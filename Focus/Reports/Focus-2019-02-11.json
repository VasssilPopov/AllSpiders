{"url": "http://www.focus-news.net/news/2019/02/11/2622342/haskovo-oblastniyat-upravitel-stanislav-dechev-otkri-blagotvoritelnata-foto-izlozhba-na-fhoto-school.html", "text": "Курсът по фотография на Fhoto School за трети пореден път избира да представи най-добрите си фотографии в Областна администрация Хасково, съобщиха от пресцентъра на  Областна администрация-Хасково . Партньорството този път е посветено на една изключително благородна кауза: „За повече деца в България“- съвместна инициатива на Областният управител на Хасково Станислав Дечев и фондация „Искам бебе“. Губернаторът благодари на ръководителя на клуба Иван Златев и неговите курсисти за това, че са избрали тази кауза. Припомнямe, че 5890,70 лв. бяха събрани от Коледната благотворителна кампания на Областния управител на Хасково и фондация „Искам бебе“. Средствата бяха дарени от стотици хора по време на Коледния благотворителен базар и Коледния прием на Областния управител в подкрепа на каузата „За повече деца в България“.  Тази вечер доброто продължава чрез фотографите от Fhoto School. „Следващата седмица ще обявим условията за кандидатстване във фондация „Искам бебе“ на двойки с репродуктивни проблеми от област Хасково и благодарение и на Вашата прекрасна изложба, ще успеем отново да финансираме ин-витро процедури на две двойки от Хасковска област“, съобщи при откриването на изложбата Станислав Дечев. Той благодари на Fhoto School, че в края на всеки курс избира определена кауза и заяви искрената си подкрепа за благотворителните инициативи на фотографите. Ръководителят на Fhoto School – Хасково Иван Златев благодари на своите курсисти за перфектната работа и връчи удостоверения за завършено начално ниво по фотография. Благотворителна фотоизложба ще остане в Областна администрация до петък, включително. Всеки, който иска да подпомогне каузата „За повече деца в България“ може да я посети и избере една от десетките професионални фотографии на дипломираните вече курсисти от фото-училището.", "date": "2019.02.11", "title": "Хасково: Областният управител Станислав Дечев откри благотворителната фото-изложба на Fhoto School"}
{"url": "http://www.focus-news.net/news/2019/02/11/2622370/sport-uulvarhemptan-zavarshi-naravno-s-nyukasal-yunayted-s-11-v-posleden-mach-ot-26-iya-krag-na-angliyskata-premiar-liga.html", "text": "Футбол: Уулвърхемптън завърши наравно с Нюкасъл Юнайтед 1:1 в последен мач от 26-ия кръг на английската Премиър лига. Голът за гостите от Нюкасъл реализира Айзък Хейдън в 56-ата минута,  а за домакините бе точен Вили Боли в последната минута на добавеното време. С равенството  гостите се изкачиха с едно място напред в таблицата с временното класиране и заемат 16-тото място с 25 точки, с една повече от зоната на изпадащите отбори. Уулвърхемптън е седми с 39 точки.", "date": "2019.02.11", "title": "Спорт: Уулвърхемптън завърши наравно с Нюкасъл Юнайтед с 1:1 в последен мач от 26-ия кръг на английската Премиър лига"}
{"url": "http://www.focus-news.net/news/2019/02/11/2622345/glavred-ukrayna-venetsuelizatsiyata-na-ukrayna-nabira-skorost.html", "text": "Вече има много примери за венецуелизацията на Украйна, но най-яркият от тях е отстраняването на и.д. министър на здравеопазването на страната Уляна Супрун. Преди половин година бе трудно да си представим такава „наглост“, но от тук нататък тази практика ще се превърне в норма, пише  украинското интернет издание „Главред“  в материал, представен без редакторска намеса. \r\nНо проблемът не е в това, че е развалена вертикалата на властта на Порошенко и страната става все по-неуправляема и потъва в управленчески хаос. Проблемът е в това, че след падането на Порошенко, новият президент вече няма да може да създаде своя властова вертикала, каквото и да прави. \r\nВремената на Кучма, Янукович и ранния Порошенко отминаха безвъзвратно и скоро ще си спомнят с носталгия за тях. На мястото на твърдата президентска вертикала няма да дойде демократично разделение на властите, както някои се надяваха. Да се надяваме на такова нещо би било връх на наивността! Че това е утопия се смири даже и Западът, който вече хиляда пъти съжали, че се „свърза“ с Украйна. \r\nВ бъдеще страната я чака не демократизация, а венецуелизация. Т.е. управленчески упадък, хобсова „война всички срещу всички“, многовластие, тотално беззаконие, живот по собствени правила, разгул на престъпността, мародерство, кронизъм и феодализъм, когато последните остатъци от държавните институции на властта бъдат унищожени под влиянието на творческата енергия на онези „патриоти и активисти“, които няма да могат да излязат от Украйна, за да работят и ще участват в налагането на „социалната справедливост“. \r\nПревод и редакция:", "date": "2019.02.11", "title": "„Главред“ (Украйна): Венецуелизацията на Украйна набира скорост"}
{"url": "http://www.focus-news.net/news/2019/02/11/2622344/veliko-tarnovo-22-sluchaya-na-varitsela-sa-registrirani-v-oblastta-prez-minalata-sedmitsa.html", "text": "22 случая на варицела са регистрирани от здравните инспектори от област Велико Търново през миналата седмица. Най-много от заболелите пациенти са отчетени в болницата в старата столица – 18, два случая има в Горна Оряховица и Лясковец, съобщават за  Радио „Фокус“ – Велико Търново  от Регионалната здравна инспекция. За периода 4-ти – 10-ти февруари са регистрирани още 12 заболели от ентероколит, 8 случая на скарлатина и 1 на туберкулоза – в Златарица. Заболеваемостта от остри респираторни заболявания и грип намалява, като пациентите с подобни оплаквания са били 37. \r\nЛуиза ТРАНЧЕВА", "date": "2019.02.11", "title": "Велико Търново: 22 случая на варицела са регистрирани в областта през миналата седмица"}
{"url": "http://www.focus-news.net/news/2019/02/11/2622346/predsedatelyat-na-pg-na-gerb-tsvetan-tsvetanov-shte-prisastva-na-otkrivaneto-na-moderniziran-sporten-kompleks-v-targovishte-na-12-fevruari.html", "text": "Председателят на ПГ на ГЕРБ и зам.-председател на партията Цветан Цветанов ще посети Търговище на 12 февруари 2019 г. (вторник), съобщиха от пресцентъра на  партията . Там той ще присъства на откриването на модернизирания спортен комплекс на ул. „Христо Ботев“ от 12.00 часа. Спортният комплекс в Търговище бе обновен с целево финансиране от държавата в размер на 850 хил. лв., отпуснати по искане на кмета на общината д-р Дарин Димитров.", "date": "2019.02.11", "title": "Председателят на ПГ на ГЕРБ Цветан Цветанов ще присъства на откриването на модернизиран спортен комплекс в Търговище на 12 февруари"}
{"url": "http://www.focus-news.net/news/2019/02/11/2622341/targovishte-okrazhniyat-sad-v-targovishte-osadi-na-1-godina-lishavane-ot-svoboda-uslovno-lekarkata-ot-telk-koyato-beshe-hvanata-s-podkup.html", "text": "Окръжният съд в Търговище осъди на 1 година лишаване от свобода условно, с три години изпитателен срок лекарката от ТЕЛК в града д-р Галина Русева, която беше хваната с подкуп, предаде  БНТ . Тя трябва и да плати глоба от 1000 лв., лишена е и за 3 години от право да заема длъжност в ТЕЛК. В края на януари д-р Русева е поискала 200 лева от 66-годишен пациент, за да определи по-висок процент нетрудоспособност. Делото се гледа по бързото производство. Присъдата може да бъде обжалвана пред Апелативния съд във Варна.", "date": "2019.02.11", "title": "Търговище: Окръжният съд в Търговище осъди на 1 година лишаване от свобода условно лекарката от ТЕЛК, която беше хваната с подкуп"}
{"url": "http://www.focus-news.net/news/2019/02/11/2622343/komisaryat-mariya-gabriel-i-izvestniyat-rezhisyor-vim-venders-dumite-onlayn-sa-sashto-tolkova-vazhni-i-vazdeystvashti-kolkoto-obrazite.html", "text": "Българският еврокомисар по цифровата икономика и общество Мария Габриел и известният немски режисьор, писател и филмов продуцент Вим Вендерс, който е посланик на кампанията й SaferInternet4EU, посетиха „умна“ гимназия в Берлин за дебат със средношколци по въпросите на безопасността онлайн. Интересната визита се проведе в рамките на филмовия фестивал Берлинале, в който участва и Мария Габриел като комисар, в чийто ресор попада програма МЕДИА и аудиовизуалния сектор в Европа.  \r\n„Сигурна съм, че г-н Вендерс още си спомня времето, когато филмите му са били достъпни само на видео касета. А аз си спомням как чаках цяла седмица, за да гледам следващия епизод от любимия сериал. Но днес всички можем да бъдем създатели на съдържание и сме много активни онлайн, което обаче крие и големи рискове. Половината от тийнейджърите са се сблъскали с един или повече от най-честите интернет рискове, като кибертормоз или секстинг, насилствено или смущаващо съдържание, изнудване. Ето защо е много важно да бъдете отговорни потребители и да спазвате основните правила за киберхигиена“, отправи послание към младежите българският еврокомисар.  \r\nМария Габриел привлече вниманието на учениците към няколко от действията на Европейската комисия за по-безопасна онлайн среда за тях. Такива са изискванията към платформите за споделяне на видеозаписи да защитават децата от излагане на вредно съдържание, мерките за сваляне на видео с терористично съдържание в рамките на 1 час, инвестирането в цифрово образование и цифрови умения, борбата с дезинформацията, предстоящата през март първа Европейска седмица на медийната грамотност и много други инициативи. Тя насърчи учениците да проверяват източника на една новина и да сравняват информацията, преди да я споделят, а в специализираната седмица всички желаещи ще имат възможност да се научат как да развият умения за критично мислене и вземане на информирани решения.  \r\nБългарският еврокомисар сподели и последните резултати от кампанията #SaferInternet4EU, призовавайки учениците да използват всички налични информационни и образователни инструменти, които тя съдържа. Кампанията до момента е достигнала до 30 милиона европейци, допринасяйки за повишаване на осведомеността им относно онлайн рисковете, подобряване на навиците за киберхигиена и насърчаване на критичното използване на всяка онлайн информация.  \r\n„Културата, образованието и цифровите технологии са три основни стълба на бъдещото общество, защото имат потенциала да дадат възможност на хората за по-добро общество, основано на ценностите, които сме наследили: зачитане на човешкото достойнство, свобода на изразяване, доверие и обща сигурност. Това бъдеще и Европа принадлежат на вас. Бъдете активни, креативни, предпазливи и отговорни онлайн, защото така безопасно ще продължите приключенията си напред“, призова накрая гимназистите българският еврокомисар Мария Габриел.  \r\nОтдел \"Преса и медии\"  \r\nПредставителство на ЕК в България", "date": "2019.02.11", "title": "Комисарят Мария Габриел и известният режисьор Вим Вендерс: Думите онлайн са също толкова важни и въздействащи, колкото образите"}
{"url": "http://www.focus-news.net/news/2019/02/11/2622349/predsedatelyat-na-pg-na-gerb-tsvetan-tsvetanov-shte-se-sreshtne-s-kmetovete-i-obshtinskite-rakovodstva-na-partiyata-v-razgrad-na-12-fevruari.html", "text": "Председателят на ПГ на ГЕРБ и зам.-председател на партията Цветан Цветанов ще се срещне с общинските ръководства и кметовете на ГЕРБ в област Разград на 12 февруари 2019 г. (вторник), съобщиха от пресцентъра на  партията . Срещата ще бъде от 9:00 часа в офиса на ГЕРБ – Разград, намиращ се на ул. Осъм 4, ет.1, зала 120 - Студентско общежитие.", "date": "2019.02.11", "title": "Председателят на ПГ на ГЕРБ Цветан Цветанов ще се срещне с кметовете и общинските ръководства на партията в Разград на 12 февруари"}
{"url": "http://www.focus-news.net/news/2019/02/11/2622351/lachezar-pekov-tsgm-izyasnyavat-se-faktite-okolo-intsidenta-na-bul-akad-ivan-evstratiev-geshov.html", "text": "Изясняват се фактите около инцидента на бул. „Акад. Иван Евстратиев Гешов“. Това каза за  Агенция „Фокус“   Лъчезар Пеков – ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ). Той обясни, че в момента на мястото са екипи на КАТ, СДВР и отдел „Тежки престъпления“, които работят за установяване на случая. „Нямаме информация към момента, точно как е протекъл инцидентът“ отбеляза Лъчезар Пеков.", "date": "2019.02.11", "title": "Лъчезар Пеков, ЦГМ: Изясняват се фактите около инцидента на бул. „Акад. Иван Евстратиев Гешов“"}
{"url": "http://www.focus-news.net/news/2019/02/11/2622347/sofiya-peshehodets-e-zaginal-na-myasto-na-bul-akad-ivan-evstratiev-geshov.html", "text": "Пешеходец е загинал на място на бул. „Акад. Иван Евстратиев Гешов“ в София, съобщи слушател на  Радио „Фокус“ . Инцидентът е станал в близост до Националния център по хигиена медицинска екология и хранене в посока пазар „Иван Вазов“. На място е спрял тролей на градския транспорт. На местопроизшествието има полицейски екипи.", "date": "2019.02.11", "title": "София: Пешеходец е загинал на място на бул. „Акад. Иван Евстратиев Гешов“"}
{"url": "http://www.focus-news.net/news/2019/02/11/2622353/sport-transfer-v-yuventus-e-prioritet-za-hames-rodriges.html", "text": "Трансфер в Ювентус е приоритетът на атакуващия халф на Реал Мадрид, който играе под наем в Байерн Мюнхен Хамес Родригес. Бащата на колумбиеца заяви пред „Газета дело спорт“, че синът му и Кристиано Роналдо са много добри приятели и по тази причина футболистът повече от всичко иска да премине в гранда от Торино. През този сезон Родригес има 16 мача с 3 гола и 2 асистенции за Байерн.", "date": "2019.02.11", "title": "Спорт: Трансфер в Ювентус е приоритет за Хамес Родригес"}
{"url": "http://www.focus-news.net/news/2019/02/11/2622340/predsedatelyat-na-pg-na-gerb-tsvetan-tsvetanov-v-shumen-prezidentat-rumen-radev-e-govoritel-na-opozitsiyata.html", "text": "Президентът Румен Радев обслужва интересите на опозицията и се е превърнал в техен говорител. По темата с Венецуела той зае позиция, която не кореспондира с тази на развитите демокрации и нашите партньори от ЕС и САЩ. Това заяви председателят на ПГ на ГЕРБ и зам.-председател на партията Цветан Цветанов пред над 400 членове и симпатизанти на ГЕРБ-Шумен, съобщиха от пресцентъра на  партията . На събитието, което се проведе в препълнената концертна зала на Общинския младежки дом в Шумен, присъстваха кметът на града и областен координатор на ГЕРБ Любомир Христов, народните представители от ГЕРБ-Шумен Димитър Александров и Румен Генов, областният управител Стефан Желев, както и кметовете на Нови пазар – Ивайло Камаджиев, на Каспичан – Милена Недева и на Никола Козлево – Ешреф Реджеб. \r\nЦветан Цветанов отбеляза, че с наближаването на изборите ще зачестят опитите от страна на БСП за дискредитиране на успешните политики на ГЕРБ, довели до видими резултати. „Нашите политически опоненти трудно могат да приемат сегашната политическа стабилност и икономическо развитие. Затова когато те ни атакуват, ние трябва да им припомним каква беше ситуацията по време на тяхното управление и да я сравним със ситуацията сега. Събираемостта в приходните агенции от 2014 г. се е увеличила с 50%, което в парично изражение е 14 млрд. лв. повече пари в бюджета. Въз основа на тези добри показатели се очаква догодина доходите да се повишат с още 10%. БВП от 2014 г. се е увеличил с 36% и сега е 116 млрд. лв., а от 11,5% безработица през 2014 г. – днес е около 5% и дори очакваме да падне“, каза председателят на ПГ на ГЕРБ. \r\nПо думите на Цветанов при една победа на ГЕРБ на предстоящите европейски избори партията ще продължи да защитава националния интерес на България в Европа и нашият глас ще се чува ясно. „Силата на ГЕРБ е, че всички ние сме голям екип и заставаме с лицата си пред хората и работим открито в техен интерес. Много ми се иска резултатите от европейските избори да съответстват на всичко, което сме свършили до този момент – а то е много“, изтъкна той. По думите му всички общини, в които управлява ГЕРБ, има видими резултати. „Вие имате всички основания да бъдете с високо вдигната глава. Говорете непрекъснато с хората, обяснявайте им какво сте направили и какво предстои да се случи както във вашето населено място, така и в цялата държава“, призова кметовете Цветанов. Зам.-председателят на ГЕРБ подчерта, че образованието е основният приоритет на правителството, защото от една страна така ще бъдат удовлетворени нуждите на пазара на труда, а от друга ще допринесе за по-успешна интеграция на някои групи в обществото. „За 2018 и 2019 г. 500 български училища се модернизират, като отпуснатите средства по ОП „Региони в растеж“ за образователна инфраструктура са над 700 млн. лв. Също така сме поели ангажимент до края на мандата учителските заплати да бъдат увеличени двойно, като така искаме да мотивираме повече млади хора да изберат учителската професия“, посочи още Цветанов.", "date": "2019.02.11", "title": "Председателят на ПГ на ГЕРБ Цветан Цветанов в Шумен: Президентът Румен Радев е говорител на опозицията"}
{"url": "http://www.focus-news.net/news/2019/02/11/2622352/oblastniyat-predizboren-shtab-na-gerb-sofiya-provede-zasedanie.html", "text": "Областния предизборен щаб на ГЕРБ-София проведе поредното си заседание. На срещата присъстваха председателят на щаба и областен координатор на ГЕРБ-София Цветомир Паунов, председателят на групата общински съветници от ГЕРБ в СОС Малина Едрева, зам.-председателят на СОС Николай Стойнев, народните представители от ГЕРБ Тома Биков, Евгения Алексиева, Александър Ненков, общинските съветници от ГЕРБ Ботьо Ботев, Силвия Христова, Йоанна Драгнева, Зафир Зарков, Татяна Георгиева и Михаела Иванова. Това съобщиха от пресцентъра на  ПП ГЕРБ . \r\nЧленовете на предизборния щаб обсъдиха събитията и дейностите, които предстои да бъдат проведени по време и преди предстоящата кампания. Те коментираха платформата за граждански диалог \"Европа в нашия дом\", която ще премине и през София. По време на срещата днес бяха представени дейностите на инициативата в столицата. Гражданският диалог \"Европа в нашия дом\" ще постави фокус върху националните и местните политики в сферата на образованието. По време на проявите ще се акцентира върху развитието на населените места в страната, ползите от членството в ЕС и как европейската солидарност е допринесла за това.  \r\nПредстоящата кампания ще обърне поглед към развитието и модернизацията на столицата във всички различни сфери. Една от формите, чрез които резултатите от направеното ще достигнат до гражданите, е именно „Европа в нашия дом\".", "date": "2019.02.11", "title": "Областният предизборен щаб на ГЕРБ-София проведе заседание"}
{"url": "http://www.focus-news.net/news/2019/02/11/2622350/miliet-turtsiya-falshiviyat-priziv-na-zapada-za-mir-v-siriya.html", "text": "Докато САЩ оказват хуманитарна помощ (!) на Венецуела, вече още седем държави призовават „заинтересованите страни“ (т.е. Турция, Русия и Иран) да се въздържат от война в Сирия и да търсят дипломатическо решение на конфликта, пише  авторитетното турско издание „Милиет“  в материал, представен без редакторска намеса. \r\nМиналата седмица във Вашингтон, САЩ проведоха среща с шест страни. В нея участваха Франция, Германия и Великобритания, които се обърнаха към ООН с цел да получат отклоняване на още нмеполученото заявление на Турция и Русия относно процеса за определяне на състава на делегацията, която трябва да пристигне в Женева, за да преговаря за новата сирийска конституция. Освен това, в тази „компания“ те взеха Египет и Саудитска Арабия, които в продължение на шест години оставаха безучастни към сирийската трагедия, както и Йордания, която, може би, единствено има право на глас по този въпрос. \r\nТези държави, сред които незнайно защо не беше Турция, която от седем години носи цялата тежест на сирийската война, след срещата публикуваха съвместна декларация. Тази декларация, също по неизвестни причини, бе поместена единствено на уебсайта на Държавния департамент на САЩ. Според нея, тази „компания“, както се оказва, иска дипломатическо регулиране на сирийския проблем в съответствие с резолюция 2254 на Съвета за сигурност на ООН. Но и това не е всичко: тези страни, на територията на които няма нито един сирийски бежанец (без да броим Германия и Йордания), освен това се опасяват, че желаещите военно решение в Сирия ще провокират само разрастване на конфликта в региона. \r\nТайно заплашват Турция, сякаш не всеки взривен в региона снаряд от стартирането на сочинския процес, не е с произход от Америка или Израел, сякаш в Сирия не се намира т.нар. коалиция от 79 страни под предлог, че се сражава с „Ислямска държава“ (създадена и въоръжена от самите тях) и все едно не бяха точно те, тези, които в продължение на седем години ескалират сирийската гражданска война, оценявайки всичко от гледна точка на сигурността на Израел. \r\nНезависимо дали ви харесва или не, в момента законно присъстват в Сирия само две страни: Русия и Иран, които са тук по покана на престъпния сирийски режим. Русия, благодарение на останалия от времето на Съветския съюз договор за съюзничество, Иран, благодарение на религиозен сюз! А Туция, от една страна, има договор със Сирия за трансгранично преследване на терористи, а от друга – естествени права, които произтичат от международното право. \r\nТези три държави (макар свързаната с Израел непокорност на Иран по този въпрос да продължава) в настоящия момент и на бойното поле (например, интернираните терористически групировки в Идлиб), и на масата за преговори (например, определянето на състава на делегацията за създаване на конституция) имат такива постижения, каквито не биха могли да осигурят, а, може би, просто не пожелаха да постигнат, САЩ и техните европейски съюзници, които в продължение на седем години, под вида на женевския процес, прилагаха усилия само за продължаване, а даже и интензификация на войната. \r\nИнтересно е, дали такива фалшиви призиви за мир могат да убедят която и да е държава? Доколко виждат този фалш народите по света, арабите, които изглежда подкрепят режима в Сирия, кюрдите, подкрепящи въоръжената група под името „сирийска пешмерга“, чието присъствие в последно време става все по видимо? Лидерите на съседните и приятелски държави, които, когато дойдат в Истанбул, дават вид, че разбират всичко, знаят за отговорността, която поемат, подписвайки се в американските декларации? \r\nНещо повече, колко интелектуалци в нашата страна правят изводи, прилагайки империалистическата стратегия за непрекъсваща война, целяща разширяване на пазарите, за която четат в книгите, върху сирийската реалност? \r\nПревод и редакция:", "date": "2019.02.11", "title": "„Милиет“ (Турция): Фалшивият призив на Запада за мир в Сирия"}
{"url": "http://www.focus-news.net/news/2019/02/11/2622348/prof-nikolay-radulov-ekspert-po-natsionalna-sigurnost-naivno-e-da-mislim-che-ruskite-spetssluzhbi-i-gru-mogat-da-dopuskat-glupavi-greshki-kato-pri-otravyaneto-na-gebrev.html", "text": "Наивно е да мислим, че руските спецслужби и ГРУ могат да допускат глупави грешки като при отравянето на Гебрев. Това каза за обзорното предаване „Това е България“ на  Радио „Фокус“  експертът по национална сигурност проф. Николай Радулов. Според него в цялата история, както и със случая „Скрипал“, има подценяване и внушение, че руснаците са идиоти. Целта е генерално политизиране и разделяне на света на две, каза още той. „Мисля че в този случай всичко се политизира и провежда под знака на предстоящите евроизбори. Господин Гебрев се опитва всячески да привлече вниманието към себе си и фирмите си. Очевидно през последните няколко години нагло се опитват да му ги откраднат“ каза той. Според проф. Николай Радулов е възможно „Федотов“ да е работил за руските служби и да е бил уволнен. Никоя световна служба не е застрахована към такива провали, каза още той, като с това обясни непрофесионалния опит за убийство на оръжейния търговец Емилиян Гебрев. Той предупреди, че у нас контролът е силно занижен от гледна точка на присъствие на служители на руските служби. Експертът каза и, че ако се прегледат списъците на влезлите в страната около април 2015-та година, ще се намерят имена на поне десетина руски офицери. Той допълни, че в страната ни има огромна руска диаспора - само покрай Черноморието живее над 300 хилядна армия от хора, някои от които е възможно да събират информация и да работят за специалните служби, като на няколко места, дори на пристанището на „Лукойл“ са били засечени официални служители на руските специални служби. Радулов  каза още, че българските власти и службите може да са знаели много по случая, въпросът е: какво са направили. Хората се интересуват от резултатите, обясни той.  \r\nЦоня СЪБЧЕВА", "date": "2019.02.11", "title": "Проф. Николай Радулов, експерт по национална сигурност: Наивно е да мислим, че руските спецслужби и ГРУ могат да допускат глупави грешки като при отравянето на Гебрев"}
{"url": "http://www.focus-news.net/news/2019/02/11/2622354/inzh-lyuben-simeonov-proektantskata-kompaniya-patproekt-2000-problemat-e-v-nedostatachnoto-poznavane-na-tehnologichnite-protsesi-a-ne-v-nalichieto-na-koruptsiya.html", "text": "Проблемът е в недостатъчното познаване на технологичните процеси, а не в наличието на корупция. Това каза за обзорното предаване „Това е България“ на  Радио „Фокус“  инж. Любен Симеонов от проектантската компания „Пътпроект 2000“  за работата на участък от АМ „Струма” преди да е избран изпълнител. Той обясни, че компанията му е спечелила конкурс на АПИ за проект на трасето и след изготвянето му за по-голяма сигурност е пожелал преди да започнат работните дейности допълнително геоложко проучване и сондаж на терена. „Защо трябва да се мисли, че има далавера, корупция или нещо подозрително, когато един по-отговорен проектант решава заради своето убеждение да предотврати евентуална грешка. Това е милиардна инвестиция с 5 тунела, 16 виадукта, някои от които ще са високи по 120 метра. Утре някой ще каже, че проектантът не си е свършил работата“ – каза той. Инж. Любен Симеонов каза още, че през 2016г. са били направени 1700 метра сондажи, а сега 400 метра допълнителни проверки за сметка на фирмата му. \r\nЦоня СЪБЧЕВА", "date": "2019.02.11", "title": "Инж. Любен Симеонов, проектантската компания „Пътпроект 2000“: Проблемът е в недостатъчното познаване на технологичните процеси, а не в наличието на корупция"}
{"url": "http://www.focus-news.net/news/2019/02/11/2621999/sport-svetovno-parvenstvo-po-ski-alpiyski-distsiplini-v-ore-shvetsiya.html", "text": "Известни са победителките от спускането за жени в Световното първенство по ски, алпийски дисциплини в Оре, Швеция.  \r\nИлка Шухец (Словения) защити титлата си с време 1:01.74 мин. На 23 стотни от секундата след нея втора е швейцарката Корине Зутер, време 1:01.97 мин. В неделя тя спечели втори медал от надпреварата в Оре след бронзовото отличие в супер гигантския слалом миналия вторник. Трета в крайното класиране стана Линдзи Вон (САЩ) с 1:02.23 мин. \r\nС това състезание Вон сложи край на спортната си кариера. 34-годишната състезателка има общо 8 отличия от световни първенства (2 златни, 4 сребърни, 2 бронзови медала).", "date": "2019.02.11", "title": "Спорт: Световно първенство по ски, алпийски дисциплини, в Оре, Швеция"}
{"url": "http://www.focus-news.net/news/2019/02/11/2621984/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Как Хуан Гуайдо се превърна в лице на бунта във Венецуела, пише авторитетното американско издание  The Washington Post \r\nНа 13 януари Хуан Гуайдо е мистериозно отвлечен от собствения му автомобил и също така мистериозно освободен \r\n\"Това започна да създава легендата за Хуан Гуайдо\", казва Педро Бурели, активист на опозицията във Венецуела, базиран във Вашингтон. \r\nДнес Гуайдо, 35-годишен политик, който е бил почти непознат в чужбина само преди два месеца, е признат за временен президент на Венецуела от повечето западни страни. Гуайдо - обикновен инженер, обичащ бейзбол, избран в парламента през 2015 година отправя покани към президента Тръмп и други лидери и се обръща към масовите протести. За първи път, откакто дойде на власт през 2013 г., авторитарното, квази-социалистическо правителство на Мадуро има реална опасност да падне от власт. \r\nИсторията за издигането на Гуайдо включва тайни пътувания, дипломатически маневри във Вашингтон, Канада и Южна Америка и месеци на стратегии от страна на венецуелските активисти. Но това е и историята на случайния лидер, който прие мантията на своята партия в момента, в който тя изведнъж имаше значение. \r\nЗа Тръмп Венецуела е приоритет от първата му седмица в Белия дом, когато изненада екипа си по национална сигурност, като призова за брифинг за богатата на петрол страна, насочена към икономически срив. „Той искаше да знае какво правим и как можем да направим повече”, спомня си Фернандо Куц, бивш служител, който участва в сесията. \r\nНо може би най-важното събитие в издигането на Гуайдо беше решение на 4 януари от Канада и дузина латиноамерикански страни известни като „Групата от Лима“  да не признаят Мадуро, когато той се закле за втори мандат на форум, като изборите бяха обявени за нечестни и фалшифицирани. \r\n„Началото беше декларацията на „Групата от Лима”“, заяви Хулио Борхес, влиятелен лидер на опозицията във Венецуела, изгонен в Колумбия. \"Те не признават Мадуро, така че е ясно, че изпълнителните правомощия трябва да бъдат прехвърлени на законодателната власт.\" На следващия ден се закле новият председател на парламента Хуан Гуайдо \r\nОпозицията на Венецуела отдавна се ръководи от богати професионалисти със светла кожа, които доминираха в политиката и бизнеса преди възхода на левия Уго Чавес в края на 90-те години. Произходът на Гуайдо е по-скромен. Син на търговски пилот и учител, той има шест братя и сестри  \r\nСтратегия на опозицията беше да откажат да признаят Мадуро след инагурацията му  на 10 януари. Но активистите са обсъждали  дали да сформират преходен съвет или да направят нещо по-смело - да се позоват на конституционна клауза, за да обяви ръководителя на опозиционния конгрес за временен държавен глава. \"Прекарахме часове и дни да решаваме какво да правим\", каза Борхес. \r\nПрез първите три седмици на януари лидерите на венецуелската опозиция тихо изпратиха емисари до чуждестранни правителства и военни, за да преценят реакцията на евнтуално обявяване на Гуайдо за президент, вероятно на митинг в Каракас на 23 януари. Няколко седмици преди това самият Гуайдо е посетил САЩ, като е напуснал Венецуела нелегално през границата с Колумбия, където се среща с Луис Алмагро-лидер на Организацията на американските държави. \r\nДен преди 23 януари, Тръмп е бил информиран няколко пъти за Венецуела. Конгресмените и сенатори от Флорида, включително републиканския сенатор Марко Рубио, откровен критик на Мадуро, лично призоваха Тръмп да подкрепи Гуайдо. Същата нощ Пенс се обади на Гуайдо, като обеща  подкрепата на САЩ, ако венецуелците следват конституционния ред, заяви официалният представител на Белия дом. \r\n\"Очевидно искахме да се уверим, че преходът ще е мирен, а действията - конституционни\", каза официалният представител. С подкрепата на по-голямата част от страните по света, Гуайдо застана пред тълпата на 23 януари и се закле да поеме правомощията на президент. \r\nВ средата на декември 97% от запитаните венецуелци никога не са били чували за Гуайдо, според „Делфос“, агенция базирана в Каракас. Четири седмици по-късно почти 60 процента от населението го подкрепя. \r\n*** Венецуела използва руски банки, за да заобиколи американските санкции, пише турското англоезично издание  Daily sabah . \r\nДържавната петролна компания на Венецуела казва на клиентите на съвместните си предприятия да депозират приходите от продажби на петрол по сметка, която наскоро бе открита в руската Газпромбанк АД, според източници и вътрешен документ, видян от Reuters. \r\nХодът на държавната петролна компания  идва след като САЩ наложиха нови тежки финансови санкции на 28 януари, насочени към блокиране на достъпа на венецуелския президент Николас Мадуро до петролните приходи на страната. \r\nПривържениците на венецуелския опозиционен лидер и самопровъзгласил се за временен президент Хуан Гуайдо наскоро заявиха, че ще бъде създаден фонд, който да приема приходите от продажбата на венецуелски петрол. \r\nСъединените щати и десетки други страни са признали Гуайдо за легитимен държавен държавен глава. Мадуро нарече Гуайдо „марионетка на САЩ, която се стреми да подстрекава преврат“. \r\nРуската \"Газпромбанк\" заяви в неделя, че държавната венецуелска петролна компания е открила сметки в банката преди няколко години и не е откривала нови сметки наскоро. \r\n\"Ние подчертаваме, че не са открити нови сметки и банката не планира да открива нови сметки\", заяви Газпромбанк. \r\nДържавната петролна компания на Венецуела  също така е започнала да натиска върху своите чуждестранни партньори, които притежават дялове в съвместни предприятия в ключовия район около река Ориноко, да решат официално дали ще продължат с проектите, според два източника, запознати с преговорите. \r\nПартньорите на съвместното предприятие включват норвежката компания  „Екинор“, американската „Шеврон“ и френската „Тотал“. \r\n„Бихме искали да ви запознаем официално с новите банкови инструкции за извършване на плащания в щатски долари или евро“, пише в писмото от 8 февруари вицепрезидента на венецуелската държавна петролна компания Фернандо де Кинтал към звеното, което контролира съвместните предприятия. \r\nДори след първия кръг финансови санкции през 2017 г. съвместните предприятия на компанията са успявали да поддържат банкови сметки в САЩ и Европа, за да получават приходи от продажби на петрол. Те също са използвали банки-кореспонденти в САЩ и Европа, за да прехвърлят пари в сметките в Китай. \r\nДържавното дружество преди няколко седмици е информирало клиентите за новите банкови инструкции и е започнало  да прехвърля сметките на своите съвместни предприятия, които могат да изнасят суров петрол отделно. Решението беше взето на фона на напрежението с някои от неговите партньори, които оттеглиха служители от Каракас, след като през януари бяха наложени санкции в САЩ. \r\nСАЩ разпоредиха на американските петролни компании, работещи във Венецуела, включително компаниите „Шеврон“и други петролни компании  краен срок за спиране на всички операции в южноамериканската страна. \r\n*** Самолетите на „Турски авиолинии“ превозват злато вместо пътници от Каракас, пише англоезичната версия на турския вестник  Ahval .  \r\nУлеснявайки транспорта на злато, „Турски авиолинии“ отбелязва, че на 1 януари 2018 г. централната банка на Венецуела започна да доставя злато на Турция с въздушен превоз на метала до Истанбул. Това стана само седмици след посещението на президента Николас Мадуро  в Турция. Доставките през миналата година достигнаха 900 милиона долара, според данни на турското правителство и търговски доклади. \r\nВенецуела през декември 2016 г. обяви директни полети от Каракас до Истанбул на „Турски авиолинии“ . Развитието е изненадващо, като се има предвид ниското търсене на пътувания между двете страни, съобщава Reuters. \"Данните за търговията показват, че тези самолети превозват повече злато отколкото пътници\". \r\nОт 2016 г. лявото правителство на президента Николас Мадуро е закупило 17 тона метал на стойност около 650 милиона долара от така наречените „златотърсачи“, съобщи Reuters, цитирайки най-новите данни от централната банка на страната. \r\nПлатени с почти безсмислените банкноти на страната, тези аматьори от своя страна снабдяват правителството с твърда валута, за да купуват силно необходимите храни и хигиенни продукти. Тази търговия със злато е отзвук на международните пазари. Съединените щати използват санкции и сплашване, за да попречат на Мадуро да използва златото на страната си, за да остане на повърхността, ” заяви агенцията. \r\nТъй като страните от цял свят биват критикувани  за закупуването на злато във Венецуела, се задава въпросът как функционира златната програма на Мадуро. \r\nИзданието отбелязва, че Мадуро е получил решаваща помощ от турския президент Реджеп Ердоган в търговията със злато, за сметка на турските макаронени изделия и млякото на прах, които са  в основата на субсидираната хранителна програма на Мадуро. \r\nТърговията между двете страни нарасна осем пъти миналата година, обръща внимание изданието. \r\nВъпреки факта, че противниците на Мадуро призоваха чуждестранните купувачи на скъпоценни метали на Венецуела да спрат да работят с \"незаконния режим\", златната програма на Мадуро се разви в тандем с задълбочаването на отношенията му с Ердоган. \r\nАнкара, от своя страна, увери американската хазна, че цялата търговия на Турция с Венецуела е в съответствие с международното право, завършва изданието. \r\n***  На 7 февруари перспективите на руския проект „Северен поток 2“ изглеждаха много мрачни. След няколко месеца, в течение на които Франция подчертаваше, че не иска да влиза в споровете около газопровода, представител на френското Министерство на външните работи изневиделица заяви, че страната му ще подкрепи предложението на Европейската комисия, което съществено ще усложни процеса на строителство на тръбопровода. Но на 8 февруари, също толкова внезапно, Франция промени своята позиция, като заяви на съвещание на министрите на енергетиката в Брюксел, че е успяла да постигне „компромис“ с Германия, пише авторитетното  американско списание Forbes  в материал, представен без редакторска намеса. \r\nГазопроводът „Северен поток 2“ ще позволи доставката на газ от Русия в Германия по дъното на Балтийско море. Против това активно действа цяла коалиция от окръжаващи съседи и десни правителства в Източна Европа и САЩ. Всички те са обединени от убеждението ,че този нов газопровод ще стане проблем както за борбата с промените в климата, така и за обезпечаването на енергийната сигурност на Европа. \r\nКанцлерът на Германия Ангела Меркел се стреми да отстои този проект, защото трябва да изпълни своето обещание да замени атомната и топло енергията в близките няколко години. Но на срещата на върха на НАТО, която се състоя в Брюксел през юли м.г., президентът на САЩ Доналд Тръмп разкритикува остро решението на Меркел да одобри строителството на „Северен поток 2“, като заяви, че той ще направи Германия „напълно зависима“ от Русия. Администрацията на Тръмп би предпочела, вместо това Германия да внася американски втечнен газ. Спирания и пускания \r\nВ резултат от мощния натиск от страна на Вашингтон, критичен брой страни от ЕС получиха възможност да блокират мандата на ЕС за строителство на газопровода. В отговор на това Германия и Русия заявиха, че за строителството на газопровода им е нужно не одобрението на целия блок, а само съгласието на страните, през които ще преминава тръбата (Финландия, Швеция, Дания и Германия). \r\nСлед като призна, че правилата не са достатъчно ясни, Европейската комисия излезе с предложение, съгласно което всички газопроводи, влизащи или излизащи от страни, които не членки на Съюза, трябва да получат разрешението на целия блок. Германия призова страните-членки да не приемат това предложение, защото то ще позволи на Брюксел да постави кръст на реализацията на проекта за газопровода „Северен поток 2“, която вече е започнала. \r\nФранция се стараеше да не се намесва в тези спорове, но нейното заявление, че ще подкрепи предложението на ЕК, можеше рязко да промени хода на играта, тъй като в Европейския съвет Франция заема второ място по брой на гласовете след Германия. \r\nНо впоследствие министрите от Германия и Франция успяха да намерят компромис, който позволява да се запазят тези пунктове от предложението на ЕК, които обуславят увеличаването на степента на контрола на ЕС над подобни проекти, но не му позволява да ги спира. \r\nКакто съобщават източници от Брюксел, въпреки че това компромисно решение може да усложни процеса на строителството на газопровода, то все пак не пречи на неговото завършване. \r\nНо да се говори, че сега вече нищо не заплашва „Северен поток 2“ все още е рано. Компромисът, постигнат от министрите, сега трябва да получи подкрепата на Европейския парламент. Преговорите по този въпрос ще текат в близките няколко месеца, но дори парламента да блокира компромисното решение, в резултат предложението на ЕК просто няма да бъде прието и „Северен поток 2“ ще бъде спасен. \r\nНякои изказват мнения, че Франция въобще не е имала намерение да подкрепи предложението на ЕК и че тя се е опитвала да използва „Северен поток 2“ като коз в един от нейните спорове с Германия. Френският президент Еманюел Макрон иска Меркел да приеме предложенията му за реформиране на Съюза, докато германският канцлер продължава да отхвърля тяхната част за общ бюджет и дългова система на еврозоната. \r\nПрез следващите няколко седмици може да видим, какво се е наложило да пожертва Германия, за да се съгласи Франция на компромис за газопровода. Вероятно, Германия ще обяви, че приема предложенията на Макрон. Предвид това, че Париж не е демонстрирал особен интерес към темата за „Северен поток 2“ до тази седмица, това изглежда най-вероятното обяснение на тази рязка промяна в позициите на Франция. \r\nПодобни колебания, без съмнение, ще разстроят опонентите на газопровода във Вашингтон и Варшава. Но от страна на Берлин и Москва се дочуха въздишки на облекчение.", "date": "2019.02.11", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/02/11/2621986/pravda-rusiya-shte-nakara-li-sasht-da-se-posviyat-malko-na-balkanitei.html", "text": "В Белград президентът Путин заяви, че трябва да се спазва Резолюция 1244 на ООН. Според нея сръбската полиция може да присъства в Косово, а семействата, които са изгонени от домовете си, може да се върнат. Русия се придържа към духа на тази Резолюция и ще го защитава, пише руският вестник  „Правда“ .  \r\nКакво наистина се случва в Сърбия и на Балканите? Ще се върне ли Русия там? За това разказва дин Елена Гускова, ръководител на Центъра по изучаване на съвременната балканска криза в Института по славянски изследвания към РАН: \r\n„Изучаваме района много внимателно, постоянно присъстваме там, добре познаваме ситуацията.  Още от момента, в който получи своята независимост, малка Македония е в трудно положение, защото и при нея има албански въпрос, който не е намерил разрешение. Винаги ни питат: „А кога Русия и на нас ще обърне внимание? Чакаме …“ но Русия не им обръщаше внимание.   \r\nЕлцин допусна множество грешки по отношение на Македония. Същото се случи и със сърбите в Босна и Херцеговина. А Сърбия и Черна гора до 2006 година продължаваха да са все още единна Югославия. Всички тези наши грешки доведоха до там, че натовците успяха да вземат и Черна гора.  \r\nТака се случи, че бях в Подгорица, когато приемаха Черна гора в НАТО. За хората това беше ден на траур. Плачеха направо на улицата и говореха: „Сега само Русия може да ни помогне“. А аз ги питам:“ Ако вие сами не си помогнете как е възможно тогава Русия да се намесва в международната политика на вашата държава?“  \r\nИ все пак, и на Балканите все още има борци, останали са и се борят, продължават да се борят за истинска независимост и за правото да се избере дали да се влезе в НАТО или да се излезе от там. Те открито изразяват любовта си към Русия. Сред тях е например митрополит Амфилохий Черногорски и Приморски. Ако не е той, отдавна там да се е настанила паралелна Църква, която се опитват да създадат. Това е някакво чудо, нашата Църква и държава наистина трябва сериозно да го подкрепят. Трудно му е, той почти сам се бори и наистина го прави със словото, твърдо и смело. Цяла Черна гора, та и Сърбия го обичат.“  Въпрос:  Путин си позволи открито да каже, че САЩ дестабилизират региона.Той обикновено не говори така, а и продължава да ги нарича партньори … Не се ли създава у вас впечатление, че ние като че ли се включихме в някакви задкулисни преговори, вероятно дори и със САЩ, за разделяне на сферите на влияние? Или е точно обратно, изостря се битката за тях? Отговор:  Не, това е невъзможно днес. През 90-те години, когато Борис Елцин ръководеше Русия, не обръщахме никакво внимание на Балканите. САЩ открито казваха: Балканите са зона от националните интереси на САЩ. Аз също обърнах внимание на Владимир Владимирович за тази фраза. Преди за това говореше Захарова. \r\nМисля си, че ние чак сега започваме открито да говорим, особено с тази визита изтъкнахме, че се противопоставяме на САЩ, на диктата им в региона. Това не успяхме да  постигнем на Балканите, където американците се държат особено агресивно. Например, американският посланик си позволи да дава разпореждания на президента на Република Сръбска Милорад Додик, как да се държи в един или друг случай.   \r\nМилорад Додик напълно отказа между представителите на САЩ и властите в Република Сръбска да се изграждат подобни отношения. Но има и такива, които се вслушват и покорно изпълняват. И именно на фона на подобна агресивност ясно бе казано, че САЩ дестабилизират района, а Русия тук ще е фактор на обективността и ще отстоява международното право.   \r\nКато се започне от 1990 година, всички международни организации постъпват твърде необективно. Всички решения, които приемат, са антисръбски. Но ето сега, във всеки случай тази визита показва, че регионът ще попадне в близкото полезрение на Русия. Въпрос:  Вярвате ли, че президентът на Сърбия Александър Вучич се е променил и вече няма да продава Сърбия заради приемането в ЕС?  Отговор:  Не, не съм напълно уверена. Той допринесе твърде много за признаването на независимостта на Косово. После обаче се замисли дали не рискува да остане в историята като предател на националните интереси. Може би именно заради това търси решение, което да бъде подкрепено и от Русия, и от сръбския народ.   Въпрос:  Реално ли се развиват нашите връзки със Сърбия? Отговор:  Да, връзките ни укрепват. Неотдаван подписахме договор, според който всяка година сръбски студенти ще идват да се учат в Русия. Вече пристигат много докторанти да се обучават. Имаме добри парламентарни връзки, научни контакти, спортни, културни … Затова и си мисля, че тук има някакво раздвижване, не е голямо, но го има. \r\nИ все пак нашето ръководство все още, не ясно защо, като че ли не обръща достатъчно внимание на опозиционните политически партии, просто не забелязва техните лидери. Разбира се това не е много добро. Ние смятаме, че разговорите трябва да се водят единствено с ръководството на страната, не обръщаме внимание на всички политически партии, още по-малко на опозиционните.   \r\nА там има с кого да работим, има много сериозни сили. Трябва на всяка цена да следим ситуацията и да я анализираме. Във всеки случай на всяка цена е нужно да ги познаваме и да общуваме с тях, а при възможност, когато е нужно с когото е нужно да се поддържаме. Надявам се, че сега руското ръководство ще се заеме сериозно да работи на Балканите.    Ивелина Ватова", "date": "2019.02.11", "title": "Правда: Русия ще накара ли САЩ да се посвият малко на Балканите?"}
{"url": "http://www.focus-news.net/news/2019/02/11/2621985/predstoyashti-sabitiya-v-stranata-za-11-fevruari-agentsiya-fokus.html", "text": "От 10.30 часа в сградата на МВР на ул. „Никола Габровски“ 30 в киносалона ще бъде отбелязан Европейският ден на телефон 112.  \r\n***   \r\nОт 11.00 часа в Аулата на УМБАЛ „Св. Иван Рилски“ на бул. \"Академик Иван Гешов\" 15 ще се проведе пресконференция по повод Международния ден за борба с епилепсията. Участници в събитието са: доц. д-р Красимир Минкин - неврохирург, УМБАЛ „Св. Иван Рилски“, доц. д-р Петя Димова - епилептолог, УМБАЛ „Св. Иван Рилски“, председател на Българското Дружество против Епилепсията - член на Световната лига против епилепсията и Веска Събева – председател на Асоциация на родители на деца с епилепсия (АРДЕ) - член на Международното бюро против епилепсията. \r\n***   \r\nOт 12.00 часа в Столична община ще се проведе заседание на Комисията по образование, култура, наука и културно многообразие в Столична община. На заседанието председателят на БСП – София Калоян Паргов ще представи за гласуване доклад за поставяне на паметна плоча на Сергей Антонов. Предложението е монументът да бъде поставен на територията на Терминал 1 на Аерогара \"София\". \r\n***   \r\nВ 09.00 часа в храм „Св. Марина“ Негово преосвещенство Белоградчишкият епископ Поликарп, викарий на Софийския митрополит ще отслужи Архиерейска света Литургия. \r\n***   \r\nОт 11.00 часа до 13.00 часа в конферентната зала на Българската стопанска камара (София, ул. Алабин 16-20, ет.1) ще се проведе публична дискусия, посветена на влизащите в сила нови изисквания към касовите апарати. \r\n***   \r\nОт 11.00 часа в Съюза на българските журналисти (ул. „Граф Игнатиев” №4) в Клуб „Журналист” ще се проведе пресконференция за кампания за спасяването на кораба „Радецки“. \r\n***   \r\nОт 18.00 часа в Националния природонаучен музей ще бъде открита фотоизложбата „Експедиция в Азербайджан: по стъпките на Кавказкия леопард“. \r\n***   \r\nОт 18.00 часа в Български културен център ще се състои премиерата на поетичната книга „Остров за двама“ на Димитър Христов.  \r\n*** \r\nОт 19.00 часа в Руския културно-информационен център ще се състои презентация на руското образование, която ще проведат представители на Финансовия университет към Правителството на Руската Федерация, на Руската академия за народно стопанство и държавна служба към Президента на Руската Федерация (РАНХиГС) и сътрудници от представителството на Россотрудничество в Република България. \r\n***   \r\nОт 09.00 часа от бензиностанцията на изхода на Асеновград в посока Кърджали доброволци ще положат туристическа маркировка по маршрута между хижите „Марциганица“ и „Свобода“. \r\n***   \r\nОт 10.00 часа в офиса на ПП ГЕРБ на ул. „Черно море“ 24 депутатът Даниела Димитрова ще има приемна за граждани. В разговорите ще участват общинският ръководител Илиян Станоев и други общински съветници от ГЕРБ-Балчик.  \r\n***   \r\nОт 11.00 часа до 15.00 часа в офиса на ПП ГЕРБ на ул. „ Кирил и Методий“ 7 депутатът Дилян Димитров ще проведе приемна за граждани. \r\n***   \r\nОт 10.30 часа в зала 101 на Община Благоевград ще се проведе встъпителна пресконференция, на която ще бъдат представени предстоящите дейности, целите, начините на осъществяване и очакваните резултати от проекта „Социална инфраструктура за услуги за деца”. \r\n*** \r\nОт 16.30 часа в читалнята на Регионална библиотека „Димитър Талев“ ще се проведе детско утро под надслов „Приказките на братя Грим“. \r\n*** \r\nОт 16.00 часа във фоайето на Окръжен съд-Бургас заместник-министърът на правосъдието проф. Николай Проданов ще присъства на откриването на изложба с архивни материали, посветена на 80-годишнината от откриването на сградата на затвора.  \r\n***   \r\nОт 10.00 часа в клуба на ПП ГЕРБ (ул. „Георги Бенковски” №1) народният представител Нели Петрова ще приема граждани. \r\n***   \r\nОт 12.30 часа в клуба на АБВ (ул. „Христо Попович“ № 34) ще се проведе пресконференция на Областния съвет на ПП АБВ – Варна. В нея ще вземе участие председателя на АБВ Румен Петков.  \r\n***   \r\nОт 17.00 часа в Народна астрономическа обсерватория и планетариум „Николай Коперник“ ще се проведе публична лекция за „Жените в астрономията“, с лектор д-р Ева Божурова.  \r\n*** \r\nОт 11.00 часа в Аулата на ВТУ „Св. св. Китил и Методий“ ще се проведе платформата за граждански диалог „Европа в нашия дом“. На форума ще присъстват председателят на ПГ на ГЕРБ и зам.-председател на партията Цветан Цветанов, министърът на образованието и науката Красимир Вълчев, неговите заместници Таня Михайлова и Деница Сачева, зам.-председателят на образователната комисия в парламента Галя Захариева, както и кметът на Велико Търново инж. Даниел Панов и областният управител на Велико Търново проф. Любомира Попова.  \r\n*** \r\nОт 16.00 часа във фоайето на Община Карлово ще бъде открита изложба на Стефан Йорданов, посветена на паметта на Васил Левски. \r\n***   \r\nВ 09.30 часа в зала 1 на Окръжния съд ще се проведе заседание по делото срещу Костадин И., Иван С., Тихомир М., Борислав Т. и Сергей Д.  \r\n***   \r\nВ 09.30 часа в зала 5 на Окръжния съд ще се проведе заседание по делото срещу Деян М., обвинен че при управление на автомобил по непредпазливост е причинил смъртта на едно лице.  \r\n***   \r\nВ 10.00 часа в зала 10 на Окръжния съд ще се проведе заседание по делото срещу бившия управител на Комплексния онкологичен център д-р Красимир Вальов, обвинен в ощетяване на лечебното заведение.  \r\n***   \r\nВ 10.45 часа в зала 1 на Апелативния съд ще се проведе заседание по делото, с което подсъдимият А. С. (на 25 г.) обжалва постановената от Пловдивския окръжен съд присъда от 5 години лишаване от свобода. Той е признат за виновен, в това че е извършил грабеж на мобилен телефон на стойност 260 лв. от испански гражданин.  \r\n***   \r\nВ 11.00 часа в зала 1 на Апелативния съд ще се проведе заседание по делото, образувано по протест на Окръжна прокуратура – Хасково и жалба на подсъдимия С. Ц. (на 33 г.), който е осъден на 4 години и 6 месеца лишаване от свобода за това, че е придобил близо 480 грама марихуана с цел разпространение в село Димитровче, Свиленградско. През същия ден при катастрофа е причинил три телесни повреди на мъж в Свиленград.  \r\n***   \r\nВ 12.00 часа в офиса на ВМРО-Пловдив ще се състои пресконференция по актуални теми. Ще участват председателят на ВМРО-Пловдив- Борислав Инчев и народният представител Александър Сиди. \r\n***   \r\nВ 12.00 часа в офиса на НФСБ-Пловдив ще се състои пресконференция по актуални теми с участието на народните представители от НФСБ в групата на „Обединени патриоти” Славчо Атанасов и Борис Ячев, както и координаторите на НФСБ Костадин Гаров и Андон Андонов. \r\n*** \r\nВ 13.30 часа в зала 5 на Окръжния съд ще се проведе заседание по делото срещу Алексей Б., обвинен, че при управление на МПС по непредпазливост причинил смъртта на велосипедист.  \r\n***   \r\nОт 09.30 часа до 16.30 часа в офиса на ПП ГЕРБ на ул. „Цар Освободител“ № 17 общинските съветници Галя Вучкова и Кети Стамова ще проведат приемни за граждани. \r\n***   \r\nОт 15.00 часа в малката заседателна зала в административния сектор в МБАЛ „Д-р Иван Селимински“ саксонската принцеса Теофана фон Саксен ще направи дарение на болничното заведение.  \r\n***   \r\nОт 17.00 часа в Камерна зала на ДТ ”Стефан Киров” ще бъде представена биографичната книга и документалния филм, посветени на 80-годишнината от рождението на актрисата Невена Коканова. \r\n***   \r\nВ 11.15 часа Теофана фон Саксен, саксонска принцеса от български произход, ще дари 20 болнични легла с шкафчета на УМБАЛ \"Проф. д-р Стоян Киркович\". Ще бъде предоставен и представен модерен термограф за ранна диагностика на рак на млечната жлеза. \r\n***   \r\nОт 19.00 часа в Драматичния театър ще се играе постановката „Сън в лятна нощ“. \r\n***   \r\nОт 11.30 часа в зала 28 на Община Търговище ще се проведе пресконференция, на която подробно ще бъде представена капиталовата програма на Общината за 2019 г. \r\n***   \r\nОт 11.00 часа в офиса на ГЕРБ на ул. „Добруджа“ 3 депутатът вицеадмирал Пламен Манушев ще има приемна за граждани. В разговорите ще участват също общинският ръководител на ГЕРБ-Шабла Живко Спасов и други  общинските съветници от ПП ГЕРБ.  \r\n***   \r\nВ 18.30 часа в Концертна зала на Общински младежки дом – Шумен (ул. \"Съединение\" № 105) председателят на ПГ на ГЕРБ и зам.-председател на партията Цветан Цветанов ще се срещне с членове и симпатизанти в града.", "date": "2019.02.11", "title": "Предстоящи събития в страната за 11 февруари (Агенция „Фокус“)"}
{"url": "http://www.focus-news.net/news/2019/02/11/2622000/ria-novosti-maduro-dade-start-na-nay-golemite-v-istoriyata-na-venetsuela-voenni-ucheniya.html", "text": "В неделя президентът на Венецуела Николас Мадуро даде старт на най-големите в историята на страната гражданско-военни учения под наименованието \"Две столетия Ангостура 2019\". В тях участват както въоръжени сили, така и части от републиканското народно опълчение, предава  РИА Новости .  \r\nПреди началото на маневрите държавният глава посети близкия до столицата крайбержен щат Миранда, където се запозна с модели на военна техника, в това число и ракетни установки руско производство, които са на въоръжение във венецуелската армия.  \r\nУченията се провеждат от 10 до 15 февруари. Те, по думите на Мадуро, трябва да се превърнат в „най-големите и най-мащабни от всички, които страната е организирала в своята 200-годишна история“. На Венецуела й предстои да отчете опита на предишни операции и да прецени какви сценарии съществуват за възможни военни заплахи.   \r\nУченията се посвещават на 200 години от Ангостурския конгрес, който е свикан на 15 февруари 1819 година по идея на Симон Боливар в град Ангостура, тогава столица на освободената от испанско владичество провинция Венецуела. Конгресът отново обявява независимостта й (до него момент тя е обявявана на два пъти – в 1811 и 1813 г. – бел. РИА Новости) и определя Боливар за временен президент и главнокомандващ републиканската армия.   \r\nКогато на 10 януари встъпи отново в длъжност Мадуро подчерта, че възнамерява през втория си президентски мандат (2019-2025) да акцентира върху укрепване на военната сила на страната.  Ивелина Ватова", "date": "2019.02.11", "title": "РИА Новости: Мадуро даде старт на най-големите в историята на Венецуела военни учения"}
{"url": "http://www.focus-news.net/news/2019/02/11/2621987/the-guardian-v-madrid-hilyadi-protestirat-predi-da-zapochne-protsesat-sreshtu-katalonskite-separatisti.html", "text": "Десетки хиляди в неделя се събраха в Мадрид да протестират срещу по който правителството се отнася към Каталонския въпрос. През новата седмица предстои да започне съдбоносното дело на 12-те сепаратистки лидери, пише  The Guardian .  \r\nНа площад „Колумб“ се събраха 45 000 души, за да изразят гнева си от открито примиренческата позиция на премиера Педро Санчес и да настояват за  светкавични общи избори.  \r\nДемонстрацията беше организирана от консервативната Народна партия и дясноцентристката партия „Граждани“, тя бе подкрепена от крайно дясната партия „Вокс“ („Глас“ – бел. ред.). Протестът привлече вниманието и на някои поддръжници на фашистки и екстремистки десни групировки.   \r\nТой се организира два дни преди началото на процеса срещу сепаратистките лидери на провалилия се опит за независимост на областта, събитие, което предизвика най-тежката политическа криза в Испания откакто страната се завърна към демокрацията след смъртта на Франко.   \r\nПубличната съдебна процедура във Върховния съд на Испания, която се очаква да продължи три месеца и ще се предава директно от телевизията, ще се фокусира върху референдума за независимост от октомври 2017 година и последвалата декларация на регионалния парламент за обявяване на независимостта. \r\nДеветима от обвиняемите –  сред които са бившият вицепрезидент на автономната област Каталония Ориел Жункерас, бившата председателка на Каталонския парламент Карме Форкадел и двама влиятелни народни активисти,  Жорди Куиксар и Жорди Санчес,  са обвинени за метеж, което се наказва със затвор до 25 години. Повдигнати са обвинения и за антидържавна дейност, и за злоупотреба с публични фондове.   \r\nВ сърцевината на делото е тогавашното решение на каталонското правителство да се проведе референдум въпреки предупрежденията, че това е нарушение на конституцията и на “ненарушимото единство на испанската нация ”. \r\nМакар че каталонските партии, които подкрепяха независимостта, не успяха да спечелят 50 на сто от гласовете в регионалния парламент, а изследванията на общественото мнение показваха, че Каталония се раздира от противоречия по повод своята самостоятелност, тогавашното правителство на Карл Пиджемонт предпочете да не се съобрази с вота.  \r\nВ началото на септември 2017 г. тези партии успяха да прокарат закон, който трасира пътя им към референдума в регионалния парламент въпреки силното несъгласие от страна на опозиционните депутати. \r\nТри седмици по-късно, на 1 октомври, се проведе и самият референдум, който беше помрачен от насилието, проявено от испанската полиция. Нейните представители нападаха избирателните секции, удряха по тълпата с палки и стреляха с гумени патрони. Така се опитваха да спрат избирателния процес.   \r\nПо сведения от управляващите Каталония, около 2 .3 милиона от регистрираните 5.3 милиона гласоподаватели, т.е. 43%, са участвали в референдума, а от тях 90% са подкрепили независимостта. Юнионистки настроените каталонци бойкотираха вота. \r\nНа 27 октомври, скоро след като каталонските депутати, настроени регионът да се отдели от Мадрид, испанското правителство на тогавашния премиер Мариано Рахой  спечели подкрепата на сената да отстрани Пиджемонт и кабинета му и да поеме пряк контрол над провинцията.   \r\nПредседателят на Върховния съд Карлос Лесмес описва сегашната съдебна процедура като „най-важното дело, което сме имали откакто демокрацията се завърна”. \r\nЩе бъдат призовани стотици свидетели, сред които е самият Рахой, бившата депутатка от Народната партия на Испания Сорая Саенц де Сантамария, която беше и вицепремиер в правителството на Рахой, кметът на Барселона Ада Колау   Байяно, бившият каталонски президент Артур Мас и сегашният председател на каталонския парламент  Рожер Торен. \r\nСъдът постанови, че Пиджемонт няма да участва от Белгия чрез видеовръзка.  \r\nИ двете правителства – в Мадрид и в Барселона, се тревожат за публичния ефект от процеса. Лидерите на каталонската независимост са заинтересовани от появата си в съда и възнамеряват да използват ситуацията, за да мобилизират совите поддръжници след месеците, прекарани в бездействие, които доведоха до разпокъсване на самото движение.  Те неведнъж са обвинявали испанската съдебна система в институционални слабости и са заявявали, че ги наказват заради желанието им да защитават правото на самоопределение.  Ивелина Ватова", "date": "2019.02.11", "title": "The Guardian: В Мадрид хиляди протестират преди да започне процесът  срещу каталонските сепаратисти"}
{"url": "http://www.focus-news.net/news/2019/02/11/2621988/nezavisimaya-gazeta-v-siriya-rusiya-tarsi-protivoves-na-iran-i-turtsiya.html", "text": "На 14 февруари лидерите на Русия, Иран и Турция Владимир Путин, Хасан Рухани и Реджеб Тайип Ердоган ще се срещнат в Сочи, за да обсъдят съдбата на Сирия, след като американската администрация обяви, че ще изведе от тази страна военния си контингент, пише  „Независимая газета“ .  \r\nПред журналисти Сергей Вершинин, заместник външен министър на РФ, обяви: «мисля, че главният въпрос, който ще обсъждат, е как да направят така, че евентуално американско оттегляне да не създаде дестабилизация и хаос, да се гарантира плавен контрол над ситуацията. Бих поставил въпроса в друга плоскост – как да се осигури безопасност на всички страни и от всички страни ». А после е добавил: « Самите президенти определят дневния ред. Но, естествено, в него ще бъде включен и анализ на онова, което се случва „на земята“, онова, което може все още да се предприеме в рамките на една координация между трите държави-гаранти на процеса „Астана“, за да се осигури голяма стабилност „на земята“, да се закрепят успехите в борбата с тероризма и никъде в Сирия да не се допускат терористични прояви ». \r\nЩе се засегнат, може би, и въпроси за конституционния комитет, чиито членове трябва да се захванат с въпроси, свързани с усъвършенстване на Основния закон на арабската република. Лидерите на трите страни, известени като „астанинската тройка“, ще обсъждат политическия процес и задачите, свързани с развитието на Сирия след края на конфликта. Пред журналистите Вершинин обръща внимание именно на това: «Винаги сме говорили за  необходимостта да се оказва хуманитарно съдействие на Сирия, което не зависи от политически изисквания. Говорим за такъв важен въпрос като завръщането на сирийските бежанци по домовете им. И този процес се развива независимо дали на някого му харесва това или не».  \r\nСред главните въпроси, според руския заместник външен министър е съдбата на сирийската провинция Идлиб. Според руската страна тя продължава да е и ще си остане главното огнище на напрежение в Сирия, тъй като в нея именно се намират все още останки от редица радикални групировки, като „Ал Нусра“, „Хайят Тафрир аш-Шам“, „Хурас ад-Дин“, „Туркестанска ислямска партия“. Най-важният въпрос обаче при проблема с политическото регулиране на процесите в Сирия след конфликта се остава перспективата за степента на турското и иранското влияние. Анкара се надява да установи контрол над северните части в арабската република, които в момента са в ръцете на кюрдските въоръжени сили. Като една от мерките за неутрализация на тези две влияния Кремъл вижда в подкрепата на аравийската монархия на кюрдите в североизточна Сирия, когато обаче американските военни напуснат тези части.  Ивелина Ватова", "date": "2019.02.11", "title": "„Независимая газета“: В Сирия Русия търси противовес на Иран и Турция"}
{"url": "http://www.focus-news.net/news/2019/02/11/2621990/sliven-nad-75-ot-zhitelite-na-oblastta-izpolzvat-internet-redovno.html", "text": "75.2% от домакинствата в област Сливен имат достъп до интернет в домовете си. Това сочат данни от проучване на  Териториалното статистическо бюро . Средно за страната този процент е 72.1%, като за областта е отбелязан ръст от 16.7 процентни пункта спрямо предходната година. Увеличение има и в регулярното използване на интернет, като в сравнение с предходната 2017 година в областта е регистриран ръст от 12.5 проценти пункта в дела на хората, които се възползват от удобствата на глобалната мрежа всеки ден или поне веднъж седмично. През 2018 г. 64.1% от населението на област Сливен на възраст 16 – 74 навършени години използва редовно интернет. Мъжете са по-активни при редовното ползване на интернет в сравнение с жените – съответно 67.8 и 59.9%. Значителни са различията при редовно използващите интернет по образование, като 89.2% от лицата с висше образование използват редовно глобалната мрежа, при 43.3% от лицата с основно или по-ниско образование. При ползването на глобалната мрежа от лицата за взаимодействие с публичната администрация и местното самоуправление се наблюдава увеличение от 1.0 процентни пункта в сравнение с предходната година.", "date": "2019.02.11", "title": "Сливен: Над 75% от жителите на областта използват интернет редовно"}
{"url": "http://www.focus-news.net/news/2019/02/11/2621989/hilyadi-grazhdani-posetiha-narodnoto-sabranie-v-denya-na-otvoreni-vrati-obzor.html", "text": "Хиляди граждани посетиха Народното събрание в Деня на отворени врати (ОБЗОР) \r\nНад 9000 граждани посетиха Народното събрание в Деня на отворени врати. Само в първите минути в сградата влязоха 500 души. Първите гости бяха посрещнати от председателя на парламента Цвета Караянчева в северното фоайе на институцията. Там е подредена и пътуващата експозиция „140 години от Учредителното събрание и подписването на Търновската конституция“. След това посетителите се отправиха към Клуба на народния представител, където са поместени оригиналите на Търновската конституция и Сребърната конституция. Историческите документи бяха „под стража“ на двама гвардейци, а до тях бяха разположени знамето на България и това на ЕС. Най-любопитна за гостите бе пленарна зала, където народните представители „коват“ законите.  Председателят на парламента Цвета Караянчева  запозна гостите с правилата на работа на Народното събрание, правото на реплика, дуплика и разположението на парламентарните групи в настоящия 44-ти парламент. Караянчева обърна внимание на първите гости на мястото на стенографа в пленарна зала и изтъкна, че поетът Димчо Дебелянов е работил там. Тя разказа на първите гости интересни факти за дейността на Учредителното събрание, провело първото си заседание на 10 февруари 1879 г.  и обясни каква е работата на народните представители. Пред гостите тя заяви, че е хубаво българите да знаят, че преди 140 г. нашите предци са приели един от най-демократичните закони в Европа. В интервю за  Агенция „Фокус“  председателят на Народното събрание коментира, че присъствието на много хора в Деня на отворени врати на парламента показва отношение към институцията и към парламентаризма в България. Тя изрази надежда с инициативите по повод 140 години от Учредителното събрание доверието в парламента да се повиши, защото тези мероприятия са да покажат, че парламентаризмът живее, че учредителите не са забравени и че има какво да се надгражда. \r\nДеница КИТАНОВА", "date": "2019.02.11", "title": "Хиляди граждани посетиха Народното събрание в Деня на отворени врати (ОБЗОР)"}
{"url": "http://www.focus-news.net/news/2019/02/11/2621991/the-telegraph-italiya-i-velikobritaniya-razrabotvat-sobstvena-dvustranna-sdelka-za-brekzit.html", "text": "Колкото повече икономическата криза на Италия се доближава до опасни нива, толкова повече Италия се ангажира със своя собствена сделка с Великобритания по повод на Брекзит, пише  The Telegraph .   \r\n Италия разработва спасителни планове, за да запази финансовата стабилност и да не прекъсва търговските си контакти с Обединеното кралство, дори в случай на Брекзит без сделка. Един от вариантите е да се стигне до двустранни договорености, само между Рим и Лондон. \r\nУправляващата коалиция на „Лига“ и Движението „Пет звезди“ все повече се безпокои, че при евентуален неблагополучен изход от кризата около на пускането на Великобритания от Евросъюза самата италианска икономика, която в момента е твърде крехка, може да тръгне бързо по хлъзгавата плоскост надолу и рискува да изпадне във финансов колапс по отношение на собствения си дълг.   \r\nПремиерът Джузепе Конте е разпоредил на екипа си, занимаващ се с проблемите на Брекзит, спешно да се съсредоточи върху теми, свързани с пристанищата, летищата, митниците и търговията с храни. Едновременно с това той е предупредил да не се изпуска от внимание и статута на италианците, които живеят в Обединеното кралство.  Ивелина Ватова", "date": "2019.02.11", "title": "The Telegraph: Италия и Великобритания разработват собствена двустранна сделка за Брекзит"}
{"url": "http://www.focus-news.net/news/2019/02/11/2621993/kommersanta-gazorazpredelitelnata-instalatsiya.html", "text": "В Съвета на Евросъюза постигнаха компромис как да променят газовата директива, което може сериозно да попречи на проекта на „Газпром“ за „Северен поток-2“, коментира в днешния си брой вестник  „Коммерсантъ“ .  \r\nПо данни на изданието, този вариант дава шанс на руския „Газпром“ да избегне негативните последици за проекта, тъй като преговорите по приемането на директивата ще се водят от Германия. Самото нейно приемане обаче може да затрудни началото на експлоатацията на газопровода. Във всеки случай директивата все още трябва да се доработва в Съвета на ЕС и в Европейския парламент и нейният окончателен вариант да е съвсем различен.  \r\nПостоянните представители в Съвета на ЕС от страните, членки в ЕС, в петък, 8 февруари, одобриха поправки към газовата директива и така откриха път към нейното доработване с участието на представители на Съвета, Европарламента и Еврокомисията.  Тези поправки са насочени срещу газопровода „Северен поток-2“, който „Газпром“ прокарва в Балтийско море към Германия, но замисълът е те да се превърнат след това в норма за целия Европейски съюз. Половин година Берлин отказваше да ги приеме и блокираше тяхното обсъждане. Заради позицията на Франция той беше принуден да се съгласи по принцип те да се внесат за обсъждане.  \r\nКанцлерът на Германия Ангела Меркел първа, още преди да има съобщение от Съвета на ЕС, обяви, че разногласията с Париж по проекта за директивата са преодолени. Тя заяви, че Берлин няма да разчита само на руския природен газ и е готов да купува и шистов газ. От това може да се направи извод, че Германия не се е отказала от подкрепата си за „Северен поток-2“. Наистина в последния момент Германия и Франция внесоха съвместно предложение за изменение  на проекта за директивата (“Коммерсантъ” ги е видял – бел. на вестника). \r\nНай-важното нововъведение е, че онази страна от ЕС, където се намира първият пункт, в който газопровод от трета страна ще се съедини с газовата система на член от Съюза, придобива пълномощията да води преговорите за прилагане на директивата.   \r\nНо ако поправките бъдат одобрени във вида, в който са представени, все едно проблемите не се решават. Преди всичко, ако „Северен поток-2“ бъде построен след датата, в която ще влезе в сила приложението на поправките, той няма да може да получи право да се възприема като изключение от Третия енергопакет на ЕС и да се възползва от възможността за опростено прилагане на самата процедура (ще се наложи да се разделят собственика на тръбата от доставчика на газ и да се даде достъп на трети лица до мощностите на самия газопровод). Германия и Русия ще трябва да сключват специално споразумение за правния режим на газопровода.   \r\nПри това Германия е длъжна да получи разрешение от Еврокомисията да води преговори за него не по-рано от пет месеца преди тяхното начало.  Брюксел е длъжен в срок от 90 дни да отговори, но може да поиска допълнителна информация, при което броенето на дните започва от начало. Такъв пример вече има: повече от две години Европейската комисия бавеше признаването на правилото за изключение от Третия енергопакет за газопровода „Опал“ и така не позволи на Русия да използва пълните капацитетни възможности на «Северен поток-1». \r\nВ края на краищата може да се случи и така, че Брюксел да не даде разрешение за преговори, ако например прецени, че те „могат да нарушат функционирането на вътрешнопазарния механизъм, конкуренцията или безопасността на доставката».  Ивелина Ватова", "date": "2019.02.11", "title": "„Коммерсантъ“: Газоразпределителната инсталация"}
{"url": "http://www.focus-news.net/news/2019/02/11/2621992/liderat-na-nfsb-valeri-simeonov-s-parva-nominatsiya-za-vodach-na-listata-za-evroizborite-obzor.html", "text": "Преди партиите от малката коалиция да са решили в какъв формат ще се явяват на евроизборите, лидерът на НФСБ Валери Симеонов получи първата си номинация за водач на листата на партията. Тя дойде от областния комитет на НФСБ в неговия избирателен район Бургас. Информацията съобщи за „Фокус“  народният представител от ПГ на „Обединени патриоти“ и член на Националната контролна комисия на НФСБ Христиан Митев . Депутатът обясни, че всеки областен комитет може да прави подобни номинации до Изпълнителния комитет, който заедно с политическия съвет взима решение за окончателната подредба на кандидатската листа. „Симеонов е най-подходящият от редиците на НФСБ човек, който да защитава интересите на България и българските граждани в Европейския парламент и съответно пред останалите институции на ЕС“, допълни той.  \r\nНа пресконференция  заместник-председателят на НФСБ Валентин Касабов  заяви, че Валери Симеонов няма конкурент като водач и лидер на НФСБ. Той уточни, че съвсем спонтанно областните структури на Бургас са поставили и издигнали като водач на листата за евроизборите Валери Симеонов. „Бързам да кажа, че това което се случва в Бургас, най-вероятно ще последва и останалите областни центрове“, обясни той.  \r\nОт Бургаската структура изтъкват пет основни мотива за издигане на кандидатурата на лидера на НФСБ за евродепутат: последователната политика за защита на националната сигурност и оградата по границата с Турция; защитата на националните интереси и отхвърлянето на Истанбулската конвенция и Пакта за миграция на ООН;  отстояването  и подпомагането на българския бизнес. \r\nОт партията изтъкват още: инициираните от него през 2017 г. промени в нормативната уредба за получаване на визи за България в рамките на 7 дни от наши сънародници от Молдова и Украйна и  подпомагането на  хотелиерския и ресторантьорски бранш по Черноморието; последователното отстояване на политика за развитие на зимния туризъм в страната; реакциите му срещу опитите за налагане на монопол и за ограничаване на конкуренцията; подкрепата му за действията на правителствата за намаляване и премахване на административната тежест върху бизнеса; реакцията му в казуса с Параходство „Български морски флот“ (БМФ)Валери Симеонов; противопоставянето му на промените Закона за приватизация и следприватизационен контрол; действията на Симеонов при конфликта с участие на роми в Асеновград; заслугата му за спазване на Закона за устройство на територията и на Закона за защита от вредното въздействие на шума в околната среда както по Черноморието, така и в останалите части на страната. НФСБ изброява още ревностното следване на политика в интерес на възрастните хора, както и предприетата от него сериозна ревизия на нормативната уредба, даваща възможност за получаване на фалшиви инвалидни пенсии, които ощетяват държавата и обществото. \r\nДеница КИТАНОВА", "date": "2019.02.11", "title": "Лидерът на НФСБ Валери Симеонов с първа номинация за водач на листата за евроизборите (ОБЗОР)"}
{"url": "http://www.focus-news.net/news/2019/02/11/2621995/", "text": "На 10 февруари Православната църква почита паметта на св. Харалампий, считан  за покровител на пчеларитe. По повод Деня на пчеларя „Фокус“ потърси водещи пчелари. Използването на пестициди, ниската вътрешна консумация на мед, лошите пчеларски практики и призивите за обединяване на сектора бяха сред основните линии в мненията. Сред положителните новини за пчеларите са по- доброто състояние на пчелите в сравнение със същия период на миналата година и надеждите им, свързани с новата Обща селскостопанска политика и новия консултативен съвет по пчеларство към МЗХГ.  Председателят на Обединен български пчеларски съюз инж. Михаил Михайлов  отчете, че 2018 г. не е била никак добра по отношение на добивите за пчелен мед и изрази надежда настоящата година да бъде по-добра от миналата година, по-продуктивна и по-медоносна. Инж. Махайлов обясни, че се забелязва известен подем в подпомагането от страна на държавата и в организационно отношение. Той съобщи, че вече е започнал работа новия консултативен съвет по пчеларство към МЗХГ. По думите му пчелният мед трябва да се употребява редовно, а не само при грип. Според него е важно също българските потребители да увеличават количеството на пчелния мед. „В България е установено, че малко над 0,3 кг е средногодишното потребление на човек от населението. В други страни, дори съседни нам, вървят от 1 кг-1,5 кг, а в Централна Европа дори до 2 кг на човек от населението. В България се произвежда достатъчно количество качествен български пчелен мед. За съжаление потреблението е малко. Ние в тази връзка провеждаме редица изложения, базари, фестивали на меда с цел да повишим този процент“, допълни още пчеларят. Той подчерта, че само обединени пчеларите могат да постигнат реални успехи. Инж. Михайлов пожела на пчеларите да бъдат здрави, да бъдат живи техните пчелни семейства и да имат по-медоносна година.  \r\nЗдраве и богата на мед година пожела и  кметът на Тутракан и пчелар д-р Димитър Стефанов . Той изтъкна, че в последните години трудът на пчеларите се оценява подобаващо. „През годините на демокрацията не свикнахме да прилагаме добрите пчеларски практики. Все още има пчелари, които използват медикаменти от рода на антибиотици, без конкретни причини и без съвети от ветеринарни специалисти. Това води до намаляване на качеството на меда. Има пчелари, които все още при съхраняване на пчелните си пити използват нафталин“, обърна внимание Димитър Стефанов. „Всеки пчелар трябва да знае, че нафталинът е канцерогенно вещество. Оттук започват проблемите, от недобрите пчеларски практики. Мисля, че ако наистина всички пчелари започнат да прилагат добрите методи в пчеларството, не само добивът ще се увеличи, но и цената“, коментира д-р Стефанов. Той обясни и какво е състоянието на отрасъла в Североизточна България. По думите му все повече млади хора се захващат с отглеждане на пчелни семейства и това води до увеличаване на броя на пчелните кошери. Д-р Стефанов обърна внимание, че е важно каква продукция ще даде един кошер.  \r\n„Светлина в тунела“ за отрасъла в цялата страна видя  евродепутатът от Групата на прогресивния алианс на социалистите и демократите в Европейския парламент Момчил Неков , когото потърсихме като ангажиран с проблемите на пчеларите. Според него без мерки до три години нещата биха станали критични. Неков заяви, че в България трябва да има по-голяма информираност за ползите от меда, за да се повиши вътрешната му консумация, тъй като годишно консумацията на мед в страната е около 0,3 – 0,4 кг на човек. По думите му, ако консумацията е към 1,5 кг, означава, че всичкият качествен мед дори няма да стига за задоволяване на нуждите на българското население. По отношение на новата селскостопанска политика Неков увери, че е по-вероятно да има обвързана подкрепа за меда, за да могат пчеларите да получат глътка въздух. „Трябва да защитим здравето на пчелите, да има развойна дейност и сътрудничество на европейско равнище за справянето с болестите по пчелите. Пчеларите да бъдат финансирани справедливо, както всички останали животновъди в сектора. Така ще се справят с намаляването на популацията заради болести, пръскане с препарати и в същото време да има по КПП-тата проверки за нелегален внос. Искаме и лабораторни обследвания и анализи на меда“, каза още Неков. Той допълни, че инициатива на социалистите в Европа е да се плаща за услугата опрашване.  \r\nДеница КИТАНОВА", "date": "2019.02.11", "title": "Пчеларите изразиха тревога за нерешените проблеми в бранша (ОБЗОР)"}
{"url": "http://www.focus-news.net/news/2019/02/11/2622004/nimh-vremeto-shte-e-predimno-slanchevo-maksimalnite-temperaturi-shte-sa-mezhdu-10-i-15.html", "text": "Времето ще е предимно слънчево, максималните температури ще са между 10° и 15°. Преди обяд на места в низините и котловините видимостта ще е намалена. След обяд от запад облачността ще се увеличава и вплътнява, но през деня ще се задържи без валежи. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . Ще духа слаб до умерен вятър от юг-югозапад. Максималните температури ще са предимно между 10° и 15°. През нощта срещу вторник, вятърът ще се ориентира от северозапад, ще се усили и на много места от запад на изток ще превали дъжд, в планините - сняг. Атмосферното налягане значително ще се понижи и ще е по-ниско от средното за месеца. \r\nНад Черноморието ще преобладава слънчево време. По-късно през деня от запад облачността ще се увеличава и вплътнява, но ще се задържи без валежи. Ще духа слаб до умерен юг-югозападен вятър. Максималните температури ще са от 8° до 13°. Температурата на морската вода е около 7°. Вълнението на морето ще е около 2 бала. \r\nВ планините ще преобладава слънчево време, но след обяд облачността ще е значителна. До вечерта ще се задържи без валеж. Ще духа умерен до силен югозападен вятър и с него дневните температури още малко ще се повишат; максималната на височина 1200 метра ще е около 7°, на 2000 метра – около 1°.", "date": "2019.02.11", "title": "НИМХ: Времето ще е предимно слънчево, максималните температури ще са между 10° и 15°"}
{"url": "http://www.focus-news.net/news/2019/02/11/2621997/pregled-na-mezhdunarodnite-novini-do-6-chasa-agentsiya-fokus.html", "text": "Депутатите от опозиционния Съюз за Сърбия (СзС) ще бойкотират заседанието на сръбския парламент в понеделник, информира македонската онлайн медия  A1on . Те няма да участват  в работата и на местните власти, докато не се изпълнят исканията на протестиращите от инициативата „Един от пет милиона“  и не се проведат честни и свободни избори. \r\nОт централата на СзС са съобщили, че бойкотът е съобразен с „договора, който е предложен на гражданите и за чието осъществяване опозицията гарантира със собствените си подписи“. \r\nСледващата стъпка е да се създаде Асоциация на свободните градски съветници, която да осигурява координация и сработване на всички съветници, когато се бойкотира дейността на местните парламенти.  \r\nОт СзС са категорични: \"Не искаме да сме част от фасадната демокрация, за да се легитимира тоталитарен режим, който задушава всеки инакомислещ, а политическите опоненти се третират като държавни престъпници.“  \r\nТе поясняват: „Искаме да променим системата и да върнем в Сърбия културата на диалог, управлението на закона и политическото благоприличие и нормалност.“ \r\n*** Според министъра на външните работи на Сърбия Ивица Дачич Косово и Метохия трябва да се разграничават, защото това е една от предпоставките, за да се постигнат трайни и стабилни отношения между сърби и албанци. Той обаче предупреждава, че това не е нито магическа пръчка, нито цялостно решение\", информира на електронната си страница македонският телевизионен канал  Алфа .  \r\nВ неделя пред македонската онлай медия Блиц Ивица Дачич е казал, че сърбите в Косово трябва да получат дългосрочни гаранции за сигурността и просперитета си, пълни граждански и политически права, които, по думите му, \"отдавна не са получавали\". \r\n\"Историческото и културното ни наследство трябва да е максимално защитено, а държавната собственост и активите на нашите граждани да се върне. Навсякъде, където са им отнети. За всичко това трябва да постигнем споразумение с албанците и да получим гаранции от най-важните страни в света \", казва Дачич. \r\n*** Заплахите на лидера на гръцката опозиция Кириакос Мицотакис, който обеща след ратифицикацията на  Договора от Преспа да не се поколебае и да наложи вето, когато Македония започне преговорите си за членство в ЕС, не са реалистични, коментират някои анализатори в Скопие, информира на електронната си страница излъчващият на албански македонски телевизионен канал  Алсат М .  \r\nЕкспертът по европейските въпроси, Малинка Ристевска Йордановска смята, че ако Нова демокрация оглави следващото гръцко правителство, тя няма да е толкова рязка  заради международния фактор. Според професор Лазар Лазаров пък подобна реторика е в името на това да се спечелят политически дивиденти.  \r\nИ все пак, и Йордановска, и Лазаров са на мнение, че властите в Македония трябва да бъдат добре подготвени за пълно прилагане на Договора от Преспа и за изпълнение на задълженията, които произтичат от него. Според Ристовска Йордановска, страната трябва да има дългосрочна стратегия за своята външна политика. \r\n*** Израелското правителство ще приеме закон за конфискуване на средства, които Палестинската автономия (ПА) предоставя на палестинци, участвали в нападения срещу израелски цели. Това обяви министър председателят Бенямин Нетаняху в неделя, пише турският всекидневник  Yeni Safak . \r\nПо време на редовната седмична среща на правителството той е обещал следващата неделя да свика кабинета за сигурност, за да се реши съдбата на тези средства. Съгласно договореностите от Осло (1994) Израел събира данъци и такси от името на базираната в Рамала ПА. Нетаняху е пояснил: „ Парите ще бъдат удържани, в това никой не трябва да се съмнява“.  \r\nМиналата седмица ПА заплаши да не  приеме парите, ако Израел задържа средствата. \r\nПрез юли Кнесетът (парламентът на Израел) прие закон, съгласно който Министерството на отбраната трябва да информира кабинета по сигурността колко се плаща от ПА във фонда за „социални помощи“ за палестинци, участвали в нападения срещу израелски цели. \r\n*** Германски кораб, който спасява мигранти в Средиземно море, в неделя получи ново име – Алан Кюрди. Така се казваше тригодишното сирийско момченце, чието тяло бе открито на турския бряг в апогея на бежанската криза и предизвика гнева на целия свят, предава световната агенция  AFP .  \r\nБащата на Алан, Абдулах Кюрди и лелята, Тима Кюрди, присъстваха на церемонията по преименуването на кораба, която се състоя в Палма де Майорка, Испания. Събитието се организира от благотворителната организация Sea-Eye, която управлява кораба. \r\n\" Никога да не забравяме, че моят син остана завинаги на брега. Скръбта ми от загубата на моята съпруга и на момчетата ми е скръб на мнозина, на хиляди семейства, които по същите трагични причини изгубиха синове и дъщери,\" са думите на Абдулах Кюрди, които неправителствената организация Sea-Eye е разпространила в специално свое обръщение. \r\nСириецът е платил на контрабандисти да преведат семейството му от Турция до Гърция, тъй като турското правителство е отказало да им даде изходящи визи, които са им нужни, за да стигнат до Канада, където живее неговата сестра Тима като бежанка.  \r\nПътешествието през Средиземно море в септември 2015-та завърши трагично за много сирийски бежанци, след като нестабилният кораб потъна в бурните води. Тогава загинаха 11 бежанци включително и семейството на Кюрди. Англоезичната преса отрази нашироко случая,  но разгърналата се през 2015-та година антимигрантска кампания в цяла Европа възпря правителствата да предприемат каквито и да е действия тогава. \r\nПо данни на организацията Sea-Eye, тя е спасила повече от 14,000 души в над 60 мисии, откакто е започнала да действа в 2016-та година. \r\n***  Атаката на хърватски националисти срещу ватерполистите на белградския \"Цървена звезда\", в резултат на която сърбите бяха принудени да скочат в леденото море, е на път да опропасти имиджа на страната, която разчита твърде много на туризма, пише едно от най-популярните спортни електронни издание  \"Net.hr\" . \r\nНовината за наглата провокация мигновено е обиколила света и от \"САЩ до Австралия медиите цитират изявлението на председателя на  Федерацията по водна топка на Сърбия, Виктор Йеленич, който с тревожно основание пита: \"Какво ги чака нашите туристи на Адриатическата Ривиера през това лято\".  \r\nСпоред \"Net.hr\"сръбският спортен ръководител е заявил, че \"въпреки извиненията на негови колеги от Хърватия това е срам, който не може да се прости.\" \r\n\"В Сърбия подобно нещо не може да се случи. В случая става дума за хулигани и диваци, които не знаят мяра. Те не правят разлика между спортисти, туристи или други обикновени хора\", смята Йеленич. \r\nХърватското издание добавя, че новината за нападението е препредадена от почти всички световни информационни агенции и е намерила водещо място в испанския \"Marca\",  във \"Washington Post\", ESPN и дори \"Sydney Herald\", както и в хиляди постове в Twitter от целия свят.", "date": "2019.02.11", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/02/11/2622003/predstoyashti-sabitiya-v-stranata-za-11-fevruari-agentsiya-fokus.html", "text": "***   \r\nОт 10.30 часа в сградата на МВР на ул. „Никола Габровски“ 30 в киносалона ще бъде отбелязан Европейският ден на телефон 112.  \r\n***   \r\nОт 11.00 часа в Аулата на УМБАЛ „Св. Иван Рилски“ на бул. \"Академик Иван Гешов\" 15 ще се проведе пресконференция по повод Международния ден за борба с епилепсията. Участници в събитието са: доц. д-р Красимир Минкин - неврохирург, УМБАЛ „Св. Иван Рилски“, доц. д-р Петя Димова - епилептолог, УМБАЛ „Св. Иван Рилски“, председател на Българското Дружество против Епилепсията - член на Световната лига против епилепсията и Веска Събева – председател на Асоциация на родители на деца с епилепсия (АРДЕ) - член на Международното бюро против епилепсията. \r\n***   \r\nOт 12.00 часа в Столична община ще се проведе заседание на Комисията по образование, култура, наука и културно многообразие в Столична община. На заседанието председателят на БСП – София Калоян Паргов ще представи за гласуване доклад за поставяне на паметна плоча на Сергей Антонов. Предложението е монументът да бъде поставен на територията на Терминал 1 на Аерогара \"София\". \r\n***   \r\nВ 09.00 часа в храм „Св. Марина“ Негово преосвещенство Белоградчишкият епископ Поликарп, викарий на Софийския митрополит ще отслужи Архиерейска света Литургия. \r\n***   \r\nОт 11.00 часа до 13.00 часа в конферентната зала на Българската стопанска камара (София, ул. Алабин 16-20, ет.1) ще се проведе публична дискусия, посветена на влизащите в сила нови изисквания към касовите апарати. \r\n***   \r\nОт 11.00 часа в Съюза на българските журналисти (ул. „Граф Игнатиев” №4) в Клуб „Журналист” ще се проведе пресконференция за кампания за спасяването на кораба „Радецки“. \r\n***   \r\nОт 18.00 часа в Националния природонаучен музей ще бъде открита фотоизложбата „Експедиция в Азербайджан: по стъпките на Кавказкия леопард“. \r\n***   \r\nОт 18.00 часа в Български културен център ще се състои премиерата на поетичната книга „Остров за двама“ на Димитър Христов.  \r\n*** \r\nОт 19.00 часа в Руския културно-информационен център ще се състои презентация на руското образование, която ще проведат представители на Финансовия университет към Правителството на Руската Федерация, на Руската академия за народно стопанство и държавна служба към Президента на Руската Федерация (РАНХиГС) и сътрудници от представителството на Россотрудничество в Република България. \r\n***   \r\nОт 09.00 часа от бензиностанцията на изхода на Асеновград в посока Кърджали доброволци ще положат туристическа маркировка по маршрута между хижите „Марциганица“ и „Свобода“. \r\n***   \r\nОт 10.00 часа в офиса на ПП ГЕРБ на ул. „Черно море“ 24 депутатът Даниела Димитрова ще има приемна за граждани. В разговорите ще участват общинският ръководител Илиян Станоев и други общински съветници от ГЕРБ-Балчик.  \r\n***   \r\nОт 11.00 часа до 15.00 часа в офиса на ПП ГЕРБ на ул. „ Кирил и Методий“ 7 депутатът Дилян Димитров ще проведе приемна за граждани. \r\n***   \r\nОт 10.30 часа в зала 101 на Община Благоевград ще се проведе встъпителна пресконференция, на която ще бъдат представени предстоящите дейности, целите, начините на осъществяване и очакваните резултати от проекта „Социална инфраструктура за услуги за деца”. \r\n*** \r\nОт 16.30 часа в читалнята на Регионална библиотека „Димитър Талев“ ще се проведе детско утро под надслов „Приказките на братя Грим“. \r\n*** \r\nОт 16.00 часа във фоайето на Окръжен съд-Бургас заместник-министърът на правосъдието проф. Николай Проданов ще присъства на откриването на изложба с архивни материали, посветена на 80-годишнината от откриването на сградата на затвора.  \r\n***   \r\nОт 10.00 часа в клуба на ПП ГЕРБ (ул. „Георги Бенковски” №1) народният представител Нели Петрова ще приема граждани. \r\n***   \r\nОт 12.30 часа в клуба на АБВ (ул. „Христо Попович“ № 34) ще се проведе пресконференция на Областния съвет на ПП АБВ – Варна. В нея ще вземе участие председателя на АБВ Румен Петков.  \r\n***   \r\nОт 17.00 часа в Народна астрономическа обсерватория и планетариум „Николай Коперник“ ще се проведе публична лекция за „Жените в астрономията“, с лектор д-р Ева Божурова.  \r\n*** \r\nОт 11.00 часа в Аулата на ВТУ „Св. св. Китил и Методий“ ще се проведе платформата за граждански диалог „Европа в нашия дом“. На форума ще присъстват председателят на ПГ на ГЕРБ и зам.-председател на партията Цветан Цветанов, министърът на образованието и науката Красимир Вълчев, неговите заместници Таня Михайлова и Деница Сачева, зам.-председателят на образователната комисия в парламента Галя Захариева, както и кметът на Велико Търново инж. Даниел Панов и областният управител на Велико Търново проф. Любомира Попова.  \r\n*** \r\nОт 16.00 часа във фоайето на Община Карлово ще бъде открита изложба на Стефан Йорданов, посветена на паметта на Васил Левски. \r\n***   \r\nВ 09.30 часа в зала 1 на Окръжния съд ще се проведе заседание по делото срещу Костадин И., Иван С., Тихомир М., Борислав Т. и Сергей Д.  \r\n***   \r\nВ 09.30 часа в зала 5 на Окръжния съд ще се проведе заседание по делото срещу Деян М., обвинен че при управление на автомобил по непредпазливост е причинил смъртта на едно лице.  \r\n***   \r\nВ 10.00 часа в зала 10 на Окръжния съд ще се проведе заседание по делото срещу бившия управител на Комплексния онкологичен център д-р Красимир Вальов, обвинен в ощетяване на лечебното заведение.  \r\n***   \r\nВ 10.45 часа в зала 1 на Апелативния съд ще се проведе заседание по делото, с което подсъдимият А. С. (на 25 г.) обжалва постановената от Пловдивския окръжен съд присъда от 5 години лишаване от свобода. Той е признат за виновен, в това че е извършил грабеж на мобилен телефон на стойност 260 лв. от испански гражданин.  \r\n***   \r\nВ 11.00 часа в зала 1 на Апелативния съд ще се проведе заседание по делото, образувано по протест на Окръжна прокуратура – Хасково и жалба на подсъдимия С. Ц. (на 33 г.), който е осъден на 4 години и 6 месеца лишаване от свобода за това, че е придобил близо 480 грама марихуана с цел разпространение в село Димитровче, Свиленградско. През същия ден при катастрофа е причинил три телесни повреди на мъж в Свиленград.  \r\n***   \r\nВ 12.00 часа в офиса на ВМРО-Пловдив ще се състои пресконференция по актуални теми. Ще участват председателят на ВМРО-Пловдив- Борислав Инчев и народният представител Александър Сиди. \r\n***   \r\nВ 12.00 часа в офиса на НФСБ-Пловдив ще се състои пресконференция по актуални теми с участието на народните представители от НФСБ в групата на „Обединени патриоти” Славчо Атанасов и Борис Ячев, както и координаторите на НФСБ Костадин Гаров и Андон Андонов. \r\n*** \r\nВ 13.30 часа в зала 5 на Окръжния съд ще се проведе заседание по делото срещу Алексей Б., обвинен, че при управление на МПС по непредпазливост причинил смъртта на велосипедист.  \r\n***   \r\nОт 09.30 часа до 16.30 часа в офиса на ПП ГЕРБ на ул. „Цар Освободител“ № 17 общинските съветници Галя Вучкова и Кети Стамова ще проведат приемни за граждани. \r\n***   \r\nОт 15.00 часа в малката заседателна зала в административния сектор в МБАЛ „Д-р Иван Селимински“ саксонската принцеса Теофана фон Саксен ще направи дарение на болничното заведение.  \r\n***   \r\nОт 17.00 часа в Камерна зала на ДТ ”Стефан Киров” ще бъде представена биографичната книга и документалния филм, посветени на 80-годишнината от рождението на актрисата Невена Коканова. \r\n***   \r\nВ 11.15 часа Теофана фон Саксен, саксонска принцеса от български произход, ще дари 20 болнични легла с шкафчета на УМБАЛ \"Проф. д-р Стоян Киркович\". Ще бъде предоставен и представен модерен термограф за ранна диагностика на рак на млечната жлеза. \r\n***   \r\nОт 19.00 часа в Драматичния театър ще се играе постановката „Сън в лятна нощ“. \r\n***   \r\nОт 11.30 часа в зала 28 на Община Търговище ще се проведе пресконференция, на която подробно ще бъде представена капиталовата програма на Общината за 2019 г. \r\n***   \r\nОт 11.00 часа в офиса на ГЕРБ на ул. „Добруджа“ 3 депутатът вицеадмирал Пламен Манушев ще има приемна за граждани. В разговорите ще участват също общинският ръководител на ГЕРБ-Шабла Живко Спасов и други  общинските съветници от ПП ГЕРБ.  \r\n***   \r\nВ 18.30 часа в Концертна зала на Общински младежки дом – Шумен (ул. \"Съединение\" № 105) председателят на ПГ на ГЕРБ и зам.-председател на партията Цветан Цветанов ще се срещне с членове и симпатизанти в града.", "date": "2019.02.11", "title": "Предстоящи събития в страната за 11 февруари (Агенция „Фокус“)"}
{"url": "http://www.focus-news.net/news/2019/02/11/2622002/gd-granichna-politsiya-normalen-e-trafikat-po-vsichki-granichni-punktove-v-stranata.html", "text": "Нормален е трафикът по всички гранични пунктове в страната. Това съобщиха от  ГД „Гранична полиция“ . Данните са към 06.00 часа.", "date": "2019.02.11", "title": "ГД „Гранична полиция“: Нормален е трафикът по всички гранични пунктове в страната"}
{"url": "http://www.focus-news.net/news/2019/02/11/2621996/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "b> Москва.  В Съвета на Евросъюза постигнаха компромис как да променят газовата директива, което може сериозно да попречи на проекта на „Газпром“ за „Северен поток-2“, коментира в днешния си брой вестник  „Коммерсантъ“ .  \r\nПо данни на изданието, този вариант дава шанс на руския „Газпром“ да избегне негативните последици за проекта, тъй като преговорите по приемането на директивата ще се водят от Германия. Самото нейно приемане обаче може да затрудни началото на експлоатацията на газопровода. Във всеки случай директивата все още трябва да се доработва в Съвета на ЕС и в Европейския парламент и нейният окончателен вариант да е съвсем различен.  \r\nПостоянните представители в Съвета на ЕС от страните, членки в ЕС, в петък, 8 февруари, одобриха поправки към газовата директива и така откриха път към нейното доработване с участието на представители на Съвета, Европарламента и Еврокомисията.  Тези поправки са насочени срещу газопровода „Северен поток-2“, който „Газпром“ прокарва в Балтийско море към Германия, но замисълът е те да се превърнат след това в норма за целия Европейски съюз. Половин година Берлин отказваше да ги приеме и блокираше тяхното обсъждане. Заради позицията на Франция той беше принуден да се съгласи по принцип те да се внесат за обсъждане.  \r\nКанцлерът на Германия Ангела Меркел първа, още преди да има съобщение от Съвета на ЕС, обяви, че разногласията с Париж по проекта за директивата са преодолени. Тя заяви, че Берлин няма да разчита само на руския природен газ и е готов да купува и шистов газ. От това може да се направи извод, че Германия не се е отказала от подкрепата си за „Северен поток-2“. Наистина в последния момент Германия и Франция внесоха съвместно предложение за изменение  на проекта за директивата (“Коммерсантъ” ги е видял – бел. на вестника). \r\nНай-важното нововъведение е, че онази страна от ЕС, където се намира първият пункт, в който газопровод от трета страна ще се съедини с газовата система на член от Съюза, придобива пълномощията да води преговорите за прилагане на директивата.   \r\nНо ако поправките бъдат одобрени във вида, в който са представени, все едно проблемите не се решават. Преди всичко, ако „Северен поток-2“ бъде построен след датата, в която ще влезе в сила приложението на поправките, той няма да може да получи право да се възприема като изключение от Третия енергопакет на ЕС и да се възползва от възможността за опростено прилагане на самата процедура (ще се наложи да се разделят собственика на тръбата от доставчика на газ и да се даде достъп на трети лица до мощностите на самия газопровод). Германия и Русия ще трябва да сключват специално споразумение за правния режим на газопровода.   \r\nПри това Германия е длъжна да получи разрешение от Еврокомисията да води преговори за него не по-рано от пет месеца преди тяхното начало.  Брюксел е длъжен в срок от 90 дни да отговори, но може да поиска допълнителна информация, при което броенето на дните започва от начало. Такъв пример вече има: повече от две години Европейската комисия бавеше признаването на правилото за изключение от Третия енергопакет за газопровода „Опал“ и така не позволи на Русия да използва пълните капацитетни възможности на «Северен поток-1». \r\nВ края на краищата може да се случи и така, че Брюксел да не даде разрешение за преговори, ако например прецени, че те „могат да нарушат функционирането на вътрешнопазарния механизъм, конкуренцията или безопасността на доставката».  \r\n*** На 14 февруари лидерите на Русия, Иран и Турция Владимир Путин, Хасан Рухани и Реджеб Тайип Ердоган ще се срещнат в Сочи, за да обсъдят съдбата на Сирия, след като американската администрация обяви, че ще изведе от тази страна военния си контингент, пише  „Независимая газета“ .  \r\nПред журналисти Сергей Вершинин, заместник външен министър на РФ, обяви: «мисля, че главният въпрос, който ще обсъждат, е как да направят така, че евентуално американско оттегляне да не създаде дестабилизация и хаос, да се гарантира плавен контрол над ситуацията. Бих поставил въпроса в друга плоскост – как да се осигури безопасност на всички страни и от всички страни ». А после е добавил: « Самите президенти определят дневния ред. Но, естествено, в него ще бъде включен и анализ на онова, което се случва „на земята“, онова, което може все още да се предприеме в рамките на една координация между трите държави-гаранти на процеса „Астана“, за да се осигури голяма стабилност „на земята“, да се закрепят успехите в борбата с тероризма и никъде в Сирия да не се допускат терористични прояви ». \r\nЩе се засегнат, може би, и въпроси за конституционния комитет, чиито членове трябва да се захванат с въпроси, свързани с усъвършенстване на Основния закон на арабската република. Лидерите на трите страни, известени като „астанинската тройка“, ще обсъждат политическия процес и задачите, свързани с развитието на Сирия след края на конфликта. Пред журналистите Вершинин обръща внимание именно на това: «Винаги сме говорили за  необходимостта да се оказва хуманитарно съдействие на Сирия, което не зависи от политически изисквания. Говорим за такъв важен въпрос като завръщането на сирийските бежанци по домовете им. И този процес се развива независимо дали на някого му харесва това или не».  \r\nСред главните въпроси, според руския заместник външен министър е съдбата на сирийската провинция Идлиб. Според руската страна тя продължава да е и ще си остане главното огнище на напрежение в Сирия, тъй като в нея именно се намират все още останки от редица радикални групировки, като „Ал Нусра“, „Хайят Тафрир аш-Шам“, „Хурас ад-Дин“, „Туркестанска ислямска партия“. Най-важният въпрос обаче при проблема с политическото регулиране на процесите в Сирия след конфликта се остава перспективата за степента на турското и иранското влияние. Анкара се надява да установи контрол над северните части в арабската република, които в момента са в ръцете на кюрдските въоръжени сили. Като една от мерките за неутрализация на тези две влияния Кремъл вижда в подкрепата на аравийската монархия на кюрдите в североизточна Сирия, когато обаче американските военни напуснат тези части. \r\n***  В Белград президентът Путин заяви, че трябва да се спазва Резолюция 1244 на ООН. Според нея сръбската полиция може да присъства в Косово, а семействата, които са изгонени от домовете си, може да се върнат. Русия се придържа към духа на тази Резолюция и ще го защитава, пише руският вестник  „Правда“ .  \r\nКакво наистина се случва в Сърбия и на Балканите? Ще се върне ли Русия там? За това разказва дин Елена Гускова, ръководител на Центъра по изучаване на съвременната балканска криза в Института по славянски изследвания към РАН: \r\n„Изучаваме района много внимателно, постоянно присъстваме там, добре познаваме ситуацията.  Още от момента, в който получи своята независимост, малка Македония е в трудно положение, защото и при нея има албански въпрос, който не е намерил разрешение. Винаги ни питат: „А кога Русия и на нас ще обърне внимание? Чакаме …“ но Русия не им обръщаше внимание.   \r\nЕлцин допусна множество грешки по отношение на Македония. Същото се случи и със сърбите в Босна и Херцеговина. А Сърбия и Черна гора до 2006 година продължаваха да са все още единна Югославия. Всички тези наши грешки доведоха до там, че натовците успяха да вземат и Черна гора.  \r\nТака се случи, че бях в Подгорица, когато приемаха Черна гора в НАТО. За хората това беше ден на траур. Плачеха направо на улицата и говореха: „Сега само Русия може да ни помогне“. А аз ги питам:“ Ако вие сами не си помогнете как е възможно тогава Русия да се намесва в международната политика на вашата държава?“  \r\nИ все пак, и на Балканите все още има борци, останали са и се борят, продължават да се борят за истинска независимост и за правото да се избере дали да се влезе в НАТО или да се излезе от там. Те открито изразяват любовта си към Русия. Сред тях е например митрополит Амфилохий Черногорски и Приморски. Ако не е той, отдавна там да се е настанила паралелна Църква, която се опитват да създадат. Това е някакво чудо, нашата Църква и държава наистина трябва сериозно да го подкрепят. Трудно му е, той почти сам се бори и наистина го прави със словото, твърдо и смело. Цяла Черна гора, та и Сърбия го обичат.“  Въпрос:  Путин си позволи открито да каже, че САЩ дестабилизират региона.Той обикновено не говори така, а и продължава да ги нарича партньори … Не се ли създава у вас впечатление, че ние като че ли се включихме в някакви задкулисни преговори, вероятно дори и със САЩ, за разделяне на сферите на влияние? Или е точно обратно, изостря се битката за тях? Отговор:  Не, това е невъзможно днес. През 90-те години, когато Борис Елцин ръководеше Русия, не обръщахме никакво внимание на Балканите. САЩ открито казваха: Балканите са зона от националните интереси на САЩ. Аз също обърнах внимание на Владимир Владимирович за тази фраза. Преди за това говореше Захарова. \r\nМисля си, че ние чак сега започваме открито да говорим, особено с тази визита изтъкнахме, че се противопоставяме на САЩ, на диктата им в региона. Това не успяхме да  постигнем на Балканите, където американците се държат особено агресивно. Например, американският посланик си позволи да дава разпореждания на президента на Република Сръбска Милорад Додик, как да се държи в един или друг случай.   \r\nМилорад Додик напълно отказа между представителите на САЩ и властите в Република Сръбска да се изграждат подобни отношения. Но има и такива, които се вслушват и покорно изпълняват. И именно на фона на подобна агресивност ясно бе казано, че САЩ дестабилизират района, а Русия тук ще е фактор на обективността и ще отстоява международното право.   \r\nКато се започне от 1990 година, всички международни организации постъпват твърде необективно. Всички решения, които приемат, са антисръбски. Но ето сега, във всеки случай тази визита показва, че регионът ще попадне в близкото полезрение на Русия. Въпрос:  Вярвате ли, че президентът на Сърбия Александър Вучич се е променил и вече няма да продава Сърбия заради приемането в ЕС?  Отговор:  Не, не съм напълно уверена. Той допринесе твърде много за признаването на независимостта на Косово. После обаче се замисли дали не рискува да остане в историята като предател на националните интереси. Може би именно заради това търси решение, което да бъде подкрепено и от Русия, и от сръбския народ.   Въпрос:  Реално ли се развиват нашите връзки със Сърбия? Отговор:  Да, връзките ни укрепват. Неотдаван подписахме договор, според който всяка година сръбски студенти ще идват да се учат в Русия. Вече пристигат много докторанти да се обучават. Имаме добри парламентарни връзки, научни контакти, спортни, културни … Затова и си мисля, че тук има някакво раздвижване, не е голямо, но го има. \r\nИ все пак нашето ръководство все още, не ясно защо, като че ли не обръща достатъчно внимание на опозиционните политически партии, просто не забелязва техните лидери. Разбира се това не е много добро. Ние смятаме, че разговорите трябва да се водят единствено с ръководството на страната, не обръщаме внимание на всички политически партии, още по-малко на опозиционните.   \r\nА там има с кого да работим, има много сериозни сили. Трябва на всяка цена да следим ситуацията и да я анализираме. Във всеки случай на всяка цена е нужно да ги познаваме и да общуваме с тях, а при възможност, когато е нужно с когото е нужно да се поддържаме. Надявам се, че сега руското ръководство ще се заеме сериозно да работи на Балканите.", "date": "2019.02.11", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/02/11/2621998/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Брекзит без сделка може да постави 100 000 работни места в Германия в риск, тъй като износът на коли ще се срине, пише в днешния си брой британския всекидневник  The Daily Express .  \r\nПрочутите германски автомобилни производители ще претърпят масивни загуби при Брекзит без сделка, сочат данни от най-ново изследване за икономическите последици от излизането на Великобритания от Евросъюза.  \r\nИнститутът за икономически изследвания в Хале доказва, че манифактурният сектор ще се окаже особено уязвим поради неяснотите около бъдещото търговско партньорство с Обединеното кралство. Германия му е продала 770,000 коли през 2017 година, като в този рентабилен сектор е имало 15,000 работни места. Германия е третият в света производител на коли и четвърта по общо производство на моторни превозни средства.  През 2017-та годишният капацитет на този сектор от германската икономика е шест милиона броя возила, а делът му в ЕС се равнява на 31.5 процента.   \r\nСпоред проучването жителите на Волфсбург, където се намират заводите на „Фолксваген“ ще изпита най-силно удара от евентуален срив на автомобилния износ. Застрашени са 500 работни места, т.е. 0.4 на сто от всички работни места в този град. Динголфинг в Бавария, където се намират заводите на другия голям автомобилен производител, БеЕмВе, е другият застрашен от закриване на работни места град.   \r\nОт ефектите на евентуален Брекзит без сделка ще пострадат и средни по размер германски фирми, чийто принос в най-голямата икономика в ЕС се оценява на над три трилиона паунда. Публикуваните данни сочат, че в целия свят ще бъдат закрити над 600 000 работни места. Освен Германия в Ес най-пострадали ще се окажат Ирландия и Малта.  Близо два процента от малтийците и един процент ирландци ще останат без работа при Брекзит без сделка. \r\n*** Колкото повече икономическата криза на Италия се доближава до опасни нива, толкова повече Италия се ангажира със своя собствена сделка с Великобритания по повод на Брекзит, пише  The Telegraph .   \r\n Италия разработва спасителни планове, за да запази финансовата стабилност и да не прекъсва търговските си контакти с Обединеното кралство, дори в случай на Брекзит без сделка. Един от вариантите е да се стигне до двустранни договорености, само между Рим и Лондон. \r\nУправляващата коалиция на „Лига“ и Движението „Пет звезди“ все повече се безпокои, че при евентуален неблагополучен изход от кризата около на пускането на Великобритания от Евросъюза самата италианска икономика, която в момента е твърде крехка, може да тръгне бързо по хлъзгавата плоскост надолу и рискува да изпадне във финансов колапс по отношение на собствения си дълг.   \r\nПремиерът Джузепе Конте е разпоредил на екипа си, занимаващ се с проблемите на Брекзит, спешно да се съсредоточи върху теми, свързани с пристанищата, летищата, митниците и търговията с храни. Едновременно с това той е предупредил да не се изпуска от внимание и статута на италианците, които живеят в Обединеното кралство. \r\n*** Десетки хиляди в неделя се събраха в Мадрид да протестират срещу по който правителството се отнася към Каталонския въпрос. През новата седмица предстои да започне съдбоносното дело на 12-те сепаратистки лидери, пише  The Guardian .  \r\nНа площад „Колумб“ се събраха 45 000 души, за да изразят гнева си от открито примиренческата позиция на премиера Педро Санчес и да настояват за  светкавични общи избори.  \r\nДемонстрацията беше организирана от консервативната Народна партия и дясноцентристката партия „Граждани“, тя бе подкрепена от крайно дясната партия „Вокс“ („Глас“ – бел. ред.). Протестът привлече вниманието и на някои поддръжници на фашистки и екстремистки десни групировки.   \r\nТой се организира два дни преди началото на процеса срещу сепаратистките лидери на провалилия се опит за независимост на областта, събитие, което предизвика най-тежката политическа криза в Испания откакто страната се завърна към демокрацията след смъртта на Франко.   \r\nПубличната съдебна процедура във Върховния съд на Испания, която се очаква да продължи три месеца и ще се предава директно от телевизията, ще се фокусира върху референдума за независимост от октомври 2017 година и последвалата декларация на регионалния парламент за обявяване на независимостта. \r\nДеветима от обвиняемите –  сред които са бившият вицепрезидент на автономната област Каталония Ориел Жункерас, бившата председателка на Каталонския парламент Карме Форкадел и двама влиятелни народни активисти,  Жорди Куиксар и Жорди Санчес,  са обвинени за метеж, което се наказва със затвор до 25 години. Повдигнати са обвинения и за антидържавна дейност, и за злоупотреба с публични фондове.   \r\nВ сърцевината на делото е тогавашното решение на каталонското правителство да се проведе референдум въпреки предупрежденията, че това е нарушение на конституцията и на “ненарушимото единство на испанската нация ”. \r\nМакар че каталонските партии, които подкрепяха независимостта, не успяха да спечелят 50 на сто от гласовете в регионалния парламент, а изследванията на общественото мнение показваха, че Каталония се раздира от противоречия по повод своята самостоятелност, тогавашното правителство на Карл Пиджемонт предпочете да не се съобрази с вота.  \r\nВ началото на септември 2017 г. тези партии успяха да прокарат закон, който трасира пътя им към референдума в регионалния парламент въпреки силното несъгласие от страна на опозиционните депутати. \r\nТри седмици по-късно, на 1 октомври, се проведе и самият референдум, който беше помрачен от насилието, проявено от испанската полиция. Нейните представители нападаха избирателните секции, удряха по тълпата с палки и стреляха с гумени патрони. Така се опитваха да спрат избирателния процес.   \r\nПо сведения от управляващите Каталония, около 2 .3 милиона от регистрираните 5.3 милиона гласоподаватели, т.е. 43%, са участвали в референдума, а от тях 90% са подкрепили независимостта. Юнионистки настроените каталонци бойкотираха вота. \r\nНа 27 октомври, скоро след като каталонските депутати, настроени регионът да се отдели от Мадрид, испанското правителство на тогавашния премиер Мариано Рахой  спечели подкрепата на сената да отстрани Пиджемонт и кабинета му и да поеме пряк контрол над провинцията.   \r\nПредседателят на Върховния съд Карлос Лесмес описва сегашната съдебна процедура като „най-важното дело, което сме имали откакто демокрацията се завърна”. \r\nЩе бъдат призовани стотици свидетели, сред които е самият Рахой, бившата депутатка от Народната партия на Испания Сорая Саенц де Сантамария, която беше и вицепремиер в правителството на Рахой, кметът на Барселона Ада Колау   Байяно, бившият каталонски президент Артур Мас и сегашният председател на каталонския парламент  Рожер Торен. \r\nСъдът постанови, че Пиджемонт няма да участва от Белгия чрез видеовръзка.  \r\nИ двете правителства – в Мадрид и в Барселона, се тревожат за публичния ефект от процеса. Лидерите на каталонската независимост са заинтересовани от появата си в съда и възнамеряват да използват ситуацията, за да мобилизират совите поддръжници след месеците, прекарани в бездействие, които доведоха до разпокъсване на самото движение.  Те неведнъж са обвинявали испанската съдебна система в институционални слабости и са заявявали, че ги наказват заради желанието им да защитават правото на самоопределение.", "date": "2019.02.11", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/02/11/2622001/aktualna-patna-obstanovka.html", "text": "Температурите са в интервала от - 6° до + 13°. Времето над страната е предимно облачно. Слаб вятър духа в областите: Монтана, Смолян и Шумен. Пътните настилки са предимно сухи, на места мокри, по усойните и планински райони частично заледени, обработени и проходими при зимни условия. Ограничена видимост поради мъгла: до 50 м има в района на гр. Враца и гр. Сливен. Това съобщиха от пресцентъра на  Агенция \"Пътна инфраструктура\" . \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОПУ Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 18.02.2019 г. \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. „Ботевград“, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 11.02.2019 г.;  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nНа 11.02.2019г. ще бъде въведена ВОБД в дясната тръба (посока София Варна), с частично отбиване на движението за светлата част на денонощието, както следва:  \r\n-от 9.30 до 12.00 часа - затворена ще бъде за движение изпреварваща лента. Движението на ППС ще се извършва в активната лента. \r\n-от 13.00 до 15.30 часа - затворена ще бъде за движение аварийна и активна ленти. Движението на ППС ще се извършва в изпреварващата лента. Поради ремонт на пожароизвестяването на пътен тунел “Топли дол”. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Участъкът е сигнализиран с пътни знаци и скоростта на движение се ограничава до 50 км/ч. Срок 24.02.2019 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Скомля – Медовница от км 52+000 до км 54+000 се осъществява с повишено внимание поради подмяна на мантинели. Срок до 11.02.2019 г.  \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 11.02.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 11.02.2019 г.; \r\nПът ІІІ – 864: Движението по път III-864 Стойките – Пампорово е ограничено за МПС над 12 тона с ремаркета и полуремаркета. Срок до 11.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.11", "title": "Актуална пътна обстановка"}
{"url": "http://www.focus-news.net/news/2019/02/11/2621994/the-daily-express-brekzit-bez-sdelka-mozhe-da-postavi-100-000-rabotni-mesta-v-germaniya-v-risk.html", "text": "Брекзит без сделка може да постави 100 000 работни места в Германия в риск, тъй като износът на коли ще се срине, пише в днешния си брой британския всекидневник  The Daily Express .  \r\nПрочутите германски автомобилни производители ще претърпят масивни загуби при Брекзит без сделка, сочат данни от най-ново изследване за икономическите последици от излизането на Великобритания от Евросъюза.  \r\nИнститутът за икономически изследвания в Хале доказва, че манифактурният сектор ще се окаже особено уязвим поради неяснотите около бъдещото търговско партньорство с Обединеното кралство. Германия му е продала 770,000 коли през 2017 година, като в този рентабилен сектор е имало 15,000 работни места. Германия е третият в света производител на коли и четвърта по общо производство на моторни превозни средства.  През 2017-та годишният капацитет на този сектор от германската икономика е шест милиона броя возила, а делът му в ЕС се равнява на 31.5 процента.   \r\nСпоред проучването жителите на Волфсбург, където се намират заводите на „Фолксваген“ ще изпита най-силно удара от евентуален срив на автомобилния износ. Застрашени са 500 работни места, т.е. 0.4 на сто от всички работни места в този град. Динголфинг в Бавария, където се намират заводите на другия голям автомобилен производител, БеЕмВе, е другият застрашен от закриване на работни места град.   \r\nОт ефектите на евентуален Брекзит без сделка ще пострадат и средни по размер германски фирми, чийто принос в най-голямата икономика в ЕС се оценява на над три трилиона паунда. Публикуваните данни сочат, че в целия свят ще бъдат закрити над 600 000 работни места. Освен Германия в Ес най-пострадали ще се окажат Ирландия и Малта.  Близо два процента от малтийците и един процент ирландци ще останат без работа при Брекзит без сделка.   Ивелина Ватова", "date": "2019.02.11", "title": "The Daily Express: Брекзит без сделка може да постави 100 000 работни места в Германия в риск"}
{"url": "http://www.focus-news.net/news/2019/02/11/2622006/zamestnik-ministar-prof-nikolay-prodanov-shte-bade-gost-na-tarzhestvata-po-sluchay-80-godini-ot-otkrivaneto-na-sgradata-na-zatvora-v-burgas.html", "text": "Заместник-министърът на правосъдието проф. Николай Проданов ще присъства на откриването на изложба с архивни материали, посветена на 80-годишнината от откриването на сградата на затвора в Бургас, съобщиха от  пресцентъра на министерството.  Събитието ще се състои от 16.00 часа във фоайето на Окръжен съд - Бургас. \r\nПо-рано през деня проф. Проданов ще посети затвора в Бургас, в който наскоро приключи мащабен ремонт. Заместник-министърът ще присъства и на концерт по случай празника, организиран за служители и гости в обновената зала „Хоризонт“, която се намира в корпуса на затвора.   \r\nНа събитията са поканени главният директор на Главна дирекция „Изпълнение на наказанията“ гл. комисар Васил Миладинов, представители на съдебната и изпълнителната власт. \r\nЗа честването ръководството на затвора е инициирало редица мероприятия, с които да отбележи празника. Предвидено е работно посещение на магистрати в Затвор Бургас и в Затворническо общежитие „Дебелт“, както и футболна среща между отборите на служителите от затвора и Регионална дирекция „Охрана“ Бургас. \r\nГлавна дирекция „Изпълнение на наказанията“ чества своята 140-годишнина на 29 януари т. г. С подписването на Привременните правила от руския императорски комисар княз А. М. Дондуков-Корсаков през 1879 г. се слага началото на новата наказателно-изпълнителна политика в България и се прави първата крачка към изграждане на модерна за времето си специализирана структура по изпълнение на наказанията. През 2006 г. с решение на Министерския съвет, 29 януари е обявен за професионален празник на Главна дирекция „Изпълнение на наказанията“ и териториалните й служби.", "date": "2019.02.11", "title": "Заместник-министър проф. Николай Проданов ще бъде гост на тържествата по случай 80 години от откриването на сградата на затвора в Бургас"}
{"url": "http://www.focus-news.net/news/2019/02/11/2622008/sofiya-ot-0930-ch-do-1200-ch-dvizhenieto-v-tunel-topli-dol-na-avtomagistrala-hemus-v-posoka-varna-shte-se-osashtestvyava-samo-v-aktivnata-lenta-poradi-remont.html", "text": "От 09.30 ч до 12.00 ч. движението в тунел \"Топли дол\" на автомагистрала \"Хемус\" в посока Варна ще се осъществява само в активната лента. Това съобщиха от пресцентъра на  Агенция \"Пътна инфраструктура\" . Ще бъде ограничено движението по изпреварващата лента, поради ремонт на пожароизвестителната система на тунела.  \r\nОт 13.00 ч. до 15.30 ч. движението в тръбата за Варна ще се осъществява в изпреварващата лента. Ремонтните дейности на пожароизвестителната система ще се извършват в аварийната и активната лента.  \r\nШофьорите е необходимо да се движат с повишено внимание, като спазват стриктно поставената сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.02.11", "title": "София: От 09.30 ч до 12.00 ч. движението в тунел \"Топли дол\" на автомагистрала \"Хемус\" в посока Варна ще се осъществява само в активната лента, поради ремонт"}
{"url": "http://www.focus-news.net/news/2019/02/11/2622011/denyat-11-fevruari-v-svetovnata-istoriya.html", "text": "На тази дата през 2011 г. президентът на Египет Хосни Мубарак, управлявал страната 29 години, подава оставка. Вицепрезидентът на Египет – Омар Сюлейман, съобщава за случилото се в ефира на държавната телевизия . Това става след 18 дневни народни вълнения. На 11 февруари 1990 г., след 27 години, прекарани в затвора, на 11 февруари Нелсън Мандела излиза на свобода. Мандела е южноафрикански политик, президент на ЮАР (1994 г. - юни 1999 г.), символ на борбата срещу политиката на апартейд. Започва да се занимава политическа дейност през 1944 г., когато става член на Младежката лига на АНК.  \r\nНа 1 февруари 1979 г. в Иран побеждава Ислямската революция, чрез която Иран преминава от прозападно ориентирана монархия (по време на управлението на Шах Мохамед Реза Пахалави) в шиитска ислямска република (по време на управлението на аятолах Хомейни). \r\nНа тази дата през 1975 г.  Маргарет Тачър става първата жена, избрана начело на Консервативната партия във Великобритания. \r\nНа 11 февруари 1945 г. Приключва Ялтенската конференция. В нея участват държавните ръководители на СССР, САЩ и Великобритания с участието на министрите на външните работи и висши военни. Й. В. Сталин, Ф. Д. Рузвелт и У. Чърчил уточняват плановете за окончателния разгром на нацистка Германия \r\nНа 11 февруари са родени: американският изобретател в областта на електротехниката Тома Едисон, италиански учен, славист и българист Луиджи Салвини \r\nНа 11 февруари умират: френският режисьор Роже Вадим, френският физик Жан Бернар Леон Фуко, френски философ, физик, математик и физиолог Рене Дакарт.  \r\n2018 г.  \r\nПътнически самолет Ан-148 на руската авиокомпания \"Саратов\" с 71 души на борда се разбива. Оцелели няма. Отломките са намерени в Раменския район в Подмосковието, на около 40 километра от столицата. \r\n2018 г.  \r\nЖителите на Монако гласуват за нов парламент. Право на вот имат само коренните жители на княжеството, като регистрираните избиратели са 7 хиляди. \r\nТе ще избират 24 депутати, от които 16 по мажоритарната система, а 8 по пропорционалната система. Новата политическа партия \"Приоритет Монако\" печели 21 депутатски места.  \r\n2018 г.  \r\nИранците честват 39-ата годишнина от Ислямската революция от 1979 година. Участници в митинги в Техеран скандират обичайните за такива събития лозунги срещу САЩ и Израел. Пред стотици хиляди иранци на централния техерански площад \"Азади\" иранският президент Хасан Рохани призовава за \"година на единство\". \r\n2017 г.  \r\nНад 70 000 души са евакуирани от Солун, Гърция, след като властите се опитват да взривят снаряд от Втората световна война. \r\n2016 г.  \r\nС голямо мнозинство парламентът на Португалия прие закони, позволяващи на еднополовите двойки да осиновяват деца, а на лесбийките – да получат достъп до изкуствено осеменяване. \r\nГръцки военен хеликоптер падна в Егейско море. Катастрофата е станала по време на учения на НАТО в района над Егейско море. \r\nЕвропейската космическа агенция (ЕКА) изстрелва първия експериментален безпилотен космически кораб за многократно използване. \r\n2014 г.  \r\nВ Казахстан избухват масови антипрезидентски протести поради девалвация на валутата на страната. \r\n2013 г.  \r\nСвободната армия на Сирия превзема най-голямата ВЕЦ в страната „Ал Фурат“. \r\n2012 г.  \r\nСъстои се ден на протест срещу ACTA в цяла Европа. \r\n2011 г.  \r\nПрезидентът на Египет Хосни Мубарак, управлявал страната 29 години, подава оставка. Вицепрезидентът на Египет – Омар Сюлейман, съобщава за случилото се в ефира на държавната телевизия . Това става след 18 дневни народни вълнения. \r\n1990 г.  \r\nСлед 27 години, прекарани в затвора, Нелсън Мандела излиза на свобода. \r\nНелсън Ролихлахла Мандела е южноафрикански политик, президент на ЮАР (1994 г. - юни 1999 г.), символ на борбата срещу политиката на апартейд. Започва да се занимава политическа дейност през 1944 г., когато става член на Младежката лига на АНК. През 1952 г. оглавява кампанията за неподчинение на расистките закони. Година по-късно е избран за президент на АНК в провинция Трансваал. През 1955 г. участва в конгреса на народите от Южна Африка. През 1956 г. попада в списъка на 156-те души, обвинени в държавна измяна и арестувани от властите в ЮАР. От 1960 г. е в нелегалност, а от 1961 г. ръководи военната организация на АНК. През 1962 г. отново е арестуван и е осъден на 7 години затвор. През 1964 г. получава доживотна присъда. Нелсън Мандела прекарва 18 години в затвора на о. Робън (1964-1982 г.), през 1982 г. е преместен в затвора в Кейптаун, където остава 6 години, след което е хоспитализиран заради туберкулоза. Води се кампания за неговото освобождаване. През 1985 г. той отхвърля предложението на президента П. Бота да бъде освободен, но да се откаже от каузата си. Освободен е на 11 февруари 1990 г., след като в системата на апартейд започва криза. Избран е за председател на ИК на АНК (1991 г.) и за негов президент (от юли 1991 г.). През септември същата година подписва национално споразумение за мир от името на АНК, уточнява процедурите за спиране на политическо насилие. На 3 февруари 1992 г. в Париж заедно с президента на ЮАР Фр. де Клерк получава награда на ЮНЕСКО за мир “Хофу-Боани”. През 1993 г. отново с Де Клерк получава Нобелова награда за мир. През 1994 г. е избран за президент на ЮАР в първите общонационални избори с участието и на чернокожото население. През 1996 г. под негово ръководство е разработена и приета новата конституция на ЮАР. Автор е на книгите “Няма лек път към свободата” (1965 г. ), “Готов съм да умра” (1979 г.) и др. \r\n1989 г.  \r\nБарбара Клементин Харис е ръкоположена за помощник-епископ за диоцеза на Масачузетс. \r\nБарбара Клементин Харис е родена на 12 юни 1930 г. във Филаделфия, САЩ. Харис работи в сферата на връзките с обществеността през 60-те години на миналия век. Като афроамериканка тя е активен участник в цивилното движение и движението за права на жените, преди да започне да учи за Англиканското духовенство през 1974 г. Тя е ръкоположена за епископален свещеник през октомври 1980 г. На 11 февруари 1989 г. въпреки голяма съпротива е ръкоположена за помощник-епископ за диоцеза на Масачузетс, като се превръща в първата жена-епископ в Англиканската общност. Като епископ тя продължава проповядването на толерантност към малцинствата и жените до оттеглянето си през 2002 г. През 2003 г. започва служба като помощник-епископ за диоцеза на Вашингтон. \r\n1979 г.  \r\nВ Иран побеждава Ислямската революция. \r\nЧрез Иранската революция Иран преминава от прозападно ориентирана монархия (по време на управлението на Шах Мохамед Реза Пахалави) в шиитска ислямска република (по време на управлението на аятолах Хомейни). Революцията се разделя на два периода: първият е свързван със създаването на алианса на либерални, леви и религиозни групи, а вторият период се характеризира с властта на аятоласите, често наричан Ислямска революция. \r\nНа 26 януари 1963 г. шах Реза Пахлави започва кампания по модернизация на страната. Известна още като “бялата революция”, тя предвижда поземлени реформи, модернизация на икономическата и социалната сфера. През 1978 г. религиозните среди се отказват от подкрепата си за шаха. Стига се до безредици, масови демонстрации и протести. Въведено е военно положение. Формира се опозиционно движение около ислямския фундаменталист аятоллах Р. Хомейни. \r\nНа 16 януари 1979 г. в резултат на усложнената политическа обстановка шахът и семейството напускат страната. На 1 февруари след 14-годишно изгнание, наложено му заради противопоставяне на режима, в страната се завръща аятолах Рухола Хомейни. На 11 февруари революцията побеждава. Проведен е референдум и на 1 април 1979 г. Иран е обявен за ислямска република. Приема се нова конституция, която се основава на парламентарна форма на управление с избираем президент и еднокамерен парламент. Възприет е Шириата (закон от Корана) като основа на законовата система и се съставя Съвет на старейшините, подчинен на религиозни лидери: “улами” ( религиозни мъдреци) и “молла” (тълкуватели на Корана). \r\nНа 25 януари 1980 г. Аболхасан Бани-Садр е избран за президент на републиката. Правителството започва мащабна програма за национализация. Съгласно приетата през 1981 г. конституция на Иран в страната са забранени всички политически партии и неислямистки движения. \r\n1975 г.  \r\nМаргарет Тачър става първата жена, избрана начело на Консервативната партия във Великобритания. \r\nМаргарет Тачър е министър-председател на Великобритания (1979-1990 г., преизбрана 1983 г. и 1987 г. ). Депутат е в камарата на общините от 1959 г. Министър на образованието и науката е в периода 1970-1974 г. \r\n1970 г.  \r\nЯпония става четвъртата държава, която поставя сателит в орбита. Името му е Осуми - първият японски сателит, наречен на едноименната провинция. Сателитът е изстрелян с ракетата Ламбда-4. Осуми тежи 12 килограма и обикаля Земята в орбита с перигей 323 километра, апогей от 2440 километра и инклинация от 31 градуса. Апаратът пада на Земята на 8 януари 2003 г. \r\n1963 г.  \r\nВ студиото на “Аби Роуд” само за един ден “Бийтълс” записват първия си албум - “Please, Please Me”. \r\n1953 г.  \r\nРусия и Израел прекъсват дипломатическите си отношения. \r\n1945 г.  \r\nПриключва Ялтенската конференция. В нея участват държавните ръководители на СССР, САЩ и Великобритания с участието на министрите на външните работи и висши военни. Й. В. Сталин, Ф. Д. Рузвелт и У. Чърчил уточняват плановете за окончателния разгром на нацистка Германия; набелязват основни принципи на следвоенния международен ред и прякото участие на СССР, САЩ и Великобритания в решаването на унаследените от войната проблеми. Взема се решение за разделяне на Германия на три окупационни зони (съветска, американска и британска, като от американската и британската зона се отделя територия за френска окупационна зона). Държавниците одобряват подготовката на конференция за приемане на Устава на ООН и за нейното създаване. На 13 февруари се приема споразумение за Далечния изток, което признава Монголската Народна Република, предоставя Южен Сахалин и Курилските острови на СССР, постановява сътрудничеството между Съветския съюз и Китай. СССР се съгласява да участва в разгрома на Япония 3 месеца след края на войната в Европа. \r\n1929 г.  \r\nПодписват се Латеранските договори между Италия и Ватикан. Те се състоят се от договор, финансова конвенция и конкордат (съглашение). Слагат край на т. нар. \"Римски въпрос\". Договорът признава образуването на територията на Рим на независимата държава Ватикан; финансовата конвенция регулира финансовите отношения между Италия и Ватикана; конкордатът определя правата и привилегиите на Католическата църква в Италия. \r\n1928 г.  \r\nВ Сейнт Мориц (Швейцария) се откриват Вторите зимни Олимпийски игри. \r\n1920 г.  \r\nСъс заповед на военния министър Александър Стамболийски се формират ликвидационни комисии, щабове и бюра в българската армия. \r\n1919 г.  \r\nВъв Ваймар се провежда заседание на националното събрание. На него е избран първият в историята на Германия райхспрезидент. За този пост е избран Фридрих Еберт. Той е немски политик, държавник. От 1893 г. е редактор на вестник \"Бремер Бюргерцайтунг\" и заема висши постове в бременската социалдемократическа организация. След 1906 г. е секретар на ЦК на ГСДП, а от 1913 г. (след смъртта на А. Бебел) е съпредседател на партията (заедно с Х. Хаазе). Ръководи социалдемократичната фракция в Райхстага в годините на Първата световна война и изиграва ключова роля по време на Ноемврийската революция в Германия. На 9 ноември 1918 г. е обявен за канцлер, а ден по-късно е избран за председател на Съвета на народните представители. Като канцлер и президент допринася за омиротворяването на страната, за утвърждаването на Ваймарската република и възстановяване мястото на Германия сред водещите европейски държави. Подкрепя водената от Г. Щреземан политика на разбирателство с Франция и си навлича омразата на германските националистични групи. \r\n1918 г.  \r\nПрезидентът Уилсън обявява “Четирите принципа” базирани на “14-те точки” на президента Уилсън. Американският президент Удроу Уилсън очертава военните цели на САЩ в речта си пред Конгреса от 8 януари 1918 г., като организира изложението си в т.нар. “14 точки”. Според него ако се действа съгласно тях, ще бъде постигнат справедлив и траен мир. Точките са считани за спорни от американските съюзници във войната и има съпротива срещу тях по време на последвалата Парижка мирна конференция, въпреки че стават основа за немската капитулация от ноември 1918 г. \r\n1909 г.  \r\nС изменение на избирателния закон се въвежда пропорционалната система за общинските и окръжните избори, избирателни книжки, постоянно местожителство, периодично преглеждане на избирателните списъци от общините, нараства броят на изборните секции, въвеждат се партийни цветове: син за народняците, розов за прогресивнолибералите, виолетов (морав) за демократите, кремав за радикалдемократите, зелен за либералите, оранжев за земеделците, аленочервен за широките социалисти и виненочервен за тесните социалисти. \r\n1904 г.  \r\nТеодор Рузвелт обявява неутралитета на САЩ в руско-японската война. \r\nРусия обявява война на Япония на 9 февруари 1904 г. Тя се води за политическо господство в Далечния изток. Започната е от Япония, след като японски миноносци без обявяване на война внезапно нападат руската ескадра, намираща се в Порт Артур, и повреждат 3 големи бойни кораба (броненосците \"Цесаревич\" и \"Ретвизан\" и крайцера \"Палада\"). Руската армия претърпява поражение в редица сражения. На 5 септември 1905 г. чрез посредничеството на американския президент Т. Рузвелт в американския град Портсмут е сключен мирен договор, с който завършва войната. Русия признава \"особените\" интереси на Япония в Корея, отстъпва й южната част на о-в Сахалин и се отказва от правото на ползване на Квантунския полуостров с базата Порт Артур. Отстъпва на Япония и Южноманджурската жп линия. \r\n1889 г.  \r\nСъздадена е японската конституция, като е учреден двукамарен парламент. Императорът все още запазва широки правомощия. След като конституцията Мейджи е приета, първият Диет (японското народно събрание) се събира през 1890 г. \r\n1869 г.  \r\nВ Отава се изпълнява последната в Канада публична екзекуция (обесен е убиецът Джеймс Уолън). \r\n1809 г.  \r\nРобърт Фултън патентова парахода. Фултън е американски изобретател. Пръв прилага на практика използването на парата за задвижване на корабите. Построява първия си параход (steam-boat) през 1803 г. и го изпитва във Франция по р. Лоара. Предлага на Франция и Англия изобретението си, но те отклоняват предложението му. Връща се в родината си, но и американското правителство отказва да се занимае с изобретението му. Построява нов параход (“Клермонт”) и с него започва да пренася по р. Хъдсън пощата между Ню Йорк и Олбани. През 1807 г. американското правителство поръчва пародвигателна фрегата за американското адмиралтейство. \r\n1573 г.  \r\nАнглийският мореплавател Франсис Дрейк е първият европеец, видял Тихия океан. \r\nФрансис Дрейк е английски мореплавател, вицеадмирал. Пиратства край бреговете на Западна Африка (1567-1569 г.) и Америка (1570-1572 г. , 1585-1586 г.). Извършва (втори след Ф. Магелан) околосветско плаване в периода 1577-1580 г. Командва английския флот при разгрома на испанската \"Непобедима армада\". На името на Дрейк е наречен проток. \r\n1531 г.  \r\nАнглийският крал Хенри VIII е обявен за глава на английската църква. \r\nХенри VIII (1491-1547) е вторият английски крал (от 1509 г.) от династията Тюдори. По време на неговото управление е проведена Реформацията, която той разглежда като важно средство за укрепване на абсолютизма и кралската хазна. Повод за Реформацията е отказът на папата да утвърди развода на Хенри VIII с Катерина Арагонска и женитбата му с Ана Болейн. През 1534 г. след скъсване на отношенията с папата е провъзгласен от парламента за глава на английската (англиканската) църква, запазила католическите традиции. Томас Мор, обявил се против Реформацията, е екзекутиран през 1535 г. През 1536 г. и 1539 г. е проведена секуларизация и манастирските земи преминават в ръцете на аристокрацията. Съпротивата срещу тази политика е жестоко потушавана. Огромните разходи на двора и войните с Франция и Германия довеждат в края на управлението на Хенри VІІІ до пълна икономическа и финансова разруха. На тази дата са родени:   \r\n1917 г.  \r\nРоден е Джузепе де Сантис - италиански режисьор, утвърдил се в епохата на неореализма - \"Горчив ориз\" (1948 г.), \"Няма мир под маслините\" (1950 г.), \"Рим, 11 часът\" (1952 г.), \"Хора и вълци\" (1956 г.), \"Те отиваха на Изток\" (1964 г.). \r\n1911 г.  \r\nРоден е Луиджи Салвини - италиански учен, славист и българист. Превежда български народни песни, проза (Й. Йовков, Г. Караславов и др. ), поезия (Двутомна антология на българската поезия), драматургия (Ст. Л. Костов, Е. Станев). Негови съчинения са “Българска литература от Освобождението до Първата балканска война” (1936 г.). \r\n1900 г.  \r\nРоден е Ханс-Георг Гадамер - немски философ, ученик на Хайдегер, основоположник на философската херменевтика. От 1939 г. е професор в Лайпциг, през 1946-1947 г. е ректор на Лайпцигския университет; от 1949 г. е професор по философия в Хайделбергския университет. След Втората световна война е президент на \"Общото дружество за философия в Германия\". Основният му труд е: \"Истина и метод\" (1960 г. ), в който очертава т. нар. \"херменевтична онтология\" - истината не се постига чрез научни методи, а философският подход е диалогът и изкуството да изслушваш другия. За Гадамер херменевтиката е преди всичко практика. Тя се реализира като дейност по осмислянето на някакъв текст и взета извън тази дейност губи своята специфика. Ханс-Георг Гадамер умира през 2002 година.  \r\n1898 г.  \r\nРоден е Лео Силард - американски физик. Учи в Будапещенския технологичен институт и в Берлинския университет, който завършва през 1922 г. През 1925-1932 г. работи в Берлинския университет. През 1933 г. заминава за Англия. Научен сътрудник е в болницата “Св. Вартоломей” в Лондон и Кларендонската лаборатория в Оксфорд (1935-1938 г.). В периода 1939-1942 г. е сътрудник в Колумбийския университет в Ню Йорк. През 1942-1946 г. работи в Металургичната лаборатория към Чикагския университет. От 1946 г. е професор в Чикагския университет. Основните му трудове са в областта на ядрената физика. През 1934 г. открива (заедно с Т. Чалмърс) ефекта на разрушаване на химичните връзки под въздействие на неутроните (ефект на Силард-Чалмърс). През 1939 г. доказва възможността за осъществяване на ядрена реакция при деленето на ядрото на урана. Заедно с Е. Ферми определя критичната маса на U-235 и участва в създаването на първия атомен реактор (1942 г.). Обявява се против използването на атомната бомба и за пълна забрана на ядрените опити. От 1946 г. работи в областта на биофизиката и молекулярната биология. \r\n1847 г.  \r\nРоден е Томас Едисон – американски изобретател в областта на електротехниката и предприемач. Основател е на големи електротехнически компании. Първото му изобретение е устройство за дуплекс при телеграфиране. След първия успех напуска работата си, заселва се в Нюарк (щата Ню Джърси) и създава работилници, в които произвежда създадените от него устройства. Създава редица оригинални устройства, които защитава с патенти. Заселва се в Менлоу Парк (щата Ню Йорк) (1876-1888 г.), където създава голяма лаборатория и работилници. По това време усъвършенства телефона на Ал. Бел и създава фонограф (грамофон), предлага и внедрява електрическа лампа с нагреваема жичка (1879 г.) и различна електротехническа апаратура (цокъл и фасонка за електрически лампи, предпазител със стопяеми жички, електрически ключ, електромер и мн. др.); експериментира електрификацията на железниците; разработва електромагнитната сепарация на железни руди; открива термоелектронната емисия (1883 г.). Конструира най-мощните електрически генератори. По проект на Едисон в Ню Йорк е построена първата в света електростанция за постоянен ток за обществено ползуване (1882 г.). До края на живота си (от 1887 г.) живее в Уест Ориндж, където ръководи създадения от него изобретателски център. През този период усъвършенства фонографа и кинокамерата, създава апарат за записване на телефонни разговори. Изобретява жп спирачка, желязно-никелов акумулатор и др. Автор е на повече от 1 000 изобретения. \r\n1839 г.  \r\nРоден е Джозая Гибс – американски физик теоретик, един от създателите на термодинамиката и статистическата механика. Професор е от 1871 г. Систематизира постиженията на термодинамиката и статиката, като завършва тяхното теоретично обосноваване. Въвежда и развива графичните методи за изследване на термодинамичните системи, внася триизмерни диаграми и получава аналитични формули, свързващи обема, енергията и ентропията на веществото. Доказва правилото за общото условие за равновесие в хетерогенните системи, създава термодинамиката на повърхностните явления и електрохимичните процеси; обобщава принципа на ентропията, като прилага втория закон на термодинамиката към широк клас процеси и извежда фундаментални уравнения, позволяващи да се определят направлението на реакциите и условията за равновесие в смеси с различна степен на сложност. Той е един от създателите на векторното смятане в неговата съвременна форма (\"Елементи на векторния анализ\", 1881-1884 г.). Научните трудове на Гибс се отличават с точна логика и прецизност при обработката на резултатите от изследванията. \r\n1821 г.  \r\nРоден е Франсоа Мариет – френски археолог, египтолог. Основател е на Египетския музей в Кайро (1858 г.). Ръководи разкопките в Тива, Абидос, Мемфис и др. Получава титлата паша, погребан е в двора на Египетския музей в Кайро. \r\n1800 г.  \r\nРоден е Уилям Хенри Фокс Талбът- английски учен, един от изобретателите на фотографията. Учи в Кеймбриджкия университет. Член е на Лондонското кралско дружество (1831 г.). Разработва принципите на фотографията. През 1841 г. обосновава метода на калотипията - изображението, фиксирано върху светлочувствителен слой, покрива (за разлика от дагеротипията) не метална пластина, а хартия (негатив), и се пренася върху друга хартия (позитив). Чрез калотипията става възможно тиражирането на фотографии. \r\n1791 г.  \r\nРоден е Александрос Маврокордатос - гръцки политик, княз. Участва във Филитерията, заради което е принуден да избяга в Русия. През 1821 г. при първия сигнал за въстание се връща в Гърция и се сражава в Пелопонес. Избран е за председател на първото гръцко народно събрание в Епидавър. Поддържа приятелство с лорд Байрон. След признаването на независимостта на Гърция е министър и заема дипломатически постове в чужбина. Министър-председател е в периода 1854-1855 г. През 1842 г. помага на Г. С. Раковски да избегне смъртната присъда, издадена от румънските власти заради участието му в Браилския бунт (1842 г.), като го прехвърля в Марсилия. \r\n1776 г.  \r\nРоден е Йоанис Каподистриас - гръцки държавник, граф. Получава медицинско образование в Италия. Секретар е на т. нар. Република на Седемте съединени острова, създадена на Йонийските острови съгласно Руско-турската конвенция (1800 г.). Живее в Русия (1809-1827 г.) и заема руска дипломатическа служба, държавен секретар е по външните работи (1815-1829 г.). След напускане на дипломатическата служба (1822 г.) живее в Швейцария. По време на Гръцката национална-освободителна революция е избран от Националното събрание за президент на Гърция през април 1827 г. \r\n1741 г.  \r\nРоден е Андре Гретри – френски композитор. По произход е белгиец. Член е на Института на Франция (1795 г.). Той е един от инспекторите на Парижката консерватория (1795 г.). Творчеството му се развива под влиянието на естетиката на енциклопедистите, особено на Жан Жак Русо. Създава опери върху народно-патриотични и революционни сюжети - \"Петър Велики\" (1790 г.), \"Вилхелм Тел\" (1791 г.), \"Празникът на разума, или Републиканската избраница\" (1794 г.). Неговите мемоари са образец на естетиката на френски сантиментализъм. Автор е на \"Двамата съперници\", \"Земира и Азор\", \"Ричард Лъвското сърце\" и др. На тази дата умират: \r\n2000 г.  \r\nУмира Роже Вадим - френски режисьор. През 1944-1947 г. е театрален актьор. Работи като асистент на режисьора Марк Алегре по филма \"Жулиета\", а по-късно се изявява като сценарист - \"Това проклето момиченце\" (1955 г.). Първата му самостоятелна режисьорска работа е филмът \"И бог сътвори жената\" (1956 г.). С него Роже Вадим лансира тогавашната си съпруга Брижит Бардо, която и по-късно изпълнява главни роли в редица негови филми. Филми: \"Кой знае?\" (1957 г.), \"Опасни връзки ‘1960\" (1959 г.), \"Да умреш от удоволствие\" (1960 г.), \"Да отпуснеш юздите\" (1961 г.), \"Отдихът на воина\" (1962 г.), \"Порок и добродетел\" (1963 г.), \"Замък в Швеция\" (1963 г.), \"Плячката\" (1966 г.), \"Метценгерщайн\" (1968 г.), \"Барбарела\" (1968 г.), \"Дон Жуан ‘73\" (1973 г.), \"Убитата девойка\" (1974 г.), \"Вярната жена\" (1976 г.) и др. Автор е на книгите \"Мемоари на дявола\" (1975 г.), \"От звезда към звезда\" (1989 г.), \"Сафари\" (тв, 1991 г.), \"Луда любов\" (тв, 1993 г.), \"Баща ми имаше право\" (тв, 1996 г.). \r\n1993 г.  \r\nУмира Десанка Максимович – сръбска писателка, поетеса. Получава образование в Париж. Практикува учителската професия през целия си живот. Нейни трудове за първи път са преведени в България. През 1940 г. получава орден “Дамски кръст” от цар Борис III заради дейността си за сближаване между двата народа. През 1963 г. получава орден “Св. св. Кирил и Методий”. Превежда стиховете на много български поети, съставя антологии на българска поезия и проза. Автор е на стихосбирките: “Стихотворения” (1924 г.), “Дъхът на земята” (1955 г.), “Искам помилване” (1964 г.), “Летопис за потомците на Перун” (1976 г.) и др. Пише романи (“Бунтовният клас”, 1960г., и др.), разкази, пътеписи. \r\n1924 г.  \r\nУмира Жак Леб – американски биолог, един от основоположниците на физико-химическата биология. Завършва Страсбургския университет през 1884 г. Работи в редица университети в Германия. През 1889-1891 г. е в Неаполската зоологическа станция. От 1891 г. е в САЩ. Професор е в Чикагския (от 1892 г.) и Калифорнийския (от 1902 г.) университет. От 1910 г. е в Рокфелеровия институт в Ню Йорк. Автор е на трудове по физиология на мозъка, изкуствена партеногенеза и др. Работи върху химическата теория за регенерация на тъканта. \r\n1922 г.  \r\nУмира Херардус Боланд – холандски философ хегелианец. Професор е в Лайден (1896 г.). В трудовете си прави опит да примири кантианската критика на разума и хегелианската логика. В религиозното си тълкуване на философията на Хегел се доближава до идеите на \"истинското\" хегелианство от 30-40-те години на ХIХ в. в Германия. След смъртта му Хьойзинг, Ван Нунес и др. организират \"Боландско дружество\" - философска \"община\", която се опитва да приложи на практика принципите на Боланд. \r\n1918 г.  \r\nУмира Алексей Каледин – руски генерал, казак по произход. При избухването на Първата световна война (1914 г.) командва кавалерийска дивизия; през 1916 г. - командващ VIII армия. Участва в голямата офанзива през 1916 г. и завладява крепостта Луцк. След избухването на революцията (1917 г.) подпомага Алексеев и Корнилов в усилията им да реорганизират армията. Избран е за хетман на донските казаци през същата година , той се бори няколко месеца срещу болшевиките, но пред набезите на техните числено превъзхождащи го сили отстъпва и се самоубива. \r\n1868 г.  \r\nУмира Жан Бернар Леон Фуко - френски физик, член на Парижката АН (от 1865 г.) и член-кореспондент на Петербургската Академия на Науките от 1860 г. Измерва в 1850 г. скоростта на светлината във въздух и вода. Открива вихровите токове (токове на Фуко), чрез махалото на Фуко доказва опитно въртенето на Земята. Създава оптически (поляризационна призма, фотометър) и жироскопски прибори, регулатор за дъгова електрическа лампа и др. Работи с И. Физо и Д. Араго. \r\n1840 г.  \r\nУмира Иван Иванович Козлов – руски поет и преводач. Дворянин, служи в гвардията и по-късно е цивилен чиновник (от 1798 г.). В резултат на дълго боледуване ослепява и се парализира. Публикува стихове от 1821 г. Познава А. С. Пушкин и В. А. Жуковски. Най-стойностното му произведение е поемата “Чернец” (1825 г.). Много способен и талантлив преводач е на Дж. Байрон, Данте, Т. Тасо, Р. Бърнс и др. Преведеното от него стихотворение на английския поет Т. Мур “Вечерен звън” става много популярна руска песен. \r\n1830 г.  \r\nУмира Йохан Баптист Стари Лампи - австрийски художник. От 1768 г. учи в Залцбург, работи във Верона и Тренто (1773-1780 г.), Варшава (1788-1791 г.), Петербург (1792-1797 г.). Преподавател е във Виенската художествена академия (от 1786 г.). Рисува основно портрети, изпълнени в духа на класицизма. \r\n1829 г.  \r\nУмира Александър Грибоедов - руски писател, драматург и дипломат. Завършва Московския университет (1810 г. ), след това учи във Физико-математическия факултет. Зачислен е в колегията на външните работи (1817 г.). Секретар е на руската мисия в Техеран (1818 г.). Убит е в Техеран, където е посланик (1793-1829 г.). Автор е на комедията \"От ума си тегли\". \r\n1650 г.  \r\nУмира Рене Декарт – френски философ, физик, математик и физиолог. Автор е на научни открития и на трудове, резултат от дълбоки размишления, положили основата на съвременната психология. Родоначалник е на картезианство. Негова е прочутата аксиома: \"Je pense, donc je suis\" (\"Мисля, следователно съществувам\"). Прави важни открития в много области на съвременното му научно познание. Подхожда исторически към произхода и строежа на Вселената, създава аналитичната геометрия, формулира закон за рефракцията на лъчите на светлината и др. Отстоява своите идеи в спорове с видни философи на своето време, като Т. Хобс и П. Гасенди. Най-известните философски произведения на Декарт са: \"Правила за ръководство на ума\", написано през 1628 г. , но публикувано посмъртно (1701 г.), \"Разсъждение за метода\" (1637 г.), \"Размишления върху първата философия\" (1641 г.), \"Начала на философията\" (1644 г.), \"Страстите на душата\" (1649 г.). За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.02.11", "title": "Денят 11 февруари в световната история"}
{"url": "http://www.focus-news.net/news/2019/02/11/2622005/vitsepremierat-mariyana-nikolova-shte-bade-na-ofitsialno-poseshtenie-v-ungariya.html", "text": "Заместник министър-председателят по икономическата и демографската политика Марияна Николова ще бъде на официално посещение в Унгария днес и утре. Това съобщиха от  правителствената информационна служба . \r\nБългарският вицепремиер ще се срещне с заместник министър-председателя на Унгария Жолт Шемйен. Визитата има важно значение за поддържане на интензивния политически диалог по широк спектър от двустранни въпроси и теми от европейския и международния дневен ред. \r\nВ Будапеща вицепремиерът Николова ще проведе серия от разговори с унгарския държавен секретар по въпросите за семейството и младежта Каталин Новак, с министъра на човешките ресурси Миклош Кашлер, с държавния секретар по социалните въпроси и социалната интеграция Атила Фюльоп както и с министъра на външните работи на Унгария Петер Сиярто.  \r\nПо време на разговорите ще бъдат обсъдени двустранните отношения и конструктивното взаимодействие в различни области с акцент върху демографската политика, политиките за закрила на децата и интеграцията на хора с увреждания на трудовия пазар. \r\nЗаместник министър-председателят Марияна Николова ще посети унгарския Парламент, където ще има разговори с държавния секретар Миклош Шолтес, председателя на групата за българо-унгарско приятелство Моника Дунай и говорителя на българската общност в унгарския парламент Симеон Варга.   \r\nВ рамките на посещението вицепремиерът ще се срещне с представители на българската общност начело с Дончо Русев, председател на Българското републиканско самоуправление.", "date": "2019.02.11", "title": "Вицепремиерът Марияна Николова ще бъде на официално посещение в Унгария"}
{"url": "http://www.focus-news.net/news/2019/02/11/2622012/sofiya-za-kratko-vreme-e-bilo-spryano-dvizhenieto-na-okolovrastniya-pat-zaradi-rutinna-proverka-na-izostaven-bagazh.html", "text": "За кратко време е било спряно движението на Околовръстния път заради рутинна проверка на изоставен багаж. Това съобщиха за  Агенция „Фокус“  от пресцентъра на  МВР . Движението е било ограничено от Националния исторически музей до кв. „Драгалевци“. Проверката е приключила и пътят в момента е отворен за движение.", "date": "2019.02.11", "title": "София: За кратко време е било спряно движението на Околовръстния път заради рутинна проверка на изоставен багаж"}
{"url": "http://www.focus-news.net/news/2019/02/11/2622009/v-umbal-sv-ivan-rilski-v-sofiya-shte-se-provede-preskonferentsiya-po-povod-mezhdunarodniya-den-na-borbata-s-epilepsiyata.html", "text": "Центърът за функционална и епилептична хирургия към Клиниката по неврохирургия при УМБАЛ „Св. Иван Рилски“, Българското дружество против Епилепсията (ДПЕ) и Асоциацията на родители на деца с епилепсия (АРДЕ) организират пресконференция по повод Международния ден, посветен на борбата с епилепсията. Това съобщиха от пресцентъра на  УМБАЛ „Св. Иван Рилски“ . Тя ще се проведе от 11.00 часа в Аулата на УМБАЛ „Св. Иван Рилски“ на бул. \"Академик Иван Гешов\" 15. \r\nТемите на пресконференцията са: \r\n- Представяне на резултати от работата на единствения в България специализиран център по хирургия на епилепсията, в който се извършва диагностика и хирургично лечение на рефрактерни (неповлияващи се от медикаменти) епилепсии(2008г.– 2018г.) \r\n- Високотехнологичните и иновативни методи за изследване на рефрактерни епилепсии – настояще и бъдеще в УМБАЛ „Св. Иван Рилски“ \r\n- Центърът по епилептична хирургия при УМБАЛ „Св. Иван Рилски“ - основeн център от европейския проект E-pilepsyипроекта на ЕС „EPICARE“. \r\n- Кетогенна диета – приложение в България, проблеми и перспективи. \r\n- Епилепсията извън сянката– Как можем да преодолеем стигмата в училище? \r\nУчастници в събитието са: \r\n- Доц. д-р Красимир Минкин - неврохирург, УМБАЛ „Св. Иван Рилски“ \r\n- Доц. д-р Петя Димова - епилептолог,УМБАЛ „Св. Иван Рилски“, председател на Българското Дружество против Епилепсията - член на Световната лига против епилепсията \r\n- Веска Събева – Председател на Асоциация на родители на деца с епилепсия (АРДЕ)- член на Международното бюро против епилепсията. \r\nНа събитието ще присъстват пациенти, преминали през епилептична хирургия.", "date": "2019.02.11", "title": "В УМБАЛ „Св. Иван Рилски“ в София ще се проведе пресконференция по повод Международния ден на борбата с епилепсията"}
{"url": "http://www.focus-news.net/news/2019/02/11/2622007/predsedatelyat-na-pg-na-gerb-tsvetan-tsvetanov-shte-se-sreshtne-s-chlenove-i-simpatizanti-na-partiyata-v-shumen.html", "text": "Председателят на ПГ на ГЕРБ и зам.-председател на партията Цветан Цветанов ще посети град Шумен. Това съобщиха от пресцентъра на  ПП ГЕРБ . Там той ще се срещне с членове и симпатизанти на партията. Срещата ще се проведе от 18.30 часа в Концертна зала на Общински младежки дом – Шумен, намиращ се на ул. \"Съединение\" № 105.", "date": "2019.02.11", "title": "Председателят на ПГ на ГЕРБ Цветан Цветанов ще се срещне с членове и симпатизанти на партията в Шумен"}
{"url": "http://www.focus-news.net/news/2019/02/11/2622010/blagoevgrad-zapochva-izpalnenieto-na-proekta-sotsialna-infrastruktura-za-uslugi-za-detsa.html", "text": "Две официални събития ще поставят началото по изпълнение на проекта „Социална инфраструктура за услуги за деца”. Това съобщиха от пресцентъра на  Община Благоевград . Днес от 10.30 часа в зала 101 на Общината ще се проведе встъпителна пресконференция. По време на срещата ще бъдат представени предстоящите дейности, целите, начините на осъществяване и очакваните резултати от проекта, финансиращата програма и екипът за управление. \r\nОт 11.30 часа ще бъде откриването на официалната церемония „Първа копка“. Тя ще се състои на ул. „Братя Миладинови“ 23. \r\nПроектът се изпълнява в периода 30 януари 2018 г. – 30 септември 2019 г. Общата стойност на проекта е  1 176 500 лв. Тя е съобразена с максималния размер на определената безвъзмездна финансова помощ за Община Благоевград в качеството ѝ на конкретен бенефициент по процедурата.  \r\nНовите центрове ще се помещават в част от сградата на бившия Дом за деца, лишени от родителска грижа, като за целта ще се извърши преустройство и ремонт. Новоизградените центрове ще бъдат в съответствие с утвърдените от Министерството на труда и социалната политика функционални изисквания и насоки, съобразени с релевантните европейски документи за деинституционализация и живот в общността. Проектът предвижда и осигуряване на подходящо обзавеждане и оборудване за социалните услуги, което ще гарантира безопасна и сигурна среда за ползвателите.", "date": "2019.02.11", "title": "Благоевград: Започва изпълнението на проекта „Социална инфраструктура за услуги за деца”"}
{"url": "http://www.focus-news.net/news/2019/02/11/2622013/sport-svetovno-parvenstvo-po-biatlon-v-kanada.html", "text": "В Кенмор, Канада, българската женска шафета в биатлона е на 11 място, а мъжката щафета - на 22-ра позиция.  \r\nЖенският ни национален отбор се състезава в състав Даниела Кадева, Десислава Стоянова, Емилия Йорданова и Милена Тодорова при температури от почти минус 20 градуса. \r\nНа първите три места в състезанието на 4х6 км са женските щафети на Германия, Норвегия и Франция.  \r\nВ генералното класиране за Световната купа при щафетите води Германия със 198 точки, след нея е Франция със 196 точки, трети е женският отбор на  Норвегия със 189 точки. \r\nВ състезанието на 4х7.5 клм при мъжете българският отбор в състав Михаил Клечеров, Антон Синапов, Димитър Герджиков и Владимир Илиев остана на предпоследната 22-ра позиция. \r\nПървите трима победители в състезанието на 4х7.5 клм са мъжете на Норвегия, Франция и Русия. \r\nВ генералното класиране за Световната купа при щафетите след четири старта води Норвегия (210 т.), следват я Русия и Франция с по 188 точки.", "date": "2019.02.11", "title": "Спорт: Световно първенство по биатлон в Канада"}
{"url": "http://www.focus-news.net/news/2019/02/11/2622014/stefan-burdzhev-ninova-ima-pravo-da-govori-za-reviziya-na-prehoda-radev-tryabva-da-bade-po-optimistichen.html", "text": "Нинова има право да говори за ревизия на Прехода, Радев трябва да бъде по-оптимистичен. Това каза Стефан Бурджев от БСП в разговор с Илиана Беновска в \"Беновска пита\" по „Радио К2” и „Канал 3”, съобщиха от  екипа на предаването . Бурджев коментира актуалните политически теми: \r\nКакви са рисковете в политиката и от кого се учи? \r\n„Какви са рисковете на политика?”, попита водещата Илиана Беновска. Стефан Бурджев отговори: „Трябва да е много внимателен, особено млад политик като мен трябва доста умерено и повече да се учи и да слуша!”. „От кого се учите Вие, от Корнелия Нинова ли?”, продължи водещата. Събеседникът й отговори, че се учи включително и от Нинова, както и от по-опитните народни представители, като уточни, че почти всички са по-опитни от него, защото той е първи мандат. „Кой още Ви служи за пример в БСП?”, попита водещата. Народният представител отговори, че не иска да изброява, за да не обиди някого, но може да спомене например Дора Янкова, Румен Овчаров, Петър Мутафчиев. \r\nКолко евродепутати ще има БСП и може ли да се върне във властта? \r\n\"Ще изгрее ли БСП в небето на властта?”, това е темата на нашия разговор, знаете, че предстоят европейски избори и избори за местна власт в края на годината?”, попита водещата Илиана Беновска. Стефан Бурджев отговори, че целта на БСП винаги е била да се бори за властта, чрез което да изведе на преден план своите политики. „Но конкретно – ще изгрее ли БСП и кои ще бъдат слънцата на евроизборите?”, попита водещата. Събеседникът й отговори, че това ще го определят структурите, защото в момента тече процес на номинации, а решението ще вземе НС. „А ще успеете ли да постигнете мечтаното число 4 или 5 евродепутати?”, попита водещата. Народният представител отговори, че според него БСП ще има 6 представители в ЕП. „На основание на какво смятате така?”, продължи водещата. Стефан Бурджев отговори, че това ще се случи на основание електоралния потенциал, който има БСП. Според него има много хора, които ще накажат действията и бездействията на управляващите. \r\nОценката му за президента Румен Радев. \r\n„Чудесно е, че имате такава вяра, тогава да Ви попитам този електорат, който избра президента Радев, издигнат от инициативен комитет на БСП, е направил добър избор за България? Каква е Вашата оценка за президента през неговите две години?”, попита водещата Илиана Беновска. Стефан Бурджев отговори, че на балотажа е имало двама кандидати – Радев и Цачева, а кандидатурата на Румен Радев категорично е била по-добрата. Той подчерта също така, че не са се реализирали прогнозите на социолозите за категорична победа на кандидата на ГЕРБ. „Президентът Радев стои много авторитетно, но слушайки предните гости имам свое виждане, че аз не винаги намирам логиката в неговите действия, ако трябва да бъда честен!”, заяви той. „За какво например, позицията за Венецуела?”, попита водещата. Събеседникът й отговори, че неговата позиция не съвпада напълно с тази на правителството и на БСП. Според него трябва да бъдем по-балансирани.  \r\n   „Понеже загатнахте, че сте критичен към президента, какво още не възприемате, да не кажа не одобрявате?”, попита водещата Илиана Беновска. Стефан Бурджев отговори, че му се ще президентът да бъде по-оптимистичен. Той подчерта, че част от критиките на държавния глава имат основание, но му се струва, че хората в България имат нужда от повече оптимизъм и вяра. „Утре, като се появите в стаята на БСП, сигурно ще Ви дялкат за тези думи! Защото той критикува ГЕРБ и Борисов, както БСП и Корнелия Нинова правите това!”, отбеляза водещата. Народният представител припомни, че в едно изказване президентът е критикувал Борисов, но също е казал, че БСП не е алтернатива, което едва ли може да се приеме като хвалебствие към левицата. „Е, това е „процесуална палячовщина” го нарича Лоурънс Питър, ако сте го чели този анализатор, това е „пясък в стомаха на кокошките”, за да не го обвинят, че е про-БСП той леко критикува и БСП!”, отвърна водещата. Гостът й отговори, че не му се ще да влиза в такива тълкувания, но смята, че президентът стои стойностно и с големия брой вета дава повод и за обществени дискусии.  \r\nОценката му за лидера на БСП Корнелия Нинова. \r\n„Нека да Ви попитам дали ще бъдете така обективно критичен към лидерката на БСП. Силно впечатление ми направи, че тя предлага да бъде ревизиран прехода, Вие даже не знаете за какво става дума, защото сте бил на 3 години, когато е започнал този преход, който Корнелия Нинова иска да ревизира. В предишното предаване гост ми беше Росен Карадимов, говорихме по този въпрос и аз го попитах има ли право Корнелия Нинова, която не е изяснила своята роля на приватизаторка през 90-те години, да си присвоява правото да ревизира прехода?”, попита водещата Илиана Беновска. Стефан Бурджев отговори, че председателят на БСП има пълното право да говори за ревизия на прехода, защото е имало проверки и институциите са се произнесли, че няма никакви проблеми около участието й в приватизацията. Той продължи, че преди две години Нинова е отворила темата за паралелната държава и преди дни на конгреса на КТ „Подкрепа” премиерът Борисов е потвърдил нейната теза. Думите на премиера са били  „след като намалим сивия дял при контрабандата на горивата на 5%, както е при цигарите, догодина ще увеличим доходите с 10%”. Народният представител попита защо е трябвало да се чакат три кабинета на Борисов, за да се случи това. Факт е, според него, че има паралелна държава, в която изтичат милиарди.  \r\nЗаконът за горивата. \r\n„Харесва ми, че следите активно и министър-председателя Борисов, чудя се доколко бяхте ангажирани в Закона за горивата, Вие сте член на комисията с дългото име, която се занимава с него под ръководството на Емил Димитров-Ревизоро. Доколко тази паралелна държава се командва от бизнес-лобита?”, попита водещата Илиана Беновска. Стефан Бурджев отговори: „Сигурно има намеса, щом като вече 2 години го бутаме с успехи и с неуспехи. Като цяло има общ консенсус и всичкият товар върху този секторен проблем дойде в парламента. За щастие това е един от редките случаи, когато имаме огромно единодействие с някои изключения. Но ние над година и половина се занимаваме десетки часове работа в комисия!”. \r\n„Вече са Ви обучили да отговаряте витиевато. Питам Ви съвсем конкретно – има ли лобизъм от страна на големите или някой друг в този Закон за горивата, чието изпълнение се отложи до влизане в сила на наредбата по него с 6 месеца?”, попита водещата Илиана Беновска. Събеседникът й отговори, че не е твърде дълбоко в нещата, но има усещането, че има бизнес и отчасти политически интереси в управляващата коалиция, които нямат интерес да влезе час по-скоро в сила този закон. „Нали сте социална партия, съгласни ли сте малките в бранша да бъдат „изядени” от големите?”, попита водещата. Гостът й отговори, че по предложение на народния представител от ДПС Адлен Шевкед е отпаднало изискването за 20 000 лева за малките, но впоследствие те са изразили недоволство от други неща, без да могат точно да ги артикулират.  \r\n„Попитах в миналото предаване Емил Димитров-Ревизоро дали той някога е имал стартъп – начеваща фирма, а Вие имал ли сте?”, попита водещата Илиана Беновска. Стефан Бурджев отговори, че е имал различни опити. „И като сте малък колко сте обезправен?”, продължи водещата. Събеседникът й отговори, че наистина има различни трудности пред малките фирми в бизнеса. Той обаче подчерта, че всички искания, които са били поставени на масата от собствениците на малки бензиностанции, са били отчетени и решени. „И пак с половин уста се говори за се отлага, защо да се отлага не е ясно! Така ще се размие във времето. Политическите партии сме единни, че трябва да има секторен закон!”, категоричен бе той.  \r\n„Пак Ви питам, вие като социална партия, не измествайте разговора на политическа плоскост дали политическите партии имат интерес от това, а защитете наистина малките!”, призова водещата Илиана Беновска. Стефан Бурджев отговори категорично, че малките в този бизнес са защитени. „Гледах наскоро едно Ваше предаване и ми стана много смешно и тъжно, че един човек твърдеше, че са обучавани и подкрепяни как да протестират от един вицепремиер от правителството!”, заяви той. „Ами да си отговаря за твърденията!”, отвърна водещата. Народният представител продължи, че има доста твърдения, които не кореспондират с истината. \r\nПодаръците. \r\n„Искам да ви благодаря за храбростта, че се решихте да дойдете тук! Не знам какъв ще бъде отзвукът в БСП!”, заяви водещата и подари на своя гост книгата с интервюто й с Ахмед Доган от 1992 г., както и клубната тениска на предаването. Той на свой ред й подари книгата на Хенри Кисинджър „За Китай”. „Наскоро прочетох една хубава мисъл във фейсбук – 19 век беше векът на Европа, 20 век на САЩ, а 21 век се очертава да е векът на китайската доминация, така че може би е актуална!”, завърши Стефан Бурджев разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 10-ти февруари 2019 г.", "date": "2019.02.11", "title": "Стефан Бурджев: Нинова има право да говори за ревизия на Прехода, Радев трябва да бъде по-оптимистичен"}
{"url": "http://www.focus-news.net/news/2019/02/11/2622017/veliko-tarnovo-nyama-postradali-pri-razprata-mezhdu-dvete-semeystva-ot-byala-cherkva.html", "text": "Няма пострадали при разпрата между двете семейства от Бяла черква. Това съобщиха за  Агенция „Фокус“  от пресцентъра на  ОДМВР-Велико Търново . При свадата късно снощи се е намесила и полицията, като има петима задържани души. Случаят се изяснява, като е образувано досъдебно производство.  \r\nИрина ИВАНОВА", "date": "2019.02.11", "title": "Велико Търново: Няма пострадали при разпрата между двете семейства от Бяла черква"}
{"url": "http://www.focus-news.net/news/2019/02/11/2622016/liderat-na-bsp-sofiya-kaloyan-pargov-shte-predstavi-doklad-za-postavyane-na-pametna-plocha-na-sergey-antonov.html", "text": "Председателят на БСП - София и на групата на социалистите в Столичния общински съвет (СОС) Калоян Паргов ще представи за гласуване доклад за поставяне на паметна плоча на Сергей Антонов. Това ще стане на заседанието на Комисията по образование, култура, наука и културно многообразие от 12.00 часа в Столична община, съобщиха от пресцентъра на  БСП - София . Предложението е монументът да бъде поставен на територията на Терминал 1 на Аерогара \"София\". \r\nИдеята за поставянето на паметна плоча на обвинения, а след това оправдан за покушението срещу папа Йоан Павел II служител на БГА \"Балкан\" е на Инициативен комитет \"Памет за Сергей Антонов\". В него членуват български общественици, културни дейци, професори, военни и дипломати, сред които са външните министри Виктор Вълков и Любен Гоцев, покойният професор Божидар Димитров, Вежди Рашидов, двукратният олимпийски шампион по борба Боян Радев, ген. Стоян Топалов, почетен председател на Съюза на офицерите и сержантите от запаса и резерва и други. Подкрепа за поставянето на паметник на Сергей Антонов има и от италианският му защитник Джузепе Консоло. Средствата за изработването и поставянето на паметната плоча ще бъдат изцяло за сметка на Инициативния комитет \"Памет за Сергей Антонов\". \r\nОсвен за плочата на територията на Аерогара \"София\", Инициативният комитет предлага и улица в столицата да носи неговото име. Става въпрос за преименуване на ул. \"691\" в квартал \"Красно село\" на \"Сергей Антонов\". \r\nКакто е известно, служителят в представителството на БГА \"Балкан\" в Рим е арестуван на 25 ноември 1982 г. и е обвинен, че по поръчение на българската държава и чрез турския гражданин Мехмед Али Агджа на 13 май 1982 г. е организирал атентата срещу папа Йоан Павел II. В продължилия близо 4 години \"процес на века\" роденият на 11 юли 1948 г. в София Сергей Антонов е централна фигура. Осъден несправедливо в скалъпен съдебен процес той лежи в италианския затвор \"Ребибия\" 1223 дни. Там българинът е подложен на огромен натиск да признае престъпление, което не е извършил. На 28 март 1986 г. италианският съд оправдава Сергей Антонов \"поради липса на достатъчно доказателства\". Представителите на Инициативен комитет \"Памет за Сергей Антонов\" са категорични, че той проявява истинско геройство, тъй като евентуално негово признание за съпричастност на страната ни и нейните органи за сигурност в атентата срещу папа Йоан Павел II щеше дълги години да тежи като прокоба над България.", "date": "2019.02.11", "title": "Лидерът на БСП-София Калоян Паргов ще представи доклад за поставяне на паметна плоча на Сергей Антонов"}
{"url": "http://www.focus-news.net/news/2019/02/11/2622015/predstoyashti-mezhdunarodni-sabitiya-za-11-fevruari-agentsiya-fokus.html", "text": "Изпращане на вербална нота за ратификацията на Договора от Преспа и протокола за приемане на бъдещата Северна Македония в НАТО  \r\n***  Финансовите министри от Еврозоната ще дискутират предложението на Франция за бюджет на Еврозоната \r\n***  Възобновяват се преговорите за уточняване на споразумението между Великобритания и ЕС за Брекзит \r\n***  Държавният секретар на САЩ Майкъл Помпео се среща с унгарския премиер Виктор Орбан \r\n***  Пленарно заседание на Европейския парламент \r\n***  Връчване на наградите „Грами“ \r\n***  Посещение на иранския външен министър Мохамад Джавад Зариф в Ливан \r\n***  Средиземноморска конференция за петролния и газов добив \r\n***  Посещение на френския външен министър Жан-Ив льо Дриан \r\n***  Иран отбелязва 40 години от Ислямската революция", "date": "2019.02.11", "title": "Предстоящи международни събития за  11 февруари  (Агенция \"Фокус\")"}
{"url": "http://www.focus-news.net/news/2019/02/11/2622018/adelina-stefanova-hram-vavedenie-bogorodichno-blagoevgrad-pochitame-denya-na-sveti-vlasiy-ili-veles-po-imeto-na-slavyanskiya-bog-na-stadata.html", "text": "Почитаме деня на Свети Власий или Велес по името на славянския бог на стадата. Това каза за  Радио „Фокус“-Пирин  Аделина Стефанова, уредник в храм „Въведение Богородично“-Благоевград. „Той е бил епископ в Савастия, Кападокия. При гоненията на християните се усамотил в една пещера на планината Аргелос, където лекувал дори и дивите животни. При отвеждането му на съд при цар Ликиния, по пътя продължавал да лекува и животни, и хора. Придружавали го 7 жени християнки, които поискали уж да измият езическите идоли, а вместо това ги хвърлили в езерото. Тогава било наредено и Свети Власий да бъде хвърлен в него. Изглежда владеел хипнозата и левитацията, защото не само тръгнал по повърхността на езерото като по суша, но приканил и придружаващите го 68 войници да го последват. Те тръгнали, но разбира се, трябвало да тръгнат с вяра, а не само с физическото си тяло“, отбеляза тя. Аделина Стефанова посочи, че съответно всички 68 войници се издавали и след това Свети Власий бил обвинен за тяхната смърт, поради което бил посечен с меч. \r\nНатали СТЕФАНОВА", "date": "2019.02.11", "title": "Аделина Стефанова, храм „Въведение Богородично“-Благоевград: Почитаме деня на Свети Власий или Велес по името на славянския бог на стадата"}
{"url": "http://www.focus-news.net/news/2019/02/11/2622019/veliko-tarnovo-grazhdanskiyat-dialog-evropa-v-nashiya-dom-startira-v-grada.html", "text": "Платформата за граждански диалог \"Европа в нашия дом\" стартира официално днес във Велико Търново. Това съобщиха от пресцентъра на  ГЕРБ . Събитието ще се проведе в Аулата на ВТУ \"Св. Св. Кирил и Методий\", а началният му час е 11.00 ч. В рамките на гражданския диалог \"Европа в нашия дом\" ще бъдат дискутирани националните и местните политики в сферата на образованието. На вниманието на обществеността ще бъде представено развитието на различните населени места в съответния регион и как европейската солидарност е допринесла за това. Организирането на гражданска платформа по тема образование ще мотивира много млади хора за повече знания и перспективи за просперитета на България и Европа. \r\nНа форума в Аулата на ВТУ \"Св. Св. Кирил и Методий\" ще присъстват председателят на ПГ на ГЕРБ и зам.-председател на партията Цветан Цветанов, министърът на образованието и науката Красимир Вълчев, неговите заместници Таня Михайлова и Деница Сачева, зам.-председателят на образователната комисия в парламента Галя Захариева, както и кметът на Велико Търново инж. Даниел Панов и областният управител на Велико Търново проф. Любомира Попова. На гражданския диалог в старата ни столица са поканени да вземат участие и представители на образователните, университетските и обществените среди от региона.", "date": "2019.02.11", "title": "Велико Търново: Гражданският диалог \"Европа в нашия дом\" стартира в града"}
{"url": "http://www.focus-news.net/news/2019/02/11/2622020/georgi-cholakov-zakriti-zasedaniya-sadiite-ot-vas-ne-zhelayat.html", "text": "Закрити заседания съдиите от ВАС не желаят. Това каза Георги Чолаков, председател на Върховния административен съд, в разговор с Илиана Беновска “Беновска пита” по „Радио К2“ и „Канал 3“, съобщиха от  екипа на предаването . \r\n“ВАС страхува ли се от политиците”, попита Беновска. \r\nГеорги Чолаков отговори, че ВАС се произнася по законосъобразността на всички административни актове от тези на кмета на малък град до актове на министри. Това са правни казуси. Съдиите спазват единствено и само закона и доказателствата по делото.  \r\n“Колко време вече сте председател на ВАС”, попита Беновска.  \r\nГодина и два месеца, отгворо Георги Чолаков. \r\n“Как се реализира впечатлението Ви отвътре”, попита Беновска. \r\n“Стремим се да бъдем прозрачни, обективни и открити за всички. С моя заповед на сайта на съда вече не се заличават имената на кметове и министри. Аз се опитах да вляза веднъж през сайта отвън и установих, че не мога да намеря нито едно производство, което ме интересува. Министрите не са лица, на които трябва да им заличават личните данни, както и кметове, областни управители, ВСС. Сега сайтът отговаря на всички законови изисквания и има достъп до него”, отгворо Георги Чолаков.  \r\n“Традиционно административното производство се очаква след като Владислав Славов, който създаде тази достъпност и този сайт”, коментира Беновска и предложи на Георги Чолаков да направи по-достъпен и сайта на Софийския административен съд. \r\nСлед като се спазва закона, трябва да се предостави достъпност и информираност на обществото, отговори Чолаков. \r\n“Имате ли вече наблюдение от промените в АПК и тяхната ефективност ”, попита Беновска.  \r\nАПК започна да действа от 1 януари 2019 година, отгворо Георги Чолаков. Изключение правят данъчните производства, които са в сила от октомври 2018 година. Реални последици има от промяната в данъчното съдопроизводство. Те се разглеждат в административните съдилища по седалище и местоживеене на жалбоподателя. В съдилища като Стара Загора и Пазарджик са постъпили много данъчни производства, които преди това е трябвало да се гледат в Пловдив. ВАС прилага АПК от началото на годината. Миналата година за един месец са били образувани 1700 дела, а тази година за януари месец са образувани 600 дела. Голяма част от производствата са без движение. \r\n“Президентът Радев наложи вето върху АПК, което беше отменено, но едно от възраженията му беше за големия и несправедлив размер на таксите. Приемливи ли са таксите”, попита Беновска. \r\n“Хората си плащат таксите. Само 10-15 дела са прекратени, заради неплащане на таксите. Такси плащат и административните органи. В началото те бяха учедени като оставяхме без движение техни касационни жалби, но въпреки това си ги плащат, за да продължи производството”, отговори Георги Чолаков. \r\n“Красимир Георгиев, от асоциацията на автмоболистите, съобщи за едно предложение за закона за водачите, което освобождава полицаите от задължението да слагат колани. Вие по този начин накарахте, образно казано, цялата администрация в България да си слага колана и да бъде равнопоставена на гражданите и обикновените юридически лица да си плащат таксите”, посочи Беновска. \r\n“Преди те ползваха привилегия и не плащаха никакви такси, а всяко едно решение на първоинстанционен съд, дори да е очевидно законосъобразно, те служебно го обжалваха до последна инстанция. Сега в момента има равнопоставеност между страните в производството с плащането на таксите”, отговори Георги Чолаков. \r\n“Практически с промените в АПК, ще спрете наложилия се модел на администрацията да жали докрай независимо от това, че вижда, че решението, което е взел съда на първа инстанция е правилно. Готов ли сте да продъкжите напред по пътя, за да защитите правото на закон на всеки жалбоподател”, отвърна Беновска. \r\n“ВАС е единственият съд, който е призван да защити правата, законните интереси на гражданите от администрацията. Ако го няма ВАС, администрацията ще бъде безконтролна. Много важно е, че в АПК, ако административния орган, без значение кой е, не се произнесе в съотвения срок, съдът констатирайки това непроизнасяне, го изпраща за налагане на глоба. Глобата е за бездействие на администрацията и е персонална. Те ше отиват в полза на бюджета”, отговори Георги Чолаков. \r\n“Преди месец проведохте пленумна ВАС и гласувахте становище срещу промените в АПК, внесено в КС. Кой е вносителят”, попита Беновска. \r\n“В Конституциониия съд има три конституционни жалби против различни промени в АПК. Те са групирани в четири групи. Първата група са едноинстанционнност, подсъдност и разтоварване на дела, които отиват към административните съдилища. Втората група са открити и закрити заседания. Трета са държавните такси. Четвъртата група са във връзка с жалбите. Има внесена конституционна жалба от депутатите от БСП, от президента и от омбудсмана. Единствено основателни са тези жалби, в частта им за закритите заседания. ВАС винаги е бил за откритостта на заседанията. Те са гаранция за това какво се случва в тези производства. ВАС възрази против закритите заседания. Публичността е важна за визията на съда”, отговори Георги Чолаков. \r\n“Имате ли поглед, нагласа, че ако в някои дела за разглеждане на определени административни актове, на която и да е власт, се долови полъх на корупция, съдът трябва да сигнализира в прокуратурата”, попита Беновска. \r\n“Ние се произнасяме по законосъобразност на един нормативен акт. Дали е спазена процедурата за издаване на този акт и дали този акт противоречи на закона. Ако противоречи, ние го отменяме. Ние не сме орган, който следи за корупционни практики. Няма как в едно административно производство да има такива данни и доказателства”, отговори Георги Чолаков. \r\n“Всеки гражданин е длъжен, ако има съмнения за корупция, да сигнализира, не случайно се даде възможност да подадеш анонимен или личен сигнал до КПКОНПИ”, попита Беновска и допълни как се развиват еко делата.  \r\n“В делото за Пирин, ние констатираме, че има нарушение на закона и го отменяме. Прокуратурата участва в нашите производства на пълно основание. Решението на съда е публично”, отговори Георги Чолаков.  \r\n“Получихте огромен брой упреци, че спирате развитието на ски-туризма в Пирин”, попита Беновска. \r\n“Ако бяхме постановили обратния акт, щяхме да получим упреци от екозащитниците. Решението е постановено въз основа на събрани доказателства и закона”, отговори Георги Чолаков. \r\n“Как ще отхвърлите подозрението, че т.нар. “зелени”, които са общо пет на брой, но ползват стотици милиони от различни НПО-та, практически оказват силно влияние върху взимане на съдебни решения, не казвам конкретно с какво и как, но Вие ме разбирате”, попита Беновска. \r\n“Тези организации имат по закон правен интерес да обжалват тези актове и те използват предоставеното им право на 100%. Те използват правата, които им дават по закон и европейските институции, които са допуснали това задължително участие на екозащитниците”, отговори Георги Чолаков. \r\n“Поредното екологично дело е плажът “Корал”, може би е поредната брънка от веригата. Защо се стига до подобно съдопроизводство? Къде е недостатъка на закона”, попита Беновска. \r\n“Делото “Корал” е едно производство за разрешения за строеж, които са издадени през 2006 година, когато е нямало още Закон за устройство на Черноморското крайбрежие, Закон за опазване на околната среда и Закона за опазване на биологичното разнообразие. По реда ма реституциите са възстановени тези земи. После те са станали урбанизирани територии. Издадени са подробни устройствени планове и разрешения за строеж. Държавата много по-късно започва да нанася там съществуващи дюни. Тук се получава конфликт между частника, който има признато и свещено право на собственост и неприкосновената държавна собственост, каквито са дюните. Ако това беше започнало, когато се реституиратнтези имоти, да не влизат в урбанизирани територии и да са нанесени предварително защитените територии, нямаше да се стигне до този конфликт в момента”, отговори Георги Чолаков. \r\n“Вие сте член по право и на ВСС, заедно с главния прокурор Сотир Цацаров и шефа на ВКС Лозан Панов. Кой е най-тежкият проблем във ВСС”, попита Беновска. \r\n“ВСС има проблеми, които ги решаваме ежедневно. Не мога да кажа най-тежкия проблем”, отговори Чолаков. \r\n“Ще Ви кажа, сигурно ще се съгласите, но ще засегна и Вашите права, правото на ВКС да създава тълкувателни решения, които са над законови нормативни актове, такова право има и ВАС. ВКС някак обхваща по-голям патримониум на решения и може по-лесно да бъде заподозрян Лозан Панов, че обслужва нечии финансови или политически интереси”, попита Беновска. \r\n“Тези решения се взимат с болшинство от съдиите в тези съдилища. Ако съдиите в определен съд са вземи такова тълкувателно решение, те излагат своите мотиви защо са го взели”, отговори Георги Чолаков. \r\n“Трябва ли да се запази правото на ВКС и ВАС да могат да взимат тълкувателни решение или да се въведе условие, ако се взимат такива решения, да минат през Народното събрание и да бъдат гласувани като промяна в съотвения законопроект”, попита Беновска. \r\n“Тълкувателни решение се взимат само във връзка с противоречиви практики. Това е съдебна дейност, тя е различна от законодателната. Няма как тълкувателно решение на ВКС или ВАС да минава за гласуване в Народното събрание. След приемането на това тълкувателно решение, законодателят има възможност да реагира”, обобщи Георги Чолаков, председател на ВАС пред Илиана Беновска в предаването “Беновска пита” по „Радио К2“ и „Канал 3“ на 10 февруари 2019 година.", "date": "2019.02.11", "title": "Георги Чолаков: Закрити заседания съдиите от ВАС не желаят"}
{"url": "http://www.focus-news.net/news/2019/02/11/2622022/pregled-na-osnovnite-temi-v-dobrudzhanskiya-pechat.html", "text": "„Пречиствателната станция на ВиК – Добрич, вече да е на кк „Албена“, определи съдът“, съобщава на първа страница вестник „Добруджанска трибуна“. „Албена“ АД, собственик на едноименния курорт, е законен правоприемник на пречиствателната станция край град Балчик. Това е решението по Гражданско дело, водено в Окръжния съд в добруджанския град. Със същото решение собствеността е отнета от ВиК- Добрич. Вестникът припомня, че преди две години МОСВ е заявило готовност да бъдат заделени 32 млн. лв. тази пречиствателна станция да бъде модернизирана. Тя обслужва курортния комплекс и курортното село Кранево. „Близо 80 души са консултирани от екипа на ОИЦ на „Борсата за семена“, съобщава изданието. Центърът е участвал с изнесена приемна на 25-то издание на специализираното изложение. Посетителите са били информирани и консултирани за актуалните процедури по оперативните програми за периода до 2020 г., както и по Програмата за развитие на селските райони. Десетата шампионатна победа на добричките волейболисти е водещата спортна новина за региона във всекидневника. Отборът си е върнал петата позиция след като е надделял над отбора на „Дунав“ (Русе). Вестникът съобщава и за важна победа на хандбалния мъжки отбор на Добрич. Тя е завоювана при гостуване в град Левски. В събота в залата на Първа езикова гимназия във Варна ще се състои следваща среща с местния „Спартак“. „Киберскаутите на Средно училище „Свети Свети Кирил и Методий“ в град Добрич – трети в България“, съобщава на първа страница другият регионален вестник „Нова добруджанска трибуна“. За 16-ти път на 5 февруари е отбелязан Международният ден за безопасен интернет. В столицата се е състоял републикански турнир под мотото „Най-добрият скаутски отбор“. Отличените деца от Добрич са шестокласници. Те са били единствените участници от добруджанския град. „В Балчик се предприемат мерки за овладяване популацията на бездомните кучета“, съобщава изданието. Предстои животните да бъдат обработени срещу ендо и ектопаразити. Одобрено е ветеринарите в морския град да реагират най-късно до два часа при сигнал от общината. Общината е обявила обществена поръчка за дейностите. Офертите ще бъдат отворени на 21 февруари. От спортната страница – „Добруджа 07“ с очаквана победа“. Мъжкият волейболен отбор с десета победа в Суперлигата. Мачът е бил от 16-ия кръг и се е играл в зала „Добротица“.", "date": "2019.02.11", "title": "Преглед на основните теми в добруджанския печат"}
{"url": "http://www.focus-news.net/news/2019/02/11/2622021/blagoevgrad-detsko-utro-pod-nadslov-prikazkite-na-bratya-grim-shte-se-sastoi-v-regionalna-biblioteka-dimitar-talev.html", "text": "Детско утро под надслов „Приказките на братя Грим“ ще се състои в Регионална библиотека „Димитър Талев“. Това съобщиха за  Радио „Фокус“- Пирин  от институцията. Събитието ще се проведе от 16.30 часа в читалнята на библиотеката. На същата дата в културния календар е включена и мултимедийна презентация във връзка с Кървавия четвъртък на Народния съд през 1945 година.  \r\nНа 18 февруари ще се проведе рецитал по надслов „Апостолът на свободата“. На същата дата ще бъде почетена и 146 години от обесването на Васил Левски. На 19 февруари в културния календар се отбелязва 210 години от рождението на Феликс Менделсон, германски композитор, диригент и пианист.  На 26 февруари ще бъдат почетени 141 години от Освобождението на България от османско иго и националния празник на България - 3 март. \r\nЛора КАЛЧЕВА", "date": "2019.02.11", "title": "Благоевград: Детско утро под надслов „Приказките на братя Грим“ ще се състои в Регионална библиотека „Димитър Талев“"}
{"url": "http://www.focus-news.net/news/2019/02/11/2622023/varna-stotitsi-domakinstva-v-grada-shte-ostanat-bez-voda-za-blizo-15-chasa-zaradi-rekonstruktsiya-na-vodoprovod.html", "text": "Стотици домакинства във Варна ще останат без вода за близо 15 часа заради реконструкция на водопровод. Това съобщиха за  Радио „Фокус“ – Варна  от водното дружество в града. Поради реконструкция на ул. „Цар Симеон I-ви“ от фирмата изпълнител, с нарушено водоподаване от 09.00 до около 00.00 часа ще бъдат абонатите от няколко улици в града. Засегнати от ремонтните дейности ще са домакинствата, заключени в карето между бул. „Христо Ботев“, бул. „Мария Луиза“, ул. „Преслав“, бул. „Приморски“ и ул. „Александър Дякович“. \r\nБояна АТАНАСОВА", "date": "2019.02.11", "title": "Варна: Стотици домакинства в града ще останат без вода за близо 15 часа заради реконструкция на водопровод"}
{"url": "http://www.focus-news.net/news/2019/02/11/2622025/dobrich-dvizhenieto-v-uchastaka-ot-selo-kranevo-v-posoka-varna-e-ogranicheno-za-dvizhenie-na-mps-nad-10-tona.html", "text": "Движението в участъка от село Кранево в посока Варна е ограничено за движение на МПС над 10 тона, предаде кореспондентът на  Радио „Фокус” – Варна . Продължава ремонтът на асфалтова настилка по част от пътя за Варна. Срокът за приключване на дейностите е до 29 февруари. В зоните на ремонт движението на превозни средства се регулира с пътни знаци и се осъществява с повишено внимание. Това важи и за част от околовръстния път на Добрич, където също се извършва ремонт на асфалтова настилка. Няма въведени промени в движението на автомобили в областта. В Добрич времето е облачно, духа слаб вятър, без превалявания, температурата на въздуха е около 2 градуса. Пътните настилки са сухи. \r\nЖулиета НИКОЛОВА", "date": "2019.02.11", "title": "Добрич: Движението в участъка от село Кранево в посока Варна е ограничено за движение на МПС над 10 тона"}
{"url": "http://www.focus-news.net/news/2019/02/11/2622026/kardzhali-patishtata-v-oblastta-sa-prohodimi-i-chisti.html", "text": "Пътищата в Област Кърджали са проходими и чисти, обработени, опесъчени и осолени в участъците, където има частични заледявания, предаде кореспондент на  Радио \"Фокус\" . Те са по пътя Черноочене-Йончево I-5, Кърджали-Асеновград II-58, за Ардино III-865, по пътя от Момчилгад за Крумовград и по високите части на пътя за Маказа I-5, след с. Кирково. Навсякъде времето е ясно, на места има разкъсана облачност, без мъгли. Температурите са от минус 1 до плюс 3 градуса. \r\nДарина ДЕЕНИЧИНА", "date": "2019.02.11", "title": "Кърджали: Пътищата в областта са проходими и чисти"}
{"url": "http://www.focus-news.net/news/2019/02/11/2622028/mvr-shte-otbelezhi-evropeyskiya-den-na-telefon-112.html", "text": "С представяне на процеса по приемане и предаване на постъпил на телефон 112 сигнал от лице със слухово и/или говорно увреждане МВР ще отбележи Европейския ден на телефон 112. Това съобщиха от пресцентъра на  МВР . Осигуряването на достъп на лица със слухово и/или говорно увреждане до спешния телефон чрез приложение за смарт устройства и интернет портал е най-новата услуга, внедрена в системата 112, съгласно Европейската регулаторна рамка в областта на електронните съобщения. Ще бъде представена и презентация на тема „Развитие и надграждане на Националната система 112 с нови функционалности и услуги”. \r\n11 февруари е обявен за Европейски ден на Единния европейски номер за спешни повиквания 112 със Съвместна тристранна декларация на ЕК, Европейския Парламент и Съвета от 2009 г. и се чества официално в страните-членки от Общността. \r\nСъбитието ще се състои от 10.30 ч. в сградата на МВР на ул. „Никола Габровски” 30, киносалон, ет. 1.", "date": "2019.02.11", "title": "МВР ще отбележи Европейския ден на телефон 112"}
{"url": "http://www.focus-news.net/news/2019/02/11/2622024/denyat-11-fevruari-v-balgarskata-istoriya.html", "text": "На този ден през 1952 година на днешния ден в Съюза на българските писатели се провежда второто обсъждане на романа \"Тютюн\" на Димитър Димов. Критиците Пантелей Зарев и Емил Петров обвиняват автора в \"надкласова\" гледна точка, космополитизъм, \"несчитане\" със социалистическия реализъм. Обсъждането завършва с препоръки за основна преработка на романа в духа на отправените критики. На 16 март 1952 г. във вестник \"Работническо дело\" излиза редакционна статия под надслов \"За романа \"Тютюн\" и неговите злополучни критици\". С това заглавие се цели да се внуши, че статията изразява мнението на Партията и към Димитър Димов отново се отправят упреци, че положителните герои в романа са описани с по-малко внимание от отрицателните и се изисква борбите на работническата класа да се поставят в центъра му. \r\nНа 11 февруари са родени: поетесата и журналист Миряна Башева, режисьорът Иван Терзиев, актрисата Невена Буюклиева. \r\nНа 11 февруари умират: българският офицер Никола Станимиров, публицистът и функционер на БКП Веселин Андреев. \r\n2011 г.  \r\nПрезидентът на Република България присъжда Орден „Стара планина” първа степен на Мартин Клепетко извънреден и пълномощен посланик на Чешката република в Република България, „за изключително големите му заслуги за развитието на българо-чешките отношения и по повод окончателното му отпътуване от страната“. \r\n1971 г.  \r\nЧетиридесет държави, сред които и България, подписват Договора за забрана на складирането на ядрено и други видове оръжия за масово унищожение на дъното на моретата и океаните. Този договор е разработен в периода 1969-1970 г. от Комитета на ООН по разоръжаване. Той вляза в сила на 18 май 1972 г. Забранява монтирането и разполагането извън пределите на 12-милната крайбрежна зона на оръжия за масово поразяване и на съоръжения и други устройства, предназначени за такова оръжие. \r\n1958 г.  \r\nПубликуван е Закон за висшето образование. \r\n1952 г.  \r\nВ Съюза на българските писатели се провежда второто обсъждане на романа \"Тютюн\" на Димитър Димов. Критиците Пантелей Зарев и Емил Петров обвиняват автора в \"надкласова\" гледна точка, космополитизъм, \"несчитане\" със социалистическия реализъм. Обсъждането завършва с препоръки за основна преработка на романа в духа на отправените критики. \r\nНа 16 март 1952 г. във вестник \"Работническо дело\" излиза редакционна статия под надслов \"За романа \"Тютюн\" и неговите злополучни критици\". С това заглавие се цели да се внуши, че статията изразява мнението на Партията и към Димитър Димов отново се отправят упреци, че положителните герои в романа са описани с по-малко внимание от отрицателните и се изисква борбите на работническата класа да се поставят в центъра му. Така Д. Димов е заставен да преработи романа си в духа на дадените от Вълко Червенков указания, което снижава литературните достойнства на творбата. Случаят \"Тютюн\" е ярък пример за грубата партийна намеса в сферата на културата. \r\nПрез 1946 г. е отпечатан първият откъс от романа \"Тютюн\" в \"Литературен фронт\", озаглавен \"Тютюнев склад\". През 1951 г. романът е завършен окончателно, предаден в издателство \"Народна култура\". След критиките на романа Димитър Димов го редактира, като разширява описанието на работническия свят и въвежда нови герои. Работата по втората редакция протича съвместно с ангажирания от изд. \"Народна култура\" литературен критик Я. Молхов - редактор и помощник на Димов през 1953 г. През 1954 г. \"Тютюн\" се появява в новия си вид. През 1955 г. излиза трето издание на романа, в което Д. Димов извършва допълнителни поправки върху текста. През 1992 г. романът се появява отново в първоначалния си образ. \r\n1949 г.  \r\nПубликуван е обвинителният акт срещу 15 евангелистки пастори в България, в който се излага тяхната \"противодържавна\" дейност - предаване на чуждото разузнаване на сведения от военен, стопански и политически характер и получаване на субсидии от американската и британската легация. Съдебният процес срещу тях продължава от 25 февруари до 8 март. Подробни указания за организацията на процеса са разработени от Политбюро на ЦК на БКП в края на януари същата година. От 15-имата обвиняеми 4-ма получават доживотни присъди, 4-ма - по 15 г. строг тъмничен затвор, останалите - различни срокове затвор. \r\n1947 г.  \r\nВеликобритания уведомява Министерския съвет на България, че поради подписването на мирния договор е решила \"да даде едно де юре признаване на българското правителство\", но без това да означава, че смята \"миналите начини на действие, прилагани от българското правителство, за консолидиране на неговото положение, или че провеждането на последните избори е било в съгласие с духа и намеренията на Ялтенската декларация\". Така са възстановени дипломатическите отношения между България и Великобритания. \r\nДипломатическите отношения между двете държави са установени на 10 юли 1879 г. Прекъсвани са по време на Първата и Втората световна война. \r\n1920 г.  \r\nСъс заповед на военния министър Александър Стамболийски се формират ликвидационни комисии, щабове и бюра в българската армия. \r\n1909 г.  \r\nС изменение на избирателния закон се въвежда пропорционалната система за общинските и окръжните избори, избирателни книжки, постоянно местожителство, периодично преглеждане на избирателните списъци от общините, нараства броят на изборните секции, въвеждат се партийни цветове: син за народняците, розов за прогресивнолибералите, виолетов (морав) за демократите, кремав за радикалдемократите, зелен за либералите, оранжев за земеделците, аленочервен за широките социалисти и виненочервен за тесните социалисти. \r\n1878 г.  \r\n14-и корпус на генерал А. Е. Цимерман овладява Силистра. \r\n1872 г.  \r\nВисоката порта разрешава да се извърши избор на екзарх за българската църква. Българската екзархия е върховна национална организация (до 1953 г. ) на Българската православна църква, учредена със султански ферман на 27 февруари 1870 г. Извоювана е в резултат на църковно-националната борба на българския народ. Екзархскийският устав е изработен от Църковно-народния събор в Цариград през 1871 г. На 16 февруари 1872 г. за екзарх е избран Антим I, Видински митрополит. Той е първият български екзарх. На 16 септември 1872 г. Българската църква е обявена от Вселенската патриаршия за схизматична. Българската църква съдейства за обединението на българските земи. Воюва за културно единство и независимост на народа, противопоставя се на западната религиозна-политическа пропаганда. При обявяване на Руско-турската освободителна война Антим I е свален от османските власти заради симпатии към Русия. За екзарх е избран Ловешкият митрополит Йосиф I. От 1915 г. Българската екзархия се управлява от Синод. През 1945 г. за екзарх е избран Софийският митрополит Стефан I (до 1948 г. ). От 10 май 1953 г. Българската екзархия преминава в патриаршия, за патриарх е избран Пловдивският митрополит Кирил. От 1971 г. патриарх е Максим. \r\n1868 г.  \r\nОт Цариград Васил Левски започва първата си обиколка в българските земи. Тя продължава до 24 февруари 1869 г. , когато той се прехвърля във Влашко. Целта му е да събере пълна информация за реалното състояние на политическите настроения сред българското население. \r\n1515 г.  \r\nВ софийския храм “Св. Марина” тържествено e погребан Св. Георги Нови Софийски, осъден на смърт и изгорен на клада по решение на мюсюлманския съд в града. Причината е отказът му да смени вярата си и да стане мюсюлманин. Животът и страданията му са познати от неговото житие, написано от софийския свещеник поп Пейо. Смъртта на златаря Георги е един от примерите на процеса на насилствено ислямизиране на християни, който се наблюдава в Османската империя от края на ХV в. В протоколната книга на софийския кадия няколко години по-късно е записан подобен случай с един млад евреин, който е обвинен, че приема исляма, а след това се отказва и без присъда е хвърлен от местните мюсюлмани в огнена клада. \r\n1210 г.  \r\nПровежда се Антибогомилски църковен събор в Търново. На него присъстват всички висши духовници и столични боляри. Ръководи го цар Борил, който води разпита на доведените богомили. Целта на събора е публичното разобличаване и общественото отрицание на идеите и на основните постулати на богомилското учение. Проклятията и суровите наказания на богомилските ръководители трябва да бъдат назидание за техните многочислени последователи. Богомилските ръководители Петър Кападокийски, Лука и Матей Родоболски са низвергнати от обществото, осъдени на тежки телесни наказания и заточени. Последователите им в страната са подложени на преследване. По нареждане на българския владетел решенията на събора са записани в т. нар. “Синодик на цар Борил”. Основата му е преводът на един византийски антиеретичен синодик от Х в., към който са прибавени решенията на антибогомилския събор в Търново. Документът съдържа разнообразна и конкретна информация както за богомилските вярвания и ритуали, така и за духовната атмосфера в българското средновековно общество. Направените по-късно добавки към него документират важни събития от българската история през ХІІІ и ХІV в. Последователно добавяните славословения за българските царе, царици и патриарси разкриват механизма за поддържане на историческата приемственост в българската вътрешна политика. Многократно преписван и разпространяван в България и в съседни страни, “Синодик на цар Борил” е един от най-интересните извори с разнообразна и точна информация за историята на Второто българско царство. На тази дата са родени: \r\n1947 г.  \r\nРодена е Миряна Башева – българска поетеса, журналист. Автор е на текстове за песни по музика на П. Чернев, М. Белчев, Ст. Димитров, А. Косев, Ю. Ступел и др. Творбите й са преведени на много европейски езици. Сценарист е на филма \"Последни желания\" (1983 г. ). Автор е на съчиненията: \"Тежък характер\" (1976 г. ), \"Малка зимна музика\" (1979 г. ), \"Сто години суета\" (1992 г. ), \"Ние сме безнадежден случай\" (1997 г. ). \r\n1934 г.  \r\nРоден е Иван Терзиев – български режисьор. През 1966 г. завършва ВГИК с дипломна работа “Артистът Фьодор Грай”. Режисьор е на: “Г-н Никой” (1969 г.), “Мъже без работа” (1973 г.), “Силна вода” (1975 г.), “Селцето” (тв, 1979-1989 г.). \r\n1897 г.  \r\nРодена е Невена Буюклиева (Н. Стоянова Спиркова)– българска драматична актриса. Роли: Виола и Себастиян (\"Дванадесета нощ\" от У. Шекспир), Мария Стюарт (\"Мария Стюарт\" от Ф. Шилер), Албена (\"Албена\" от Й. Йовков) и др. Умира на 2 юни 1966 г. в София. \r\n1894 г.  \r\nРоден е Димитър Атанасов - агроном, фитопатолог вирусолог, основоположник на съвременната фитопатология в България, професор. Завършва земеделското училище в Садово (1910 г.) и Земеделски колеж в Ийст Лансинг, САЩ (1917 г.). Специализира фитопатология в университета в Уисконсин, САЩ, при проф. Луиз Ралф Джонс (световноизвестен фитопатолог). Доктор е по философия на Уисконсинския университет, САЩ (1920 г.). Работи във Фитопатологичния институт във Вагенинген, Нидерландия (1921-1925 г.). Доцент е и е пръв преподавател в Агрономическия факултет в София през 1925 г. С лична кореспонденция привлича Рокфелеровата фондация в построяването на Агрономическия факултет (1926-1928 г.). От 1939 г. е професор и ръководител на катедра \"Частно земеделие\". Внедрява холандския сорт картофи \"Бинте\", създавайки поминък на населението в Самоковско. Основател е и е пръв директор на Института за защита на растенията в София (1935-1941 г.). Като министър на земеделието и държавните имоти (1935-1936 г.) написва и прокарва през Народното Събрание първия \"Закон за опазване на природата\" (1936 г.). Разработва първия \"Правилник за контрол на химическите средства за борба с болестите и неприятелите по растенията\". Проучва вирусните болести по растенията. Член е на: Американското дружество на отличените изследователи \"Сигма кси\", Американското и Холандското фитопатологично дружество, Дружеството за растителна патология и ентомология - Париж, научен съвет на Международния институт по земеделие - Рим, Дружеството по приложна ботаника - Берлин - Даалем, Българско ботаническо и Българско земеделско дружество. Написва първите на Балканите учебници по фитопатология - обща и горска (преведени в Румъния и Югославия). Публикува повече от 100 научни труда. На тази дата умират: \r\n1991 г.  \r\nУмира Веселин Андреев (рождено име Георги Георгиев Андреев) - участник в комунистическото партизанско движение по време на Втората световна война, български поет, публицист и функционер на Българската комунистическа партия (БКП) от 1940 г. Роден е на 16 февруари 1918 година в град Пирдоп в семейство на държавен чиновник. През 1937 година завършва гимназия в София, а през 1941 г. специалност право в Софийския университет. По това време се включва в Работническия младежки съюз (1934) и БРП (к) (1940). \r\nУчастник в комунистическото движение по време на Втората световна война. От 1941 г. е в нелегалност, а от 1943 г. е партизанин от отряда „Чавдар“ и политкомисар на бригадата. Приема партизанското име Андро. \r\nСлед Деветосептемврийския преврат от 1944 година заема ръководни длъжности в проправителствения печат. Главен редактор на вестник „Народна войска“ (1944 – 1949). Работи във вестник „Литературен фронт“ (1949 – 1955). Член е на ЦК на борците против фашизма и капитализма и на Пленума на Окръжния комитет на БКП в София. От 1986 до 1990 г. е член на ЦК на БКП. \r\nПрез 1947 г. публикува стихосбирката „Партизански песни“, писани в началото на 40-те години на ХХ век. През 1950 – 1954 г. е секретар на Съюза на българските писатели. От 1966 г. до падането на комунистическия режим е народен представител. \r\nПоследната му повест, „Живков – мъртъв приживе“, е недовършена, но ръкописът е издаден от сина му след кончината му в Библиотека „Летописи“, София, 1991. \r\nВеселин Андреев написва прощално писмо, в което обявява, че напуска БКП, и се самоубива на 11 февруари 1991 г.  \r\nПрез 1978 г. е удостоен със званието „Герой на социалистическия труд“  „по случай 60-годишнината от рождението му, за активно участие в борбата против фашизма и капитализма и за неговите големи заслуги към българската литература“. \r\n1962 г.  \r\nУмира Никола Станимиров - български офицер (генерал-майор), командир на Лейбгвардейския конен полк (1922 – 1923). Никола Станимиров е роден е на 11 май 1876 г. в Габрово. През 1897 г. завършва Военното училище в София. В периода 1904 – 1906 г. учи и завършва Офицерска кавалерийска школа в Санкт Петербург, след което е произведен в чин капитан. През 1908 г. е изпратен в Санкт Петербург да поднесе мундира на 3-ти конен полк на Великата княгиня Мария Павловна, назначена наскоро за шеф на този полк. Взима участие в Балканската, Междусъюзническата и Първата световна войни в командването на 1-ви, 3-ти и 9-ти конни полкове. Бил е командир на 5-ти конен полк, 3-ти конен полк и Лейбгвардейския конен полк (1922 – 1923). \r\nУчаствал е в редица кавалерийски атаки, включително и в тази при Кочмар през 1916 г. След военния преврат от 1923 г. е началник на жандармерията и зам. инспектор на пограничната стража. Награждаван е многократно с различни отличия във война и мирно време. От дневника на братовчед му Станимир Станимиров се вижда, че в периода 1909 – 1911 г. службата му е свързана с чести ангажименти в двореца и Станимиров използва възможността да изпраща по него съобщения до Цар Фердинанд, относно обучението на князете. \r\nОженен е за дъщерята на генерал-лейтенант Тодор Кантарджиев – Елена. Имат трима сина: Тодор, Рачо и Станимир и тримата следват пътя на баща си и стават офицери. \r\nГенерал-майор Никола Станимиров  е носител на военен орден „За храброст“ III и IV степен, Княжеский орден „Св. Александър“ III и IV степен, Народен орден „За военна заслуга“ III и V степен, Орден „За заслуга“, Германски „Железен кръст“ 2 клас и Руски орден „Св. Анна“. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” .", "date": "2019.02.11", "title": "Денят 11 февруари в българската история"}
{"url": "http://www.focus-news.net/news/2019/02/11/2622027/pregled-na-starozagorskiya-pechat.html", "text": "„Върнаха Феникса в центъра на Стара Загора” е водещо заглавие във вестник  „Старозагорски новини“ . 330-килограмова, отлята от месинг фигура на птицата Феникс \"кацна\" на новото си място в центъра на Стара Загора след продължило 16 месеца отсъствие.  \r\nПроизведението на скулптора Красимир Зарков е подарък на Града на липите от старозагорските ротарианци. То бе прибрано на склад, докато върви цялостното преустройство на градското ларго по Оперативна програма \"Региони в растеж\". Фениксът е един от символите на възкръсналия от пелелищата град след масовото клане и опожаряване, извършено от ордите на Сюлейман паша по време на Руско-турската освободителна война. Тогава са били избити близо 14 000 мирни жители: старци, жени и деца, с артилерия е била обстрелвана църквата \"Света Троица\", където населението е потърсило подслон. На петнадесетина метра от колоната със символа се монтират медни плочи, на които е изобразен планът на Лубор Байер, по който е извършено възстановяването на града. Основният камък е бил положен на 23 септември 1879 година (5 октомври н.ст.) от тогавашния генерал-губернатор на Източна Румелия Алеко Богориди в присъствието на търновския митрополит Климент и кмета на Стара Загора Стефан Ст. Салабашев. „Министър Теменужка Петкова от парламентарната трибуна: Въглищните централи трябва да ги има и ще ги има!“ гласи друго заглавие във всекидневника. \"Ние сме казали много ясно на хората каква е нашата визия. Нашата визия е, че въглищните централи трябва да ги има и ще ги има. До 2030 г. България е заложила в Интегрирания план \"Климат - енергетика\" (б.р. разработен съобразно европейски регламент и изпратен на ЕК) работата на тези централи на пълната им мощност и впоследствие - до 2050 г., защото този план е с такава прогноза, с такъв хоризонт - до 2050 г. Тези централи ще останат и до 2050 г., защото България няма друга базова мощност, която да й гарантира работата на електроенергийната система.\" Това заяви в петък от парламентарната трибуна министърът на енергетиката Теменужка Петкова в отговор на питането на народния представител от БСП Красимир Янков какви мерки е предприело Министерството на енергетиката за гарантирано запазване на хилядите работни места в комплекс \"Марица изток\". \"Безспорно Маришкият басейн е сърцето на българската енергетика. Тази част от България е изключително важна от енергийна гледна точка затова, защото тя ни дава възможност, на първо място, да имаме един местен ресурс, именно лигнитните въглища, които пък гарантират нашата енергийна сигурност и се явяват един вид най-голямата диверсификация на един от източниците за производство на електрическа енергия. Този ресурс, който притежаваме в Маришкия басейн, е достатъчен, за да осигури производството на електрическа енергия от въглища в следващите 60 години. Централите, които се намират в Маришкия басейн, са изключително важни от гледна точка на енергийната сигурност на страната\", подчерта министър Петкова. Относно тенденциозната политика на Европейски съюз за затварянето на въглищните централи тя посочи, че този проблем не стои само пред България, но и пред други страни, държави-членки на ЕС, като даде за пример Полша, където 80% от електрическата енергия се произвежда от въглища. За запазването на комплекс \"Марица изток\" във връзка с новите много по-рестриктивни еконорми на ЕК министър Петкова припомни, че веднага след влизането им в сила в МЕ беше създадено координационно звено за подпомагане на въглищните централи при разработване на документите им за получаване на дерогации. \"Преди броени седмици Министерството на околната среда и водите излезе с първо свое решение за даване на безсрочна дерогация на ТЕЦ \"Марица изток 2\". За съжаление, в последния ден, в който изтичаше срокът за обжалване, беше подадена жалба пред Административния съд и сега това решение на МОСВ се обжалва. Но аз съм сигурна, че всички мотиви, които са изложени в това решение, са абсолютно основателни и съдът ще се произнесе справедливо, и се надявам този въпрос да бъде решен\", отбеляза Теменужка Петкова. Тя припомни още, че МЕ заедно с БЕХ са предприели поредица от мерки, свързани с дейността на ТЕЦ \"Марица изток 2\" и до 21 декември м.г. на стойност над 360 млн. лв. са били закупени необходимите квоти на въглеродни емисии, за да бъде гарантирана работата на централата. Както и че предстои държавата да изпрати нотификация до ЕК с искане за увеличаване на капитала на ТЕЦ \"Марица изток 2\" - също много важна стъпка, пряко свързана с дейността на централата и с работата на хората в Маришкия басейн. А що се отнася до Интегрирания план \"Климат - енергетика\", Теменужка Петкова подчерта, че той, освен че е изпратен до ЕК, е качен и на сайта на Министерството на енергетиката. \"Ако си направите труда да видите какво пише в него, ще видите какво сме заложили по отношение на въглищните централи. Този документ сме го обсъдили с колегите от синдикатите на мините, с колегите, които работят там. Смятате ли, че правителството не знае какво точно се случва и ще чакаме опозицията да ни подсети за нашите ангажименти и за това кое е важно да се направи за България?!\",заключи министър Петкова. Медията ни припомня, че в рамките на две седмици Красимир Янков е третият политик, който се упражнява на тема комплекс \"Марица изток\". И докато Янков използва законното си право да задава въпроси на парламентарен контрол, останалите двама - Румен Петков и Румен Овчаров, по време на срещи със свои партийни симпатизанти в Стара Загора рисуваха апокалиптични картини за комплекс \"Марица изток\". „Документална изложба припомня десталинизацията в България“ съобщава още вестника. На 13 февруари в 17:30 часа във фоайето на Литературно-художествения музей \"Чудомир\" в Казанлък ще бъде открита изложбата \"Десталинизацията - дилемата на едно противоречиво десетилетие (1953 - 1964)\". Експозицията е подготвена от две български архивни институции - Комисията по досиетата на комунистическите тайни служби и Държавна агенция \"Архиви\", и ще бъде открита лично от председателя на Комисията - Евтим Костадинов. Тя е първа по рода си и е опит да представи промените във властта и тяхното отражение върху политическия, стопанския, обществения и културния живот в годините след смъртта на съветския вожд Сталин. В този период се появяват първите опити на открита съпротива срещу комунистическия режим в държавите от Източния блок. В България процесът започва плахо по стъпките на \"големия брат\" от Изток. Култът към личността на българския комунистически лидер Вълко Червенков е заклеймен, но само след няколко години, в рамките на същото това \"противоречиво\" десетилетие, се вижда неговото преобразуване в нов култ, този път към Тодор Живков.  \r\nЕдна от първите мерки на властта в София, пряко отражение на действията на Кремъл след кончината на съветския диктатор, е помилването на политическите затворници и закриването на 11 затвора, както и на лагера в Белене през 1953 г. В рамките на следващите две години от затворите са освободени известни политици от периода преди 9 септември 1944 г., дейци на опозиционния Земеделски съюз, \"царски офицери\", както и задържаните по фалшиви обвинения през 1949 - 1952 г. комунистически партийни кадри. В същото време всички освободени продължават да бъдат определяни като потенциално опасни лица и контролът върху тях от страна на тайните служби продължава. Годината 1956-а е знаменателна за цяла Източна Европа, която прави опит да се пробуди от наложения й със сила и репресии Сталински модел на социализъм. Въоръженото антикомунистическо въстание в Унгария дава повод на българските власти да подновят репресиите и слага край на появилите се надежди за политически реформи у нас. Повторно е открит лагерът в Белене, започват кампанийни въдворявания и изселвания на \"вражески елементи\" за защита на \"народната власт\" от евентуални \"контрареволюционни действия\". От днешна гледна точка може би изглеждат наивно опитите на отделни представители на интелигенцията, дейци на културата и изкуството да излязат от комунистическата догма, но те доказват, че не всичко е докрай изгубено. Тези опити обаче получават бързо възмездие от официалната, т.е. от партийната власт: уволнени са редактори на централни вестници (Владимир Топенчаров и Васил Акьов), спрени са отделни театрални спектакли (\"Импровизация\" на Радой Ралин и Валери Петров), разгромени са цели творчески колективи (Бургаският театър), спрени са филми преди тяхната премиера (\"Животът си тече тихо\" на Бинка Желязкова и Христо Ганев) или прибрани от прожекции филми, непосредствено след премиерите им (\"На малкия остров\" по сценарий на Валери Петров и \"Невероятна история\" на Радой Ралин). Художниците и писателите също имат своите изключени от редиците на партията, спрени изложби, неиздадени стихосбирки, изключени от съответните творчески съюзи. Експозицията показва малко известни и неизползвани досега архивни документи, фотографии и кинокадри, които представят събитията от 50 - 60-те години на ХХ в. и проследяват вътрешните и международните аспекти на процеса, популярен с термина \"десталинизация\" не само в България, но и в страните от Източна Европа. След откриването на изложбата цялата Комисия по досиетата, известна и като \"Чистилището\", ще бъде отличена за работата си в укрепване на демократичните ценности в съвременна България.", "date": "2019.02.11", "title": "Преглед на старозагорския печат"}
{"url": "http://www.focus-news.net/news/2019/02/11/2622029/sofiya-episkop-polikarp-shte-oglavi-arhiereyska-sveta-liturgiya-v-hram-sv-marina.html", "text": "Архиерейска света Литургия ще бъде отслужена в храм „Св. Марина“ в двора на Софийската света митрополия в столицата от 09.00 часа по повод деня на св. Георги Софийски Нови, предаде репортер на  Агенция „Фокус“ . С благословението на Негово светейшество Българския патриарх и Софийски митрополит Неофит богослужението ще бъде оглавено от Негово преосвещенство Белоградчишкия епископ Поликарп, викарий на Софийския митрополит.  \r\nНикола ПЕТКОВ", "date": "2019.02.11", "title": "София: Епископ Поликарп ще оглави Архиерейска света Литургия в храм „Св. Марина“"}
{"url": "http://www.focus-news.net/news/2019/02/11/2622030/sofiyska-voda-vremenno-shte-prekasne-vodosnabdyavaneto-v-chast-ot-zh-k-gotse-delchev.html", "text": "„Софийска вода” временно ще прекъсне водоснабдяването в част от ж. к. „Гоце Делчев“. Това съобщиха от пресцентъра на  дружеството . \r\nВъв връзка с подмяна на спирателни кранове по бул. „Гоце Делчев“ в ж. к. „Гоце Делчев“ се налага спиране на водоподаването от 10.00 до 19.00 часа на клиентите на „Софийска вода”, живеещи в следните зони: в района на ул. „Твърдишки проход“; по ул. „Кестенова гора“, в участъка от ул. „Метличина поляна“ до бул. „Гоце Делчев“; по бул. „Гоце Делчев“, в участъка от ул. „Червена роза“ до бул. „България“, и в блокове № 5А, 6А, 7А. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Твърдишки проход“, на ъгъла с бул. „Гоце Делчев“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез   на дружеството.", "date": "2019.02.11", "title": "„Софийска вода” временно ще прекъсне водоснабдяването в част от ж. к. „Гоце Делчев“"}
{"url": "http://www.focus-news.net/news/2019/02/11/2622031/blagoevgrad-vremenno-e-ogranicheno-dvizhenieto-po-tretoklasen-pat-108-am-struma-selo-ribnik-za-mps-nad-12-t-poradi-remontni-deynosti.html", "text": "Временно е ограничено движението по третокласен път – 108 АМ „Струма“ – село Рибник за МПС над 12 т. поради ремонтни дейности. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци за срок до 31 юли. В региона няма въведение други забрани за преминаването на леки и товарни автомобили. Повишена опасност от падащи камъни има в Кресненското дефиле и в района на прохода Предел. Няма регистрирани сигнали за инциденти или такива, които да са свързани с паднала скална маса на пътното платно. Няма новорегистрирани свлачища. Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. \r\nЛивия НИНОВА", "date": "2019.02.11", "title": "Благоевград: Временно е ограничено движението по третокласен път-108 АМ „Струма“-село Рибник за МПС над 12 т. поради ремонтни дейности"}
{"url": "http://www.focus-news.net/news/2019/02/11/2622032/pazardzhik-remont-ogranichava-dvizhenieto-po-patya-selo-dyulevo-strelcha.html", "text": "Натоварено е движението по главните пътища в област Пазарджик. Пътните настилки в равнинната част са сухи, по високите и усойни места на Родопите и Средногорието частично мокри и заснежени, съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.02.11", "title": "Пазарджик: Ремонт ограничава движението по пътя село Дюлево-Стрелча"}
{"url": "http://www.focus-news.net/news/2019/02/11/2622035/burgas-do-140-metra-e-namalena-vidimostta-v-rayona-na-karnobat-poradi-magla.html", "text": "До 140 метра е намалена видимостта в района на Карнобат поради мъгла. Това съобщиха за  Радио „Фокус“ – Бургас  от Областно пътно управление. Пътищата са сухи и проходими. Няма затворени пътни участъци, проходите на територията на областта са отворени за всички МПС. До 15 март т.г. важи ограничение за движението по път I-9 в участъка Обзор – Слънчев бряг от км 180+000 до км 202+000, където се извършват частични ремонтни дейности на асфалтовата настилка. Водачите трябва да се придвижват с повишено внимание в посочения участък. До 31 май т.г. движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Максималната скорост на движение е намалена на 50 км/ч. \r\nБезпроблемно се осъществява движението на моторни превозни средства в сутрешните часове на първия работен ден от седмицата както по пътищата в областта, така и по основните пътни артерии на Бургас. Струпване на автомобили се наблюдава на кръстовищата в централната градска част, както и по някои участъци от булевардите „Тодор Александров“ и „Демокрация“. \r\nМария ПОПЧЕВА", "date": "2019.02.11", "title": "Бургас: До 140 метра е намалена видимостта в района на Карнобат поради мъгла"}
{"url": "http://www.focus-news.net/news/2019/02/11/2622036/haskovo-mestnite-danatsi-i-taksi-za-2019-g-shte-mogat-da-se-zaplashtat-ot-dnes.html", "text": "Местните данъци и такси за 2019 година за община Хасково могат да се заплащат днес, съобщи Румен Тинчев - директор на Общинска данъчна дирекция. Това съобщиха от пресцентъра на  Община Хасково . \"При плащане на пълния размер на годишния налог до 30 април гражданите ползват 5% отстъпка. Няма промяна на такса смет и данък сгради в сравнение с миналата година. Плащането може да бъде извършено както на касите в Общинска данъчна дирекция и салона за обслужване на клиенти в сградата на общината, така и по банков път чрез Изи пей, на касите на Български пощи, чрез ПОС терминал, както и виртуален ПОС терминал в сайта на община Хасково. Съобщенията с дължимите налози трябва да бъдат доставени до гражданите до дни от \"Български пощи\", уточни Румен Тичнев.", "date": "2019.02.11", "title": "Хасково: Местните данъци и такси за 2019 г. ще могат да се заплащат от днес"}
{"url": "http://www.focus-news.net/news/2019/02/11/2622034/stara-zagora-obshtestveniyat-transport-shte-se-dvizhi-po-obhoden-marshrut-zaradi-izvarshvane-na-stroitelno-montazhnite-raboti-po-bul-ruski.html", "text": "Във връзка с извършване на строително – монтажните работи по бул. „Руски“, в участъка от ул. „Христо Ботев“ до ул. „Генерал Гурко“, за времето от днес до 15 февруари (петък) включително, общественият транспорт ще се движи по обходен маршрут. Това съобщиха от пресцентъра на  община Стара Загора .  \r\nОбходният маршрут ще бъде следният: \r\n– линия № 3 и № 8 от запад на изток – ул. „Герасим Папазчев“, бул. „Руски“, ул. „Христо Ботев“ и бул. „ Патриарх Евтимий“ и обратно; \r\n– линия № 12:  бул. „Цар Симеон Велики“ ,  ул. „Димчо Стаев“ , ул. „Генерал Гурко“, ул. „Отец Паисий“, бул. „Славянски“ и обратно;  \r\n- линия № 22 от запад на изток – бул. „Славянски“, бул. „Руски“, ул. „Христо Ботев“ и бул. „Патриарх Евтимий“ и обратно; \r\n- линия № 65 – бул. „Цар Симеон Велики“, бул. „Патриарх Евтимий“, ул. „Генерал Гурко“, ул. „Димчо Стаев“, бул. „Цар Симеон Велики“ и обратно; \r\nНа ул. „Христо Ботев“ за посоченото време, ще бъдат обособени временни спирки около кръстовището с ул. „К. Ганчев“.", "date": "2019.02.11", "title": "Стара Загора: Общественият транспорт ще се движи по обходен маршрут заради извършване на строително – монтажните работи по бул. „Руски“"}
{"url": "http://www.focus-news.net/news/2019/02/11/2622033/faz-britanskiyat-premier-othvarli-predlozhenieto-na-dzheremi-korbin-za-mitnicheski-sayuz-s-es.html", "text": "Министър-председателят на Обединеното кралство Тереза Мей отхвърли предложението на лидера на Лейбъристката партия Джереми Корбин за поддържане на постоянен митнически съюз с Европейския съюз, съобщава германският национален ежедневник  Die Frankfurter Allgemeine Zeitung . \r\nВ писмо до Корбин, разпространено в медиите, Мей изразя готовност за по-нататъшни преговори с опозицията в Лондон. В текста тя се съгласява с Корбин, че не трябва да бъдат организирани нови избори или втори референдум за Брекзит.  \r\nПо план Великобритания трябва да излезе от структурите на Общността на 29 март, припомня изданието. Тереза Герова", "date": "2019.02.11", "title": "FAZ: Британският премиер отхвърли предложението на Джереми Корбин за митнически съюз с ЕС"}
{"url": "http://www.focus-news.net/news/2019/02/11/2622038/pazardzhik-bezplatni-profilaktichni-pregledi-shte-se-provedat-v-otdelenieto-po-gastroenterologiya-na-bolnitsata-v-panagyurishte.html", "text": "Безплатни профилактични прегледи ще се проведат в Отделението по гастроентерология на болницата в Панагюрище. Това съобщиха за  Радио „Фокус“ – Пазарджик  от пресцентъра на лечебното заведение. Поводът е 11 февруари – Световен ден на болните. Консултациите ще бъдат извършени от началника на екипа специалисти – д-р Йордан Попов, както и от колегите му д-р Иван Вълков и д-р Христо Христов. Прегледите ще се проведат от 9.00 часа до 13.00 часа и на 12 февруари от 13.00 часа до 17.30 часа. Заедно с медицинския преглед, на пациентите ще бъде направена и абдоминална ехография. Инициативата е насочена към пациенти с оплаквания в областта на стомашно-чревния тракт, установено хронично вирусно заболяване или  цироза. \r\nПри посещението си в болницата  пациентите трябва да носят със себе си резултатите от предишни свои изследвания или епикризи.", "date": "2019.02.11", "title": "Пазарджик: Безплатни профилактични прегледи ще се проведат в Отделението по гастроентерология на болницата в Панагюрище"}
{"url": "http://www.focus-news.net/news/2019/02/11/2622039/fotoizlozhba-ekspeditsiya-v-azerbaydzhan-po-stapkite-na-kavkazkiya-leopard-shte-bade-predstavena-v-natsionalniya-prirodonauchen-muzey.html", "text": "Фотоизложба „Експедиция в Азербайджан: по стъпките на Кавказкия леопард“ ще бъде представена в Националния природонаучен музей. Това съобщиха от  посолството на Азербайджан в България . Изложбата ще бъде подредена в фоайето на музея, а официално й откриване е в 18.00 ч. Тя ще продължи до до 15 март 2019 г.", "date": "2019.02.11", "title": "Фотоизложба „Експедиция в Азербайджан: по стъпките на Кавказкия леопард“ ще бъде представена в Националния природонаучен музей"}
{"url": "http://www.focus-news.net/news/2019/02/11/2622040/sport-milan-pobedi-kalyari-s-30-v-debyuta-na-kiril-despodov.html", "text": "Милан победи Каляри с 3:0 в среща от 23-ия кръг на италианската Серия А, която бе дебютна за българския национал Кирил Десподов в редиците на отбора на Роландо Моран.  \r\nСлед победата Милан се върна на четвъртото място във временното класиране с актив от 39 точки, докато Каляри е 15-и с 21 точки. Лидер в класирането е Ювентус с 63 точки, следван от Наполи и Интер, съответно с 52 и 43 точки. Резултати от останалите срещи в кръга: \r\nБолоня-Дженоа 1:1 \r\nАталанта-Спал 2:1 \r\nСампдория-Фрозиноне 0:1 \r\nТорино-Удинезе 1:0 \r\nСасуоло-Ювентус 0:3", "date": "2019.02.11", "title": "Спорт: Милан победи Каляри с 3:0 в дебюта на Кирил Десподов"}
{"url": "http://www.focus-news.net/news/2019/02/11/2622043/montana-narodniyat-predstavitel-ot-gerb-dilyan-dimitrov-organizira-priemna-za-grazhdani-v-obshtina-berkovitsa.html", "text": "Народният представител от ГЕРБ – Монтана Дилян Димитров организира  приемна за граждани в община Берковица от 11.00 до 15.00 часа. Това съобщиха от пресцентъра на  ПП ГЕРБ . Приемната ще се проведе в офиса на ГЕРБ на ул. „Кирил и Методий“ 7. Записвания се правят на тел. 0884 800 268.", "date": "2019.02.11", "title": "Монтана: Народният представител от ГЕРБ Дилян Димитров организира приемна за граждани в община Берковица"}
{"url": "http://www.focus-news.net/news/2019/02/11/2622042/shumen-suhi-sa-patishtata-v-oblastta-dvizhenieto-po-patya-radko-dimitrievo-drumevo-e-ogranicheno-za-avtomobili-nad-10-tona-poradi-svlachishtni-protsesi.html", "text": "Сухи и проходими са пътищата в областта, предаде репортер на  Радио „Фокус“ - Шумен . Времето е облачно, без валежи и мъгли. Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.02.11", "title": "Шумен: Сухи са пътищата в областта, движението по пътя Радко Димитриево – Друмево e ограничено за автомобили над 10 тона поради свлачищни процеси"}
{"url": "http://www.focus-news.net/news/2019/02/11/2622044/plovdiv-vazpomenatelno-otbelyazvane-na-146-godini-ot-gibelta-na-vasil-levski-shte-se-provede-v-karlovo.html", "text": "Ще се организира възпоменателно отбелязване на 146 години от гибелта на Васил Левски. Това съобщиха за  Радио „Фокус“ – Пловдив  от Общината. Програмата по повод годишнината ще започне с откриване на изложба на Стефан Йорданов, посветена на паметта за Левски. Събитието ще се състои в 16.00 часа във фоайето на Общината.  \r\nУтре, от 17.00 часа в зала „Васил Караиванов“ ще бъде представен сборникът „Карлово – късчета история“, посветен на първия уредник на Музея на Васил Левски – Никола Славчев. \r\nПрограмата в Карлово по повод 146 години от гибелта на Апостола на свободата продължава в 18.00 часа на 18 февруари с възпоменателна церемония на площад „Васил Левски“, а в 19.00 часа в зрителната зала на Народно читалище „Васил Левски“ ще бъде представен възпоменателен ученически спектакъл „Васил Левски – един неосъществен сценарий“. \r\nНа 19 февруари, от 09.00 часа, в храм „Св. Богородица“ в Карлово ще бъдат отслужени архиерейска света литургия и панихида в памет на Апостола. Два часа по-късно ще се състои възпоменателен митинг-поклонение на площад „Васил Левски“, ще бъдат поднесени венци и цветя пред паметника на Апостола, след което ще тръгне шествие до родната му къща. Програмата по повод годишнината от трагичната гибел на Левски завършва в 18.00 часа в Народно читалище „Васил Левски“ с представянето на спектакъла „Великденско вино“ на читалищен театър „Елена Снежина“. \r\nВъзпоменателното отбелязване е под патронажа на вицепрезидента на Република България Илияна Йотова. Съорганизатори са Национален музей „Васил Левски“, Фондация „Васил Левски“, 61-ва Стрямска механизирана бригада, СУ „Васил Левски“ и НЧ „Васил Левски – 1861г.“ \r\nТони МИХАЙЛОВ", "date": "2019.02.11", "title": "Пловдив: Възпоменателно отбелязване на 146 години от гибелта на Васил Левски ще се проведе в Карлово"}
{"url": "http://www.focus-news.net/news/2019/02/11/2622041/plovdiv-nyama-opasnost-ot-razprostranenie-na-pozhara-v-tseha-za-prerabotka-na-meso-kray-s-voyvodinovo-ekipi-na-pozharnata-prodalzhavat-da-dezhuryat.html", "text": "2-3 екипа на пожарната ще дежурят в цеха за преработка на месо край село Войводиново през деня, съобщи за  Радио „Фокус“- Пловдив  говорителят на Регионалната дирекция „Пожарна безопасност и защита на населението“-Пловдив инспектор Цвятко Дешев. Това се налага, тъй като материалите като животински мазнини и др., които се намират в завода, са специфични и е възможно да се възпламенят отново. Той припомни, че още снощи пожарът е бил локализиран. Няма опасност от разпространение. Всички животни, които са били на територията на цеха, са спасени. Няма пострадали хора. „Фокус“ припомня , че пожарът възникна в 18.30 часа на 10 февруари в помещение за преработка и шакетаж. \r\nМария РУСЕВА", "date": "2019.02.11", "title": "Пловдив: Няма опасност от разпространение на пожара в цеха за преработка на месо край с. Войводиново, екипи на пожарната продължават да дежурят"}
{"url": "http://www.focus-news.net/news/2019/02/11/2622045/veliko-tarnovo-v-edna-lenta-se-osashtestvyava-dvizhenieto-v-uchastak-ot-patya-mezhdu-tvarditsa-i-elena-ot-km-47-do-km-48-zaradi-propadane-na-patnoto-platno.html", "text": "В едната лента се осъществява движението в участък от ул. „Климент Охридски“ във Велико Търново заради свлачище. В отсечката под крепостта „Царевец\" трафикът се пренасочва в едното платно и се регулира със светофар, предаде репортер на  Радио „Фокус“ – Велико Търново . Интензивно е движението в града. Настилките са предимно сухи, времето е ясно и слънчево. Колони от автомобили има по улица „Магистрална“, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на града. Всички светофари работят нормално към този час.  \r\nДвижението по главните и второстепенни пътища в робластта е интензивно. Времето навсякъде е ясно, без мъгли и намалена видимост. Пътищата са предимно сухи, по усойните места са възможни мокри участъци и заледени отсечки. От Областно пътно управление съветват шофьорите да са внимателни. Проходът на Републиката е отворен за движение, но остава в сила опасността от падащи камъни. В една лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 31 май. \r\nЛуиза ТРАНЧЕВА", "date": "2019.02.11", "title": "Велико Търново: В една лента се осъществява движението в участък от пътя между Твърдица и Елена от км 47 до км 48 заради пропадане на пътното платно"}
{"url": "http://www.focus-news.net/news/2019/02/11/2622046/plovdiv-do-100-metra-e-namalena-vidimostta-v-rayona-na-parvomay-zaradi-magla.html", "text": "До 100 метра е намалена видимостта в района на Първомай заради мъгла, съобщи за  Радио „Фокус“ - Пловдив  дежурният в Областно пътно управление. Повишена опасност от падащи камъни има по пътищата в планинските райони. Водачите трябва да шофират внимателно по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец. Проходът Троян - Кърнаре остава затворен за движение на всички моторни превозни средства. Целогодишна е забраната за движение на моторни превозни средства по пътя Белица - Загражден - Давидково, в участъка от км 13 до км 18. Забранено все още е движението на камиони по-високи от 4 метра през тунелите по пътя Асеновград - Нареченски бани. Забранено е също преминаването на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. \r\nДвижението в Пловдив е интензивно. Лолони от автомобили се образуват по булевардите „Христо Ботев“, „Цар Борис III Обединител“, „Източен“, „Руски“, „Васил Априлов“ и „Шести септември“, както и по входно-изходните артерии. Пътните настилки в града и областта са сухи и нормално проходими. От днес се затваря за движение участък от ул. „Христо Г. Данов“ в отсечката между ул. „Антим I“ и ул. „Свети Климент“ заради строително-ремонтни дейности. Очаква се благоустройството да приключи до края на април. Като обходен маршрут от понеделник може да се използва трасето ул. „Антим I“ – ул. „Скайлер“ – ул. „Софроний Врачански“. \r\nМария РУСЕВА", "date": "2019.02.11", "title": "Пловдив: До 100 метра е намалена видимостта в района на Първомай заради мъгла"}
{"url": "http://www.focus-news.net/news/2019/02/11/2622048/kardzhali-prez-izminalite-tri-zimni-mesetsa-obshtina-momchilgrad-e-remontirala-nyakolko-obshtinski-patishta-i-ulitsi-v-grada.html", "text": "През изминалите три зимни месеца Община Момчилград е ремонтирала няколко улици в града и пътища, които са общински и части от републиканската пътна мрежа. Това съобщиха от  Община Момчилград . Около 3600 кв.м дупки са били изкърпени, от тях 3000 от общинската пътна мрежа и 600 от републиканската. По-натоварените участъци от изхода на Момчилград към с. Сушево и на моста край селото са били реновирани със средства на общината, а също и на части от републиканския път до с. Нановица, за който не са стигнали парите, отпуснати от правителството.  \r\nДарина ДЕЕНИЧИНА", "date": "2019.02.11", "title": "Кърджали: През изминалите три зимни месеца Община Момчилград е ремонтирала няколко общински пътища и улици в града"}
{"url": "http://www.focus-news.net/news/2019/02/11/2622047/vzglyad-voenna-baza-na-sasht-mozhe-da-se-poyavi-v-oshte-edna-strana-chlenka-na-es.html", "text": "Още една страна от ЕС заговори за създаване на военна база на САЩ в нея – Чехия. Желание вече са проявили Полша и Украйна.  В това отношение разпадът на Договора за ликвидиране на ракети със среден и малък обсег на действие (ДРСМО) развързва ръцете на САЩ, пише руският вестник  „Взгляд“   и коментира, че може да се повтори ситуацията от 1983 година, когато светът беше на ръба на ядрена война, според военните експерти. \r\nЧешкият министър на отбраната Лубомир Метнар допуска възможността за създаване на американска военна база на територията на страната.  \r\nВ Европа, в нарушение на ДРСМО вече са разположени пускови системи тип «Мк-41», в Румъния и в скоро време и в Полша. Както твърдят експертите до 2022 година в Полша ще има инсталирани комплекси от американските противоракетни системи Patriot и Aegis Ashore, това ще са първите елементи от «противоракетния щит » на САЩ в Полша.   \r\nОще през март 2018 година руското военно министерство предупреди, че САЩ са много дейни в „обкръжаването“ на Русия с американската система за противоракетна отбрана (ПРО). В самите Съединени щати районите с ПРО са в Калифорния и Аляска, в Европа – в Румъния, Прибалтика и предстои и в Полша. Към този кръг ще се включат още Япония и Корея. Според американските планове покрай руските граници трябва да се разположат 400 ракети от глобална система за ПРО. \r\nНаскоро Доналд Тръмп обяви, че новата американска система за ПРО предвижда в база „Форт Грили“ в Аляска да се инсталират още 20 прехващача. Полша възнамерява да изгради постоянна американска военна база „Форт Тръмп“, дори е готова да отдели за тази цел два милиарда евро. Същото е желанието и на Украйна. \r\nТези мечти на властите в Киев и Варшава може и да не се сбъднат. През есента на 2018-та стана известно, че това няма да са военни бази, а военни складове.  Що се отнася до Чехия, САЩ и по-рано са се опитвали да инсталират елементи от глобалната система на ПРО в нея, дори отчасти вече са успели: през 2008 година двете държави подписаха споразумение за инсталиране в Чехия на американски радар XBR (радиолокационна станция EMR), аргументът тогава бе да се проследяват ракети, идващи от престъпни държави, в частност Иран. Площадката, която бе избрана, е в Пилзенския край, на около 90 клм югозападно от Прага. Тези планове обаче бяха погребани благодарение на протестите на местните жители. Проучванията доказват, че половината от чехите са против инсталиране на американския радар на територията на страната им, 38 на сто са отговорили с „да“. \r\nАко САЩ, след като излезе от ДРСМО, принудят Европа към подобни стъпки, то и Русия ще трябва да отговори по правилата на симетричната дипломация,твърди военният експерт и главен редактор на сп. „Национална отбрана“ Игор Коротченко. Според него при подобно развитие на нещата ще се създаде „нова геополитическа реалност“. Той предупреждава, че „ще се повтори ситуацията от 1983 година, но на ново технологично равнище в развитие на въоръженията“. През януари 1983-та президентът на САЩ Роналд Рейгън подписа указ за разполагане на ракети със среден радиус на действие в Европа. В близост до границите на социалистическия блок бяха разположени 572 ракети. Пак тогава, през ноември, в продължение на 10 дни НАТО провеждаха учение на европейска територия, задачата му беше да се симулира пускане на ядрени междуконтинентални балистични ракети срещу СССР в случай на ядрена война. \r\nСега обаче «Европа трябва сама себе си да спасява. Русия не е заинтересована от влошаване на отношенията“, обяснява Коротченко.   \r\nГерманският министър на икономиката  Петер Алтмайер не изключва вероятността от нова надпревара във въоръжаването, ако окончателно се разтрогне ДРСМО. Между другото, САЩ разчитат не само да накарат Европа да приеме техни бази на своя територия, но и да заплати за това. Затова и толкова настояват страните, членуващи в НАТО да увеличат разходите си за отбрана, макар че собствените си са съкратили.   \r\nНе за първи път американците обвиняват Русия, че нарушава ДРСМО. През 2017 година, например, вестник New York Times, явно, разчитайки на източници от американското разузнаване, информира, че Русия е започнала да разполага далекобойни крилати ракети 9М729 (американското им обозначение е SSC-8 – бел. “Взгляд“), които, според американците, е наземен вариант на «Калибър». На свой ред Русия твърди, че обхватът на тази ракета не надхвърля 500 клм, използването й не се налага да се съобразява с договора, и не е аналог на «Калибър». \r\nРусия е готова да разработи за две години (2019–2020) наземен вариант на комплекса «Калибър» при морско базиране и с крилати ракети с голям обхват на действие, който е изпробван в Сирия. Обхватът на ракетите «Калибър-НК» в случай на пренасяне на сушата ще е примерно 2,6 хиляди клм. Това се равнява на разстоянието от Москва до Париж. От Камчатка, където е базирана сериозна ракетна групировка, до територията на САЩ, този наземен «Калибър» не може да стигне, тъй като разстоянието е над 3 000 клм, но от Чукотка ще може.   \r\nВторият отговор на Русия по повод излизането на САЩ като страна по ДРСМО е създаване на наземен вариант на хиперзвукова ракета със среден обхват на действие на основата на изделието 3М22 «Циркон». «Циркон» може да се изстрелва със същите пускови установки като «Калибър». Следователно, създавайки наземна версия на този комплекс, Русия получава също и наземен вариант на хиперзвукова ракета със среден обхват. При това без инкакви съществени допълнителни разходи.  \r\nСпоред МВнР на РФ провалът на ДРСМО ще има тежки последици за цялата архитектура на европейската сигурност. Ивелина Ватова", "date": "2019.02.11", "title": "„Взгляд“: Военна база на САЩ може да се появи в още една страна-членка на ЕС"}
{"url": "http://www.focus-news.net/news/2019/02/11/2622037/kathimerini-makedoniya-shte-zabavi-malko-promyanata-na-imeto-tvardyat-iztochnitsi.html", "text": "С уведомяването от страна на Атина на Бившата югославска република Македония (БЮРМ)  за ратифицирането на Преспанското споразумение и на Протокола за присъединяване към НАТО, съседната страна трябва да започне да изпълнява задълженията си, като да използва официално новото си име – Република Северна Македония. Източници обаче твърдят, че Скопие ще забави „малко“ този процес, съобщава електронното издание на водещия гръцки ежедневник  Kathimerini . \r\nПредвиждаше се първата табела с новото име на Македония да бъде поставена на основния граничен пункт с Гърция още в понеделник. Оказва се, че съобщенията за тези намерения са преждевременни, коментира изданието. Според източници поставянето на новия знак е отложено за вторник или дори по-късно през седмицата. \r\nВластите в Скопие следва също да информират ООН за промяната на името и да гарантира, че всички указателни табели и знаци, включително върху документите, съответстват на приетите промени.  Тереза Герова", "date": "2019.02.11", "title": "Kathimerini: Македония ще забави „малко“ промяната на името, твърдят източници"}
{"url": "http://www.focus-news.net/news/2019/02/11/2622052/pazardzhik-zapochva-sedmitsa-za-bezplatno-i-anonimno-izsledvane-za-hivspin.html", "text": "Седмица за безплатно и анонимно изследване за ХИВ ще се проведе в РЗИ. Това съобщиха от  Здравната инспекция . По повод деня на влюбените, като част от ежегодната здравно-информационна кампания, провеждана от РЗИ-Пазарджик във връзка с профилактиката на сексуално предаваните инфекции с акцент превенцията на ХИВ/СПИН, РЗИ обявява до петък, седмица за безплатно и анонимно изследване с бързи тестове за ХИВ/СПИН.", "date": "2019.02.11", "title": "Пазарджик: Започва седмица за безплатно и анонимно изследване за ХИВ/СПИН"}
{"url": "http://www.focus-news.net/news/2019/02/11/2622050/gabrovo-shofyorite-tryabva-da-karat-vnimatelno-po-patya-selo-selishte-selo-stokite-zaradi-propadnal-uchastak.html", "text": "Шофьорите трябва да карат внимателно по пътя село Селище - село Стоките  при км 11+675 заради пропаднал участък. Мястото е обезопасено и сигнализирано, а укрепването ще продължи до 28 февруари. От Областно пътно управление – Габрово съобщиха за  Радио „Фокус“ – Велико Търново , че пътните настилки в областта са предимно сухи, като по усойните участъци е мокро и заледено. В прохода Шипка остава в сила забраната за товарни автомобили над 12 тона, там настилката е предимно мокра. Други въведени ограничения в областта няма. Времето е ясно и слънчево, без валежи и намалена видимост. Ремонтни дейности текат по пътя между Севлиево и село Драгановци. Водачите трябва да се движат с повишено внимание и съобразена скорост в отсечката от км 0 до км 14+600. Срокът за приключване на преасфалтирането в региона е 22 юни. Пропаднал участък затруднява движението в участък от пътя между Габрово и връх Шипка. Там водачите трябва да карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.02.11", "title": "Габрово: Шофьорите трябва да карат внимателно по пътя село Селище - село Стоките заради пропаднал участък"}
{"url": "http://www.focus-news.net/news/2019/02/11/2622053/pazardzhik-okrazhniyat-sad-shte-gleda-deloto-sreshtu-schetovoditelka-za-dlazhnostno-prestaplenie.html", "text": "Окръжният съд ще гледа дело за длъжностно престъпление, съобщиха от пресцентъра на  Съда  в областния град. Делото е образувано по протест против присъда на Районния съд, с която подсъдима жена е оправдана за това, че на 23 юли 2013 г. в град Пазарджик, в качеството си на длъжностно лице – старши касиер-счетоводител в Община е присвоила над 4 500 лв. Началото на съдебното заседание е в 09.30 часа, съдия-докладчик е Ивета Парпулова.", "date": "2019.02.11", "title": "Пазарджик: Окръжният съд ще гледа делото срещу счетоводителка за длъжностно престъпление"}
{"url": "http://www.focus-news.net/news/2019/02/11/2622055/pregled-na-osnovnite-temi-v-burgaskiya-pechat.html", "text": "„Войната за сърцата на бургазлии“ е водещото заглавие в днешния брой на бургаския ежедневник  „Черноморски фар“ . Две частни кардиоболници спорят за държавни помещения. От едната започнаха подписка и онлайн петиция сред жителите на града за запазването на болницата, вторите в търга заявиха, че „истеричните призиви да се спасява частна болница са смехотворни и злоупотребяват с чувствата на пациентите и техните семейства“, пояснява статията. „Министър Нено Димов: Разрушителят на дюната край „Смокиня“ да я възстанови“ е друго заглавие в днешния брой. Да се създаде координационен механизъм между различните институции, които имат отношение по спазване на законите, касаещи Черноморското крайбрежие. За това се обяви председателят на Комисията по околна среда и води в Народното събрание Ивелина Василева по време на питане до ресорния министър Нено Димов. От дебата стана ясно, че съгласно потвърдената от Съда заповед на министъра на околната среда и водите, към момента в сила има пълна забрана за извършване на строителни дейности в района на „Корал“, до провеждане на всички изискуеми екологични процедури. Министър Димов заяви, че има законовата възможност да се накара разрушителят на дюната на „Смокиня“ да я възстанови, което би било прецедент за България, пише още вестникът. „Отрязани дървета притесниха жителите на жк. „Славейков“ е още едно заглавие от първа страница. В групи в социалната мрежа се появиха снимки, на които се вижда, че се е извършила сеч в стария парк на населеното място, в близост до храм „Света Троица“. Статията пояснява, че опасенията на жителите в комплекса са, че извършените действия са незаконни. Друго заглавие от страниците на ежедневника е „Бургаската структура на ГЕРБ издигна Ивелина Василева за евродепутат“. Освен нея бургаските членове на партията са издигнали още имената на бившия депутат и настоящ евродепутат Мария Габриел, както и на Андрей Новаков, пише още вестникът. „Тема на деня“ в днешното издание е „Пловдивска фирма с апетит да открие склад за 2 млн. лева в Бургас“. Пловдивска фирма е заявила интерес към закупуването на имот на „Хляб и хлебни изделия“ ЕООД, разположен в Промишлена зона „Север“. Фирмата възнамерява оттам да се извършва търговия на едро със захарни и шоколадови изделия, както и търговия на едро с кафе, чай, какао и подправки.", "date": "2019.02.11", "title": "Преглед на основните теми в бургаския печат"}
{"url": "http://www.focus-news.net/news/2019/02/11/2622051/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево, без валежи. Пътните настилки са сухи, на места по високите части са мокри и частично заледени, но обработени. Няма ограничения по проходите в област Смолян, с изключение на прохода Пампорово, където целогодишно и забранено движението на автомобили над 3.5 тона. Остава затворен и пътят от Лъки към Рожен. Движението по пътя Стойките – Пампорово е ограничено за МПС над 12 тона с ремаркета и полуремаркета. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През нощта не са получавани сигнали за инциденти по пътищата в областта. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно сухи. Автомобилният трафик е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.11", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2019/02/11/2622054/plovdiv-dobrovoltsi-shte-polozhat-turisticheska-markirovka-po-marshruta-mezhdu-hizhite-martsiganitsa-i-svoboda-v-rayona-na-asenovgrad.html", "text": "Доброволци ще положат туристическа маркировка по маршрута между хижите „Марциганица“ и „Свобода“ в района на Асеновград. Това съобщиха за  Радио „Фокус“ – Пловдив  от Сдружение „Устремени“ в Асеновград. Ще бъде удължена и възстановена от сдружението част от този основен за община Асеновград пешеходен туристически маршрут, като новият участък ще бъде свързан с маркираната отсечка от село Мостово до манастир „Св. Троица“ – местност „Кръстова гора“. Ще бъдат положени и 10 указателни табели в посока местност „Кръстова гора“, село Мостово и хижа „Марциганица“. \r\nТочният маршрут на маркиране е местност „Юрти“ – местност „Казанчетата“ – село Мостово, като дължината му е 3,4 км. За осъществяването на целта са нужни 2 или 3 души. Тръгването ще бъде от 09.00 часа, от бензиностанцията на изхода на Асеновград в посока Кърджали. С автомобил ще се стигне до началната точка и групата, която ще маркира маршрута Шофьорът на автомобила ще отиде до центъра на село Мостово и ще изчака групата да стигне до него, след което около 14.00 часа ще се осъществи прибиране в Асеновград. Материалите за полагането на туристическа маркировка са вече осигурени.  \r\nТони МИХАЙЛОВ", "date": "2019.02.11", "title": "Пловдив: Доброволци ще положат туристическа маркировка по маршрута между хижите „Марциганица“ и „Свобода“ в района на Асеновград"}
{"url": "http://www.focus-news.net/news/2019/02/11/2622056/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.02.11", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/02/11/2622058/mariyana-kukusheva-nbshs-zapochvat-proverki-na-19-evropeyski-darzhavi-za-firmi-koito-prilagat-dvoyni-standarti-v-hranitelnata-promishlenost.html", "text": "Започват проверки на 19 европейски държави за фирми, които прилагат двойни стандарти в хранителната промишленост. Това каза за сутрешният блок „Добро утро България“ на  Радио „Фокус“  Марияна Кукушева, председател на Националния браншови съюз на хлебопекарите и сладкарите.  Тя добави, че двойният стандарт е факт не само за храните, но и за лекарствата, козметиката и техниката, но храните са с приоритет. Марияна Кукушева уточни, че петицията е задвижена толкова бързо, защото двойният стандарт се отнася до здравето на 100 мил. европейци. Няколко са показателите, които ще следи Европейската комисия. „Единият е да няма нарушения на конкурентното право т.е. измама с храни. Вторият да се спазва изрично регламент 11/69 от 2011г., който регламент категорично определя една храна как би могла да се нарича и какъв процентен състав трябва да присъства в тази храна. Тоест, ако има някакви отклонения характерни за различните европейски пазари всъщност те могат да бъдат в сферата на т.нар. добавки, овкусители и ароматизатори, но в никакъв случай не могат да се отнасят до основната суровина“, поясни тя. Марияна Кукушева каза още, че в момента се конструира европейски орган, който ще следи за изпълнението и не се предвижда повишение на цените на хранителните продукти. Председателят на браншови съюз на хлебопекарите и сладкарите поясни, че проблемът няма да бъде решен магически и ще отнеме време, но трябва да се започне от някъде и европейските партии са категорични, че това е тема в дневния ред на ЕП. \r\nЕлеонора ЧОЛАКОВА", "date": "2019.02.11", "title": "Марияна Кукушева, НБСХС:  Започват проверки на 19 европейски държави за фирми, които прилагат двойни стандарти в хранителната промишленост"}
{"url": "http://www.focus-news.net/news/2019/02/11/2622060/kyustendil-dvizhenieto-se-izvarshva-v-edna-lenta-po-pat-iii-623-bobov-dol-zhedna-pri-kilometar-15-poradi-svlichane-na-zemna-masa.html", "text": "Движението се извършва само в една лента по път III-623 Бобов дол – Жедна при километър 15 поради свличане на земна маса. Това съобщи за  Радио „Фокус” – Кюстендил  дежурният в Областно пътно управление – Кюстендил. Мястото и сигнализирано с пътни знаци. Срокът на действие на въведената временна организация на движението е до 21 февруари. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 28 февруари 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.02.11", "title": "Кюстендил: Движението се извършва в една лента по път III-623 Бобов дол – Жедна при километър 15 поради свличане на земна маса"}
{"url": "http://www.focus-news.net/news/2019/02/11/2622057/pregled-na-osnovnite-temi-vav-velikotarnovskiya-pechat.html", "text": "„Инвалиди на съд за злоупотреби с помощи“ е заглавие на първа страница на областния всекидневник  „Янтра ДНЕС” . 40 скучая на злоупотреби със средства за закупуване на помощно-технични средства са засекли служители на Дирекция „Социално подпомагане“ във Велико Търново. Случаите са от 2011 г. досега и са установени при проверки на социалните инспектори. „В. Търново е сред водещите ИТ центрове в страната“, пише още вестникът. Велико Търново беше домакин на специалното издание на конференцията „Моята мечта за моя град“. По традиция форумът се организира от евродепутата Ева Майдел в Брюксел, където тя среща млади българи с успели личности. „17-годишният Александър се нуждае от средства за животоподдържаща терапия“ е друга новина от днес. На страница 5-та има материал за Симона и Явор Божакнови, които говорят за семейството, политиката и каузите в живота им. „Етър“ разпиля ЦСКА на „Армеята“ е новина от спортните страници.  \r\n„Даниел Панов уважи изложба в Народното събрания, представяща оригинала на Търновската конституция“ е заглавие от другия областен ежедневник  „Борба“ . Кметът на Велико Търново Даниел Панов уважи изложба в Народното събрание, показваща оригинала на Търновската конституция от 1879 г., и изменението и от 1911 година, известно като Сребърната конституция, съобщиха от пресцентъра на общината. Експозицията представя и лични вещи на едни от най-ярките участници в Учредителното събрание. „Велико Търново е в топ 5 на градовете, които развиват IT сектора“ е друга новина от първа страница. Инициативата „Моята мечта за моя град“ на евродепутата Ева Майдел стартира за България от Велико Търново. Десетки млади хора, ученици и студенти, учители, директори на училища, представители на институции и общественици се събраха в голямата зала на община Велико Търново, за да участват в дискусията. „С 804 172 лв. обновиха социалната дирекция в Горна Оряховица“, пише още „Борба“. „Старица загина при пожар  в дома си в Димча“ е новина от криминалната хроника. В областния ежедневник ще намерите и материал за предстоящия прием, който ще обяви ВТУ.", "date": "2019.02.11", "title": "Преглед на основните теми във великотърновския печат"}
{"url": "http://www.focus-news.net/news/2019/02/11/2622062/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  -  „Зона Кюстендил” , ще поставим ще поставим акцент върху приетия от Общински съвет бюджет на Общината за 2019 година. 45 милиона лева е неговата рамка, което представлява увеличение с 6,5 милиона лева спрямо предходната година. За планираните приходи и разходи по бюджета, както и за най-важните ремонти тази година, ще говорим със зам.-кмета с ресор „Икономика и финанси“ Надя Каратова.  \r\nОбщина Кюстендил проведе публично обсъждане на предложението за изменение на действащия Общ устройствен план. Причина за това е фактът, че в периода на прилагането на изготвения документ са констатирани няколко явни фактически грешки, имащи значение за предвижданията на плана. Другата причина са възникнали нови общински нужди. По темата ще разговаряме с главния архитект на Община Кюстендил Стояна Чавдарова.  \r\nВ рамките на предаването ще ви срещнем и с Петър Велков, отговорник за общинския приют за безпризорни кучета. Акцент в разговора ще бъдат броят на обработените кучета, подадените жалби от жители на общината и интересът на хората към осиновяване на кучета от приюта.  Предаването   се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.02.11", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/02/11/2622065/pazardzhik-obshtina-peshtera-shte-zakupi-dve-pomeshteniya-v-selo-radilovo-kadeto-shte-badat-premesteni-uslugite-za-grazhdani-koito-predlaga-kmetstvoto-na-seloto.html", "text": "Община Пещера ще закупи две помещения в село Радилово, където ще бъдат преместени услугите за граждани, които предлага Кметството на селото, съобщи за  Радио „Фокус“ – Пазарджик  Стоян Йовчев, експерт в Общината. Помещенията се намират на първия етаж в сградата, в която е разположено местното кметство. „От години жителите на селото се надяват да имат лесен достъп до тях. С осигуряването на необходмите 32 000 лв. за закупуването на двете помещения и още 25 000 лв. за техния ремонт, мечтата на радиловци ще се сбъдне“, уточни Йовчев. Той допълни, че решението за това е взето на последното заседание на Общинския съвет в Пещера с мнозинство. \r\nАлбена ЖИЛЕКОВА", "date": "2019.02.11", "title": "Пазарджик: Община Пещера ще закупи две помещения в село Радилово, където ще бъдат преместени услугите за граждани, които предлага Кметството на селото"}
{"url": "http://www.focus-news.net/news/2019/02/11/2622064/sds-rozhdeniyat-den-na-demokratsiya-e-rozhdeniyat-den-na-svobodnoto-slovo-v-balgariya.html", "text": "Вестник „Демокрация“ навършва 29 години на 12 февруари. Това съобщиха от пресцентъра на  СДС . Първият брой на вестника излиза на 12 февруари 1990 г. Той стартира като издание на Независимия синдикат на журналистите в България и става партийният вестник на Съюза на демократичните сили. \r\n„Демокрация“ постави началото на свободната българска журналистика и беше синият отговор на червения орган „Работническо дело“. През годините „Демокрация“ беше символ на СДС, а СДС – символ на „Демокрация“. С общи усилия СДС и „Демокрация“ започнаха промяната в България преди 30 години, за да я видим днес равноправна евроатлантическа държава\", посочиха от СДС. \r\n„В началото на прехода вестникът беше източникът, от който гражданите следяха с доверие и надежди прохождането на българската демокрация. Той беше пространството, в което се събраха свободният дух и талантът на българските журналисти, политици и общественици, които имаха една обща цел – България да отхвърли комунизма, да бъде свободна и да тръгне уверено по европейския си път\", заявиха от СДС.   \r\n„На „Демокрация“ се доверяваха не само седесарите, но и всички българи, които искаха промяната  наистина да се случи. Вестникът се четеше с гордост и усещане за съпричастност към една голяма общност – тази на свободните хора. Много силни пера оставиха следа в историята на вестника и го превърнаха в трибуна на новото време, което беше наше – на всички антикомунисти, демократи и хора на духа\", добавиха от СДС. Според тях Рожденият ден на „Демокрация“ е рожденият ден на свободното слово в България. \r\n„Честит празник на всички, които свързаха съдбата и професионалния си път със синия вестник и на неговите читатели\", пожелаха от СДС.", "date": "2019.02.11", "title": "СДС: Рожденият ден на „Демокрация“ е рожденият ден на свободното слово в България"}
{"url": "http://www.focus-news.net/news/2019/02/11/2622066/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . Времето в планините е облачно. По високите била има силен вятър, в района на връх Ботев – бурен. От ПСС съветват туристите да се придържат към зимните маркировки и да избягват лавиноопасните терени. В момента се правят тестове по склоновете, но засега остава лавинната опасност. \r\nУсловията за ски в курортите са много добри.  \r\nНяма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.02.11", "title": "ПСС: Лоши са условията за туризъм в планините"}
{"url": "http://www.focus-news.net/news/2019/02/11/2622067/shumen-rzi-organizira-bezplatno-izsledvane-za-hivspin-v-grada.html", "text": "Във връзка с 14 февруари – „Ден на влюбените“, като част от втори етап на Националната АНТИСПИН кампания, Регионална здравна инспекция (РЗИ) – Шумен организира безплатно и анонимно изследване за ХИВ/СПИН. Това съобщиха от  Регионалната здравна инспекция . В периода от 11-22 февруари всички желаещи могат да се изследват в РЗИ – Шумен, пл. „Освобождение” №1, ет.2, ст. №11 от 09.00 ч. до 16.00 ч.", "date": "2019.02.11", "title": "Шумен: РЗИ организира безплатно изследване за ХИВ/СПИН в града"}
{"url": "http://www.focus-news.net/news/2019/02/11/2622049/nezavisen-makedoniya-skopie-ochakva-verbalna-nota-ot-atina-za-ratifikatsiya-na-prespanskoto-sporazumenie-i-protokola-za-chlenstvoto-v-nato.html", "text": "В Скопие са в очакване в рамките на деня Атина да изпрати вербална нота, с която официално да уведоми властите в Македония за ратификацията на Преспанското споразумение и Протокола за членството в НАТО, припомня електронното издание на скопския вестник  „Независен“ . \r\nПо-рано гръцкият заместник-министър на външните работи Йоргос Катругалос обясни следващите стъпки, които Атина следва да предприеме след петъчното гласуване на протокола за македонското членство в Алианса.  \r\n„В понеделник ще бъде изпратена вербална нота за информиране за ратифицирането на споразумението. След това Северна Македония ще информира ООН, както и всички държави-членки, които са я признали под конституционното име, че започва прилагането на новото име. От понеделник започват нейните задълженията за промяна на имената на улиците, обектите, документите, които са със старорото име; всичко, за което се договорихме“, поясни Картугалос, като същевременно подчерта, че от първия ден на новата работна седмица Скопие трябва да започне да използва новото име – Република Северна Македония. Тереза Герова", "date": "2019.02.11", "title": "„Независен“ (Македония): Скопие очаква вербална нота от Атина за ратификация на Преспанското споразумение и Протокола за членството в НАТО"}
{"url": "http://www.focus-news.net/news/2019/02/11/2622061/premierat-boyko-borisov-shte-se-sreshtne-s-poslanika-na-velikobritaniya-ema-hopkins-po-sluchaya-gebrev.html", "text": "Премиерът Бойко Борисов ще се срещне с посланика на Великобритания Ема Хопкинс по случая „Гебрев“, предаде репортер на  Агенция „Фокус“ . Причината за срещата е появилата се информация, че един от предполагаемите участници в отравянето на Сергей Скрипал е участвал и в това срещу българския бизнесмен Емилиян Гебрев.  \r\nВ събота председателят на ПГ на ГЕРБ и председател на Комисията по вътрешна сигурност и обществен ред Цветан Цветанов обяви, че в четвъртък Комисията за контрол над службите за сигурност ще изслуша компетентните органи и институции по случая. \r\nЦветилена СИМЕОНОВА", "date": "2019.02.11", "title": "Премиерът Бойко Борисов ще се срещне с посланика на Великобритания Ема Хопкинс по случая „Гебрев“"}
{"url": "http://www.focus-news.net/news/2019/02/11/2622070/sport-tsvetan-sokolov-i-kuchine-lubechivitanova-zagubiha-finala-za-kupata-na-italiya.html", "text": "Волейболният национал Цветан Соколов и неговият Кучине Лубе (Чивитанова) не успяха да спечелят купата на Италия по волейбол след загуба на финала от шампиона Перуджа с 2:3 (в отделните части 25:21, 25:21, 24:26, 23:25, 13:15) в двубой, игран в Болоня.  \r\nТака Перуджа успя да защити титлата си от миналата година и да спечели Купата на Италия за втори път в историята на отбора.  Това бе втори пореден загубен финал за Кучине Лубе, които през 2018-а отстъпиха на Перуджа след 1:3 гейма.", "date": "2019.02.11", "title": "Спорт: Цветан Соколов и Кучине Лубе(Чивитанова) загубиха финала за Купата на Италия"}
{"url": "http://www.focus-news.net/news/2019/02/11/2622071/varna-70-godishen-mazh-e-ubit-v-selo-staro-oryahovo-ima-zadarzhan.html", "text": "70-годишен мъж е убит в село Старо Оряхово, има задържан. Това съобщиха от  ОДМВР - Варна . В резултат на незабавно предприетите оперативно-издирвателни действия служители на полицията са задържали 23-годишен мъж във връзка с извършеното тежко престъпление. В ранните часове на 9 февруари 2019 г. в полицията е постъпил сигнал, че в село Старо Оряхово е намерен в двора на дома си в безпомощно състояние 70-годишен мъж. На адреса веднага са изпратени екипи полицията и на Спешна помощ. Медиците са констатирали смъртта на възрастния човек. Извършен е оглед от дежурна оперативна група под надзора на прокурор от Окръжна прокуратура – Варна, като са констатирани следи от насилие. Установено е, че извършител на деянието е мъж на 23-години - съсед на жертвата. \r\nРаботата по събирането на доказателства по случая продължава под ръководството на Окръжна прокуратура – Варна.", "date": "2019.02.11", "title": "Варна: 70-годишен мъж е убит в село Старо Оряхово, има задържан"}
{"url": "http://www.focus-news.net/news/2019/02/11/2622069/lovech-ogranicheno-e-dvizhenieto-po-pat-3-lukovit-yablanitsa-v-uchastaka-lukovit-petrevene-poradi-patnotransportno-proizshestvie-pri-km-143.html", "text": "Ограничено е движението по път І-3 Луковит - Ябланица в участъка Луковит - Петревене поради пътнотранспортно произшествие при км 143. Това съобщиха от пресцентъра на  Агенция „Пътна инфраструктура“ . Трафикът се пренасочва от „Пътна полиция\". Обходният маршрут е по общински път за с. Тодоричене - път ІІІ-307 - Луковит.", "date": "2019.02.11", "title": "Ловеч: Ограничено е движението по път І-3 Луковит - Ябланица в участъка Луковит - Петревене поради пътнотранспортно произшествие при км 143"}
{"url": "http://www.focus-news.net/news/2019/02/11/2622068/sofiya-140-dushi-sa-prenoshtuvali-v-tsentara-za-krizisno-nastanyavane-na-bezdomni-hora.html", "text": "140 души са били настанени в Центъра за кризисно настаняване на бездомни хора в кв. „Захарна фабрика“ през изминалата нощ. Това съобщи за  Агенция „Фокус“  директорът на центъра Йорданка Темелкова. Тя обясни, че през изминалото денонощие не е имало спешни случаи в центъра, нито инциденти.  \r\nТеодора ПАТРОНОВА", "date": "2019.02.11", "title": "София: 140 души са пренощували в Центъра за кризисно настаняване на бездомни хора"}
{"url": "http://www.focus-news.net/news/2019/02/11/2622072/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Очакваната в Скопие вербална нота от Атина за ратификацията на Преспанското споразумение и Протокола за членството на Македония в НАТО, както и последното развитие в напрегнатите отношения между Белград и Прищина са част от основните теми, върху които акцентират водещите балкански печатни издания. \r\n***  С уведомяването от страна на Атина на Бившата югославска република Македония (БЮРМ) за ратифицирането на Преспанското споразумение и на Протокола за присъединяване към НАТО, съседната страна трябва да започне да изпълнява задълженията си, като да използва официално новото си име – Република Северна Македония. Източници обаче твърдят, че Скопие ще забави „малко“ този процес, съобщава електронното издание на водещия гръцки ежедневник  Kathimerini . \r\nПредвиждаше се първата табела с новото име на Македония да бъде поставена на основния граничен пункт с Гърция още в понеделник. Оказва се, че съобщенията за тези намерения са преждевременни, коментира изданието. Според източници поставянето на новия знак е отложено за вторник или дори по-късно през седмицата. \r\nВластите в Скопие следва също да информират ООН за промяната на името и да гарантира, че всички указателни табели и знаци, включително върху документите, съответстват на приетите промени. \r\n***  В Скопие са в очакване в рамките на деня Атина да изпрати вербална нота, с която официално да уведоми властите в Македония за ратификацията на Преспанското споразумение и Протокола за членството в НАТО, припомня електронното издание на скопския вестник  „Независен“ . \r\nПо-рано гръцкият заместник-министър на външните работи Йоргос Катругалос обясни следващите стъпки, които Атина следва да предприеме след петъчното гласуване на протокола за македонското членство в Алианса.  \r\n„В понеделник ще бъде изпратена вербална нота за информиране за ратифицирането на споразумението. След това Северна Македония ще информира ООН, както и всички държави-членки, които са я признали под конституционното име, че започва прилагането на новото име. От понеделник започват нейните задълженията за промяна на имената на улиците, обектите, документите, които са със старорото име; всичко, за което се договорихме“, поясни Картугалос, като същевременно подчерта, че от първия ден на новата работна седмица Скопие трябва да започне да използва новото име – Република Северна Македония. \r\n***  Командирът на Националната гвардия на САЩ в щата Айова генерал-майор Тимъти Ор отмени посещение в Прищина заради отказва на министър-председателят на Косово Рамуш Харадинай да отмени 100-процентовите мита за внос на сръбски стоки, съобщава електронното издание на водещия белградски ежедневник  „Политика“ . \r\nПредставители на американското посолство в Прищина са информирали командира на Косовските сили за сигурност Рахман Рама, че посещението на генерал-майор Ор, насрочено за 16 и 18 февруари за 11-та годишнина от обявяването на независимост на Косово, е отменено.  \r\nДържавният глава на най-младата държава на Балканите Хашим Тачи е бил информиран за решението на американския военен с писмо от Рама. В изпратения текст се подчертава, че отмяната на посещението „изразяване на недоволство от решението, взето от правителството на Косово\" по отношение за митата за вноса от Сърбия и Босна и Херцеговина. Американският военен аташе в Прищина генерал-майор Кристофър Конър е отправил и предупреждения, че мисиите за обучение на косовски военни и посещенията в страната може да бъдат отменени, ако управляващите в Косово не преосмислят решението си за митата.  \r\nСпоред медийни доклади получаването на писмото и неговото съдържание са потвърдени от канцеларията на президента на Косово. „Да, генерал Рама изпрати писмо до президента Тачи, че САЩ са отменили посещението на генерал Ор и са призовали са преразглеждане на мярката. Беше казано, че тази стъпка се прави заради застой в диалога със Сърбия“, подчерта съветникът на Тачи Ардиан Арифай. \r\nСпоред източниците министър-председателят на Косово Рамуш Харадинай също е бил информиран за решението на генерал-майор Ор, но от неговия кабинет няма отговор на писмото. \r\n***  Мироопазващите сили на НАТО в Косово са решени да поддържат безопасна среда, независимо от политическите събития и потенциалното напрежение, което в момента е поставено на карта заради ескалацията на политическата реторика. Това увери командирът на Международните сили в Косово (КФОР), италианският генерал-майор Лоренцо Д'Адарио в интервю за водещия прищински ежедневник  Koha Ditore . \r\nД‘Адарио изрази увереност, че сегашният момент дава възможност за политическо решение на проблемите между Белград и Прищина, но подчерта, че това е работа на политиците, докато военните имат задачата да анализират всеки сценарий, така че да не бъдат изненадани. \r\nКоментирайки ситуацията в най-младата държава на Балканите, генерал-майорът отбеляза, че към настоящия момент тя е много по-спокойна, отколкото при предходното му пребиваване в Косово в периода 1999-2004 г. \r\n***", "date": "2019.02.11", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/02/11/2622074/burgas-22-godishen-kriminalno-proyaven-e-zadarzhan-za-palezh-na-lek-avtomobil-v-aytos.html", "text": "22-годишен криминално проявен е задържан за палеж на лек автомобил в Айтос. Това съобщиха от  ОДМВР - Бургас . Служители от Районно управление – Айтос са установили извършителя на палежа. Лекият автомобил „Мерцедес C 220 CDI“ е използван от 22-годишен от Айтос. Палежът е осъществен на 5 февруари т.г. около 23.40 часа в района на улица „Георги Кондолов“. Това е 22-годишен криминално проявен мъж от с. Поляново, община Айтос. Задържаният е направил пълни самопризнания. С прокурорско постановление срокът на задържането му е удължен до 72 часа. Работата по цялостно документиране на престъпната дейност на мъжа продължава от служители на Районно управление - Айтос.", "date": "2019.02.11", "title": "Бургас: 22-годишен криминално проявен е задържан за палеж на лек автомобил в Айтос"}
{"url": "http://www.focus-news.net/news/2019/02/11/2622073/vidin-patishtata-v-oblastta-sa-prohodimi-pri-zimni-usloviya.html", "text": "Пътищата във Видинска област са проходими при зимни условия, съобщиха за  Радио „Фокус“ – Видин  от Областно пътно управление – Видин. Интензивен е трафикът по главен път Е-79 в областта в посока граничен пункт „Дунав мост 2“. Най-натоварен е участъкът между Дунавци и Видин, като пътуват предимно тежкотовани автомобили. Към другите два гранични пункта в областта – „Връшка чука“ и „Брегово“, трафикът е с нормална интензивност. Пътните настилки в региона са сухи.  \r\nВ областния град повече автомобили се движат на входно изходните артерии, в централната част и по булевард „Панония“. \r\nАнна ЛОЗАНОВА", "date": "2019.02.11", "title": "Видин: Пътищата в областта са проходими при зимни условия"}
{"url": "http://www.focus-news.net/news/2019/02/11/2622077/ekaterina-zaharieva-rabotim-za-poseshtenie-na-premiera-medvedev-prez-mart.html", "text": "Работим за посещение на премиера Медведев през март. Това заяви Екатерина Захариева, заместник министър-председателят по правосъдната реформа и министър на външните работи, в разговор с Илиана Беновска в предаването “Беновска пита” по „Радио К2” и „Канал 3”, съобщиха от  екипа на предаването . Тя коментира актуалните политически теми: Как работи с президента Румен Радев? \r\n„Горещи теми във Вашия ресор, не само тази седмица. Да започнем по реда, преди малко коментирах поведението на президента Радев, Вие бяхте и в екипа на предишния президент Плевнелиев. Не искам да правим паралел между двамата и не искам да обсъждаме дейността на Плавнелиев като президент, но само ще Ви попитам, Вие, като вицепремиер и министър на външните работи как работите с този човек, от който се очакваше да бъде обединител на нацията и да работи в интерес на България?“, попита водещата Илиана Беновска. Екатерина Захариева отговори, че според нея е задължително министърът на външните работи и министърът на отбраната да се виждат с президента веднъж на няколко месеца, ако не и всеки месец. „За съжаление не ми се отдава, но повярвайте, желанието за координация, което има правителството, ще продължи! Разбира се, за да има диалог, трябва и двете страни да желаят това, независимо дали президентът Радев има желание за това, ние трябва да продължим да правим опити, добре е за България, имаме общи отговорности!“, категорична бе тя. „Нека се опитаме да говорим за президента не политически, фигурата на президента не е решаващата и определящата външната политика на България, но той се опитва да го прави, например случая с Венецуела!“, продължи водещата Илиана Беновска. Екатерина Захариева отговори, че по Конституция МС осъществява вътрешната и външната политика на България, президентът представлява държавата пред международните организации, подписва международни договори, когато му е възложено със закон и трябва да бъде обединител на нацията. Той има думата и по отношение назначаването на посланиците. Това не са малко правомощия и уважавайки институциите МС се опитва да координира позициите. Когато обаче позициите са различни и не може да се стигне до обща позиция, както например по отношение на Венецуела, тогава правителството е в правото си да вземе различно решение. Излъчването на посланици.   \r\n„Казахте, че президентът има думата по отношение на посланиците, каква е неговата роля при определянето им например?“, попита водещата Илиана Беновска. Екатерина Захариева обясни, че е поела ангажимент към президента да съгласуват с него предложенията за посланици преди да започне официалната писмена процедура. „Вярно ли е, че има сделка за един посланик, няма да спомена името му и държавата, който скоро отиде в една от най-големите, най-великите държави?“, попита водещата Илиана Беновска. Външният министър отговори, че ако става дума за посланика ни в Москва може да каже, че е имало предложение на българското правителство, с което президентът не се е съгласил. Той е предложил посланика ни в Москва в момента и правителството веднага се е съгласило. „Колко още посланици, щом сте толкова открита, предложи президентът Радев в своя двугодишен престой в президентството?“, продължи с въпросите си водещата Илиана Беновска. Вицепремиерът отговори, че е имало и други предложения. Тя обясни, че преди европредседателството на много посланици са им били удължени мандатите, така че настоящата година предстои сериозна ротация в българската дипломатическа служба. „За мен, като български външен министър, е много важно тя да работи спокойно и професионално и никак не ми се иска да става заложник на някакво противопоставяне между президент и правителство! Правя всичко възможно това да не е така, повярвайте ми!“, категорична бе тя. „В този ред на мисли, докога ще бавим откриването на посолство в Саудитска Арабия?“, попита водещата Илиана Беновска. Гостът й отговори, че няма забавяне, наети са вече два имота, посланикът ни заминава съвсем скоро, това е Димитър Абаджиев. Просто има процедури, които трябва да се спазят. „Аз дочух, че това ще се случи на 22 март, за първа пролет, така ли е?“, попита водещата. Екатерина Захариева отговори, че посланикът ще замине по-рано, а тогава ще бъде официалната церемония по откриването на посолството. Тя обясни, че не е толкова честа практика откриването на посолства, през миналата година сме открили такова в Абу Даби, тази година в Рияд. Опитваме се да увеличаваме дипломатическата служба и търсим места там, където България има интерес. „Къде още бихте искала в мандата Ви, дай Боже да е пълен, да разкрием посолства, където нямаме?“, попита водещата Илиана Беновска. Екатерина Захариева отговори, че много й се иска още тази година да открием генерални консулства в Барселона и Единбург. Хубаво би било да открием посолство и в Чили, както и търговски представителства в някои държави в Африка. „Главното е, че с тези посолства в арабския свят ние връзваме икономиката с политиката!“, отбеляза водещата Илиана Беновска. Вицепремиерът се съгласи и отбеляза, че една от основните задачи на външната политика е да подпомага българския бизнес, да работи за популяризиране на културата, на туризма. „И аз се радвам, че имаме добра координация с колегите в другите министерства, и в икономическото, и в туризма да обединим усилията и да се фокусираме там, където политическите контакти могат да се осъществяват през икономиката и търговията да разкрием по-скоро търговски представителства!“, категорична бе тя.  Ситуацията във Венецуела и българската позиция.   \r\n„Но все пак, кой е президент на Венецуела, Мадуро или Гуайдо?“, попита водещата Илиана Беновска. Външният министър отговори, че единствено венецуелският народ може да каже кой е президент на страната и никой друг няма правото да го прави. Това е и позицията на България. „Защо тогава се наложи провъзгласилият се за президент Гуайдо да бъде признат?“, продължи водещата. Екатерина Захариева обясни, че президентските избори в страната не са били признати от международната общност, както и от голяма част от венецуелския народ. Проучване на една от най-престижните социологически агенции в латиноамериканската държава показва, че 82% от венецуелците искат провеждането на нови президентски избори. Такава е позицията и на ЕС и България, че президентските избори са били нелегитимни, трябва да се проведат нови избори в съответствие с демократичните стандарти. Според венецуелската конституция, когато няма легитимно избран президент, тази длъжност се заема от председателя на парламента. Изтеклата информация, че Николас Мадуро изнася капитали през българска брокерска компания.   \r\n„Искам друго да уточните, вярно ли е това, което изтече по „Ройтерс“ снощи, че президентът Мадуро се е опитва да изнесе големи суми пари чрез българска финансова фирма?“, попита водещата Илиана Беновска. Екатерина Захариева отговори: „Има неща, които не мога да спомена в ефир, но извършваме проучване за това в момента!“. „Това не бива ли да е работа не само на нашето правителство, а да бъде работа и на други разузнавания?“, продължи с въпросите си водещата Илиана Беновска. Външният министър отговори, че всичко, което е необходимо, се прави от българското правителство. Очаква в близките няколко дни да има резултат. „Харесвам Вашия отговор, той е дипломатичен, но веднага поражда размисли, че ако това е така, че ако се опитват да се вкарат венецуелски пари в България, значи „оградата“ ни, не тази телената ограда, която ни предпазва от бежанци, а сигурността ни сякаш не е на най-висока степен?“, попита водещата Илиана Беновска. Екатерина Захариева отговори, че този въпрос няма нищо общо с националната сигурност. Имало ли е политически натиск при решението да купим F16?   \r\n„Предстои Ви другата седмица във Варшава да се видите на форум, мисля, че за втори или трети път, поправете ме, с държавния секретар на САЩ Помпео!“, отбеляза водещата Илиана Беновска. Екатерина Захариева отговори, че доста пъти се е виждала с държавния секретар на САЩ и са разговаряли неофициално в кулоарите на различни форуми. „Добре, но президентът Радев прокрадва и даже го каза ясно, че покупката на F16 става след силна интервенция от страна на САЩ, на Помпео и даже на посланика в България. Особено се набляга на тази среща, която се състоя по време на сесията на ООН между Борисов и Помпео. Върви даже нещо като виц, че Борисов влязъл на срещата и казал, като излязъл оттам, че „самолет носи 3 милиарда“!“, отбеляза водещата Илиана Беновска. Захариева отговори, че е била на въпросната среща и категорично може да каже, че няма такова нещо. Тя продължи, че става дума за прозрачна, дълга и тежка процедура. Тук става дума за стратегически избор, който армията ни чака от дълго време. За Захариева, като външен министър, най-важното е закупената техника да бъде съвместима със съюзниците ни от НАТО и най-вече с нашите съседи. „Веднага да Ви прекъсна, новосъздалият се политически консорциум, ако мога така да се изразя, между Германия и Франция съобщи вчера, че започват да разработват нов самолет, тоест няма да вземат американски или руски!“, отбеляза водещата Илиана Беновска. Екатерина Захариева отговори, че външните министри работят много активно по европейската политика за отбрана. Тя продължи, че Германия и Франция имат доста американски самолети, а най-важният въпрос е какво е най-добро за България. „Това сме го чували от министъра на отбрана и други политици, аз искам да Ви попитам имало ли е американска интервенция?“, попита водещата Илиана Беновска. Външният министър категорично заяви, че политически натиск няма. Изборът си е изцяло наш и трябва да изберем най-доброто за България. Тя продължи, че в момента започват преговорите за цената и конкретните условия.  Ще мине ли „Турски поток” през България? \r\n„Като говорим за най-доброто за държавата и като споменахме прези малко, че политиката и икономиката вървят ръка за ръка, връщам Ви пак към този политически консорциум Германия-Франция, друг проблем, който може би ще се създаде на България или по-скоро няма да се реши, това е „Турски поток“. Ние много се надяваме, след като се отказахме заради Трети енергиен пакет да строим „Южен поток“, но се надявахме да има поне един байпас към нас от „Турски поток“!“, постави водещата Илиана Беновска въпроса за „Турски поток“. Екатерина Захариева отговори, че правителството работи за това, Министерството на икономиката е изключително фокусирано върху този проект. Тя подчерта, че е много важно всички проекти да се случват по европейските правила. „Договорила ли се е Меркел да получава директно газ от Русия през най-близкото море?“, попита водещата. Гостът й отговори, че проектът „Северен поток 2“ е към края на строителството си, а по този въпрос има доста търкания в ЕС. Тя продължи, че за България е много важно да не бъде заобиколена от „Турски поток“. До момента всичко, което се случва по въпроса за втората тръба, съответства на европейското законодателство. „Но Меркел иска „Северен поток“ да ни заобиколи от север!“, отбеляза водещата. Събеседникът й отговори, че този въпрос засяга германската икономика, а притеснението по-скоро е, че този газопровод ще заобиколи Украйна, а не нас. „Добре, но как ще преодолеем опасността „Турски поток“ да ни заобиколи от юг?“, попита водещата. Вицепремиерът отговори, че правителството работи изключително целенасочено по газовия хъб „Балкан“, приключили са пазарните тестове. Правителството прави всичко възможно това да се случи.  Отношенията ни с Македония.   \r\n„Като говорихме преди малко за президента умишлено не споменах една тема, но сега я въвеждам, това е геостратегията на Борисов за Балканите. Борисов обича да споменава и сигурно с основание, че това е най-успешното нещо, което се е случило по време на европредседателството. Нека се спрем на Македония. Как ще преодолеем, дори и от вашите коалиционни партньори ОП възраженията, че Македония трябва да даде ясна декларация, че няма да преиначава историята на България?“, попита водещата Илиана Беновска. Екатерина Захариева отговори, че точно това е било съществото на договора, подписан през 2017 г. Тя подчерта, че преди няколко дни, когато външният министър на Македония е подписвал протокола за присъединяване към НАТО, специално е благодарил на Борисов, защото с подписването на този договор е станало възможно това да се случи. Външният министър заяви, че МС единодушно е взел решение да подкрепи протокола за присъединяване на Македония към НАТО и се надява и парламентът да го ратифицира. Що се отнася до историята ни, тези въпроси ще се уредят с договора за добросъседство и приятелство. При преговорите за присъединяване към ЕС има глава, наречена „Права на човека“, където се засягат и въпросите за добросъседството. Именно на това ще настоява България. Външният министър изрази надеждата процесите по интеграция на Македония в ЕС и НАТО да се случат колкото се може по-бързо. „Македония трябва да докаже, че може да живее в мир и добросъседство със съседите си, ако иска да бъде част от това семейство, това е посланието ми! За да градим истинско, дългосрочно приятелство, което е целта на двете правителства, ние трябва да стъпим на здрави основи, а здравите основи са истината за миналото ни!”, категорична бе тя.  Ще посетят ли Путин и Медведев България?   \r\n„И ако продължим с този рафиниран тон да обсъждаме външната политика на България, да Ви попитам за нещо, което изтече малко неофициално, вярно ли е, че предстои, мисля че на 4-ти март, да имаме посещение на министър-председателя на Русия Медведев в България?”, попита водещата Илиана Беновска. Екатерина Захариева отговори: „Работим за това, МС ще обяви това тогава, когато има какво да обяви!”. „Този отговор е доста уклончив, посланикът Макаров обяви също толкова уклончиво, че Путин имал покана от президента и премиера и щял да дойде тогава, когато му дойде времето!”, продължи водещата. Външният министър отговори: „Да кажем, че сте близко до информацията, но нека когато има какво да обявим, но нека да стане по реда, така се прави във външната политика!”. \r\n„Неслучайно Ви питам, защото ако това се окаже вярно, ние ще докажем, че външната политика на България не е едностранчива и не е васална!”, отбеляза водещата Илиана Беновска. Екатерина Захариева отговори, че нашата външна политика в никакъв случай не е васална или едностранчива. Тя подчерта, че когато си част от демократичното семейство не можеш да мишкуваш и да се криеш. „Искате ли да ми кажете, че трябва да искаме разрешение от ЕС Путин или Медведев да дойдат?”, попита водещата. Гостът й отговори, че изобщо не е имала предвид това, става въпрос за позициите на страната ни и обвиненията, че преписваме.  \r\n„Хипотетичната дата е 4-ти март, Вие не я потвърдихте, но не я и отрекохте, може ли още малко тогава, ще успеем ли наистина, предишната тема, за която говорихме, за газовите доставки и „Турски поток”, да постигнем някакъв резултат, който да бъде в интерес на България и не под диктата на Европа, така както Меркел постигна своето разрешение за „Северен поток”?”, попита водещата Илиана Беновска. Екатерина Захариева отговори, че точно това правим в момента, газов хъб „Балкан” е приоритетен проект и е получил финансиране. Тя подчерта, че когато България трябва да изрази различна позиция по някоя директива, тя го прави. Но не вижда и смисъл в това да сме контра на всичко, защото според нея имаме само ползи от членството в ЕС. „Понякога сме на различно мнение, случва се, но защото интересът на България го изисква, а не защото по-скоро някой друг ти е продиктувал в случая да си на различна от европейската позиция!”, категорична бе Захариева.  Решението на Радев да отнеме акредитацията на Беновска за президентството.   \r\n„И за финал, понеже в началото споменах, че сте била в екипа на предишния президент Плевнелиев, президентът Радев пък се провъзгласи за защитник на свободата на словото. Вие мислите ли, че той е такъв и ще добавя само едно обстоятелство без да го превръщам в лична драма, въпросът е принципен и да Ви попитам, аз съм с отнета акредитация от първия ден, в който този президент е в сградата на „Дондуков” 2 заради, цитирам имейла, който получих, „несъобразяване с журналистическата етика”, каквото и да значи това? Като бяхте в президентството Вие издавахте ли акредитация на журналистите за съобразяване с журналистическата етика и отнемахте ли ги за несъобразяване?”, попита водещата Илиана Беновска. Екатерина Захариева отговори „Вие ще кажете, аз не помня да сме Ви отнемали акредитацията, въпреки че Вие не бяхте почитател на предишния президент!”. Тя беше категорична, че всеки журналист трябва да може свободно да изразява мнението си. „Какъв акт е това да издадеш или отнемеш акредитация?”, попита водещата. Външният министър отговори, че не е запозната с писмото на сегашния президент. Тя добави, че уважава президентската институция и прави всичко възможно да запази това уважение. „Тоест президентът Радев има право да издава и да отнема акредитации, това ли е Вашето уважение?”, продължи водещата. Вицепремиерът отговори, че като част от президентската администрация дори не са се замисляли дали може да отнемат правото на някой журналист да влиза в президентството. Затова и не може да отговори в момента.  \r\n„Говоря принципно, защото ако министър-председателят Борисов отнеме акредитацията на някого за МС или Вие отнемете на някого за външно, какво ще стане?”, попита водещата. Екатерина Захариева отговори, че наистина не може да си го представи. Амбицията на президента Радев да се изявява като самостоятелен политик.   \r\n„Как си обяснявате това, че президентът продължава да развива самочувствие на самостоятелен политик, той няма политически мисии?”, попита водещата Илиана Беновска. Външният министър отговори, че който каквото да каже от президентската администрация, все едно го казва президентът. Решенията се вземат от едно място, от президента. „В случая къде е мястото, БСП или Решетников?”, попита водещата. Вицепремиерът отговори, че не може да каже, но отговорност за тези неща носи президентът. „Той е изразител и той носи отговорност за тези становища. От тази гледна точка имаме опити за партии на предишни президенти, видяхме какво се случи. Президентът докато е президент няма право да прави това и не е редно толкова ясно да го показва!”, категорична бе Екатерина Захариева!”. „Ще завърша само с едно изречение – ние си го избрахме!”, заяви водещата, с което приключи своя разговор с външния министър Екатерина Захариева в предаването „Беновска пита“ по „Канал 3“ и „Радио К2“ на 10 февруари 2019 г.", "date": "2019.02.11", "title": "Екатерина Захариева: Работим за посещение на премиера Медведев през март"}
{"url": "http://www.focus-news.net/news/2019/02/11/2622075/blagoevgrad-ritual-po-polagane-na-tsvetya-pred-pametnika-na-mayor-ivan-orlinski-shte-se-sastoi-v-dvora-na-tsarkvata-vavedenie-bogorodichno-na-12-fevruari.html", "text": "На 12 февруари 2019 г. от 11.00 часа ще се състои ритуал по полагане на цветя пред паметника на майор Иван Орлински в двора на църквата „Въведение Богородично“. Това съобщиха от пресцентъра на  Община Благоевград . Ритуалът е по повод 141 години от първото Освобождение на Горна Джумая от турско робство.", "date": "2019.02.11", "title": "Благоевград: Ритуал по полагане на цветя пред паметника на майор Иван Орлински ще се състои в двора на църквата „Въведение Богородично“ на 12 февруари"}
{"url": "http://www.focus-news.net/news/2019/02/11/2622076/hristina-shopova-zam-kmet-blagoevgrad-ne-po-malko-ot-10-miliona-leva-shte-badat-neobhodimi-za-noviya-proekt-na-arheologicheskiya-park-skaptopara.html", "text": "Не по-малко от 10 милиона лева ще бъдат необходими за новия проект на археологическия парк „Скаптопара“. Това каза в сутрешния блок ‚Добро утро, България“ на  Радио „Фокус“  зам.-кметът на община Благоевград Христина Шопова. По думите АПИ изпълни поетия ангажимент да премести и съхрани намерените обекти, предстои да бъде представено и задание с изход и вход от АМ „Струма“, за да бъде древното селище достъпно. „Идеята на общината, инициативния комитет и на Регионалния исторически музей е оттук нататък да има финансиране за разкопаване и на следващите 120 дка, защото, според експертите там ще бъдат открити още по-ценни неща и още по-големи находки. Целим да се работи и за социализиране на обекта, за да се превърне в предпочитано туристическо място“, обясни тя. Христина Шопова коментира още, че за средствата, необходими за проекта, ще се търси финансиране по различни европейски програми.  \r\nЕлеонора ЧОЛАКОВА", "date": "2019.02.11", "title": "Христина Шопова, зам.-кмет Благоевград: Не по-малко от 10 милиона лева ще бъдат необходими за новия проект на археологическия парк „Скаптопара“"}
{"url": "http://www.focus-news.net/news/2019/02/11/2622078/varna-15-sayta-za-prodazhba-na-falshivi-stoki-s-logo-na-svetovni-marki-sa-zakriti-sled-mashtabna-spetsializirana-operatsiya-v-oblastniya-grad.html", "text": "Мащабна специализирана операция в град Варна срещу незаконна търговска дейност в Интернет е проведена на 7 февруари от служители от отдел „Киберпрестъпност“-ГДБОП и колегите им от сектора във Варна. Това съобщиха от пресцентъра на  МВР . Под ръководството и наблюдението на Районна прокуратура – Варна са предприети процесуално-следствени действия, в хода на които са били иззети огромни количества стоки от защитени търговски марки. С извършените претърсвания и изземвания на 5 адреса в град Варна антимафиотите са пресекли противоправната дейност на общо 15 интернет сайта, насочени към клиенти от България, Гърция и Румъния. Един от сайтовете имал регистрирани над 43 000 потребители, натрупал е 15 810 948 посещения и е реализирал повече от 25 000 продажби на парфюми. \r\nАнтимафиотите открили в двата склада на извършителите над 9500 мъжки и дамски парфюми на 30 водещи световни търговски марки, над 300 чифта маратонки, чанти, над 600 броя слънчеви очила, аксесоари. \r\nНа домашните адреси във Варна на двамата задържани за 24 часа жители на Ямбол  били намерени големи суми пари, както и самите компютърни конфигурации, от които са качвани обявите за продажба в администрираните от тях сайтове. Единият мъж е задържан в офиса на куриерска фирма в областния град в момент, в който се опитвал да изпрати поредните 117 пратки към клиентите си. У него са установени и част от телефоните за поръчка на няколко от 15-те сайта, както и печати на двете търговски дружества, използвани за престъпната дейност. \r\nОт ГДБОП предупреждават, че сайтовете с атрактивно ниски и нереални цени обичайно или крадат средства от финансово платежните инструменти на онлайн потребителите или предоставят стоки с ниско качество.", "date": "2019.02.11", "title": "Варна: 15 сайта за продажба на фалшиви стоки с лого на световни марки са закрити след мащабна специализирана операция в областния град"}
{"url": "http://www.focus-news.net/news/2019/02/11/2622079/lovech-30-godishen-mazh-e-zaginal-pri-katastrofata-na-patya-lukovit-yablanitsa-drugi-dvama-sa-postradali.html", "text": "30-годишен мъж е загинал при катастрофата на път І-3 Луковит – Ябланица в участъка Луковит - Петревене. Това съобщиха за  Агенция „Фокус“  от  ОДМВР-Ловеч . Инцидентът е станал около 8.00 часа. Джип „Хюндай“ при разминаване се е ударил с товарен камион. В резултат на ПТП-то джипът е напуснал пътното платно. Друг 30-годишен мъж е в тежко състояние, 24-годишен също е пострадал, но е без опасност за живота, по първоначална информация. Всички пострадали при инцидента са от джипа.  \r\nУчастъкът е затворен, като се преминава в двете посоки през село Горичане.", "date": "2019.02.11", "title": "Ловеч: 30-годишен мъж е загинал при катастрофата на пътя Луковит - Ябланица, други двама са пострадали"}
{"url": "http://www.focus-news.net/news/2019/02/11/2622080/kardzhali-tyaloto-na-56-godishen-e-namereno-na-ul-kliment-ohridski.html", "text": "Тялото на 56-годишен е намерено на ул. „Климент Охридски“. Това съобщиха от  ОДМВР - Кърджали . Починалият мъж е от Кърджали, а тялото му е открито на 9 февруари 2019 г. около 9.00 часа. Сигналът е подаден от 43-годишен мъж на тел.112. Дежурна оперативна група от РУ - Кърджали е извършила оглед на мястото на произшествието. Няма данни за насилствена смърт. Тялото е транспортирано за аутопсия в отделението по съдебна медицина в болницата. Образувано е досъдебно производство.", "date": "2019.02.11", "title": "Кърджали: Тялото на 56-годишен е намерено на ул. „Климент Охридски“"}
{"url": "http://www.focus-news.net/news/2019/02/11/2622059/koha-ditore-kosovo-kfor-ne-vizhda-pryaka-zaplaha-za-situatsiyata-v-kosovo-s-ogled-izostrenata-retorika.html", "text": "Мироопазващите сили на НАТО в Косово са решени да поддържат безопасна среда, независимо от политическите събития и потенциалното напрежение, което в момента е поставено на карта заради ескалацията на политическата реторика. Това увери командирът на Международните сили в Косово (КФОР), италианският генерал-майор Лоренцо Д'Адарио в интервю за водещия прищински ежедневник  Koha Ditore . \r\nД‘Адарио изрази увереност, че сегашният момент дава възможност за политическо решение на проблемите между Белград и Прищина, но подчерта, че това е работа на политиците, докато военните имат задачата да анализират всеки сценарий, така че да не бъдат изненадани. \r\nКоментирайки ситуацията в най-младата държава на Балканите, генерал-майорът отбеляза, че към настоящия момент тя е много по-спокойна, отколкото при предходното му пребиваване в Косово в периода 1999-2004 г. Тереза Герова", "date": "2019.02.11", "title": "Koha Ditore (Косово): КФОР не вижда пряка заплаха за ситуацията в Косово с оглед изострената реторика"}
{"url": "http://www.focus-news.net/news/2019/02/11/2622081/el-pais-desni-partii-privlyakoha-desetki-hilyadi-ispantsi-na-protest-sreshtu-pedro-sanches.html", "text": "Консервативната Народна партия, дясноцентристкото движение „Граждани“ и крайнодясната „Вокс“ успяха да изкарат по улиците на Мадрид десетки хиляди испанци на протест срещу министър-председателя Педро Санчес и политиката му спрямо Каталуния, коментират в редакцията на националния ежедневник  El Pais .  \r\nПредседателите на трите партии призоваха лидера на испанските социалисти да обяви провеждането на нови избори в страната. Искането им бе подкрепено от около 45 хил. граждани на иберийското кралство, макар организаторите на протеста да приведоха данни за 200 хил. участници в демонстрацията на един от централните площади в Мадрид.  \r\nТрите партии обвиняват Санчес в „предателство“ спрямо Испания, след като той прие 21 искания на групи, подкрепящи независимостта на Каталуния. При това на фона на решението на правителството в Мадрид от миналата седмица за прекъсване на преговорите с Барселона заради планираните междупартийни преговори за решаване на въпроса с бъдещето на движението за независимостта.  \r\nОт редакцията подчертават, че в резултат на протеста се е стигнало до нещо  „невиждано“ в Испания – лидерите на трите десни партии, позиращи рамо до рамо за обща снимка. Именно това управляващите в Мадрид са се опитвали да избегнат, коментира изданието.  \r\nПризивът за демонстрациите бе провокиран миналата седмица от политическа буря в Испания поради решението на правителството да приеме да има наблюдател на планираните междупартийни преговори за Каталуния. Според опозицията това е отстъпка пред „каталунските сепаратисти“, които по-рано настояваха за международно посредничество за разрешаване на спора с Мадрид. Тереза Герова", "date": "2019.02.11", "title": "El Pais: Десни партии привлякоха десетки хиляди испанци на протест срещу Педро Санчес"}
{"url": "http://www.focus-news.net/news/2019/02/11/2622082/montana-nivoto-na-reka-dunav-pri-lom-se-e-ponizhilo-s-29-sm-za-poslednoto-denonoshtie.html", "text": "Нивото на река Дунав при Лом се е понижило с 29 см за последното денонощие. Водният стоеж там е 484 см. Това съобщиха от  Хидрометеорологична станция - Ново село . \r\nНивото на Дунав в началото на българския участък на Дунав - при Ново село, се е понижило с 11 см, а нивото на реката е 426 см. Речното равнище край Видин е 459 см. Регистрираното понижение е от 28 см. Нивото на реката при Оряхово е 375 см. Там е регистрирано понижение от 22 см.  \r\nТемпературата на водата край Ново село е 4.2 градуса, а при Оряхово - 5.4 градуса.", "date": "2019.02.11", "title": "Монтана: Нивото на река Дунав при Лом се е понижило с 29 см за последното денонощие"}
{"url": "http://www.focus-news.net/news/2019/02/11/2622086/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-12-fevruari.html", "text": "„Софийска вода” временно ще прекъсне водоснабдяването в някои части на столицата на 12 февруари. Това съобщиха от пресцентъра на  дружеството . \r\nВъв връзка с подмяна на спирателен кран на ул. „Никола Славков“ в Център се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Орфано“, ул. „Порто Лагос“, ул. „Адриана Будевска“, ул. „Никола Славков“ №37. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Адриана Будевска “ №4. \r\nВъв връзка с монтаж на спирателен кран и реконструкция на уличен водопровод на ул. „Севастократор Калоян“ в кв. „Бояна“ се налага спиране на водоподаването от 09.30 до 21.30 часа на клиентите на „Софийска вода”, живеещи в района на: ул. „Севастократор Калоян“ от ул. „Байкал“ до пл. „Сборище“, ул. „Орешарска“ от ул. „Севастократор Калоян“ до ул. „Даскал Стоян Попандреев“, ул. „Байкал“ от ул. „Севастократор Калоян“ до ул. „Герганица“, ул. „Белите брези“ от ул. „Севастократор Калоян“ до ул. „Даскал Стоян Попандреев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Севастократор Калоян“ ъгъла с ул. „Орешарска“. \r\nВъв връзка с диагностика на уличен водопровод на ул. „Суходолски път“ в кв. „Филиповци“ се налага спиране на водоподаването от 10.00 до 20.00 часа на клиентите на „Софийска вода”, живеещи в района на: ул. „Суходолски път“ по ул. „Люлин“ от ул. „Детелина“ до ул. „Георги Стоянов“ и ул. „Погледец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Плиска“ ъгъла с ул. „Христо Матов“. \r\nВъв връзка с извършване на строително-монтажни работи на ул. „Околовръстен път“ в кв. „Манастирски ливади“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Околовръстен път“ от №43 до №47. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Околовръстен път“ от №43 . \r\nВъв връзка с изграждане на сградно водопроводно отклонение на ул. „Бъдеще“ в кв. „Кумарица“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Бъдеще“ от ул. „Заводско шосе“ до ул. „Първа шопска дивизия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бъдеще“ ъгъла с ул. „Заводско шосе“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.11", "title": "„Софийска вода” временно ще прекъсне водоснабдяването в някои части на столицата на 12 февруари"}
{"url": "http://www.focus-news.net/news/2019/02/11/2622063/politika-sarbiya-amerikanski-general-otmeni-poseshtenie-v-prishtina-zaradi-otkaza-na-kosovskoto-pravitelstvo-da-otmeni-mitata-za-srabski-stoki.html", "text": "Командирът на Националната гвардия на САЩ в щата Айова генерал-майор Тимъти Ор отмени посещение в Прищина заради отказва на министър-председателят на Косово Рамуш Харадинай да отмени 100-процентовите мита за внос на сръбски стоки, съобщава електронното издание на водещия белградски ежедневник  „Политика“ . \r\nПредставители на американското посолство в Прищина са информирали командира на Косовските сили за сигурност Рахман Рама, че посещението на генерал-майор Ор, насрочено за 16 и 18 февруари за 11-та годишнина от обявяването на независимост на Косово, е отменено.  \r\nДържавният глава на най-младата държава на Балканите Хашим Тачи е бил информиран за решението на американския военен с писмо от Рама. В изпратения текст се подчертава, че отмяната на посещението „изразяване на недоволство от решението, взето от правителството на Косово\" по отношение за митата за вноса от Сърбия и Босна и Херцеговина. Американският военен аташе в Прищина генерал-майор Кристофър Конър е отправил и предупреждения, че мисиите за обучение на косовски военни и посещенията в страната може да бъдат отменени, ако управляващите в Косово не преосмислят решението си за митата.  \r\nСпоред медийни доклади получаването на писмото и неговото съдържание са потвърдени от канцеларията на президента на Косово. „Да, генерал Рама изпрати писмо до президента Тачи, че САЩ са отменили посещението на генерал Ор и са призовали са преразглеждане на мярката. Беше казано, че тази стъпка се прави заради застой в диалога със Сърбия“, подчерта съветникът на Тачи Ардиан Арифай. \r\nСпоред източниците министър-председателят на Косово Рамуш Харадинай също е бил информиран за решението на генерал-майор Ор, но от неговия кабинет няма отговор на писмото. Тереза Герова", "date": "2019.02.11", "title": "„Политика“ (Сърбия): Американски генерал отмени посещение в Прищина заради отказа на косовското правителство да отмени митата за сръбски стоки"}
{"url": "http://www.focus-news.net/news/2019/02/11/2622083/pleven-vremenno-e-ogranicheno-dvizhenieto-po-pat-lukovit-oryahovo-ot-km-9-do-km-19-poradi-demontirane-na-stomanen-most-nad-reka-iskar-predi-selo-chomakovtsi.html", "text": "Нормално се осъществява трафикът в областта. Това съобщиха за  Радио ,,Фокус\"  от Областно пътно управление - Плевен. Пътните настилки са сухи, температурите са над нулата. Временно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 поради демонтиране на стоманен мост над река Искър преди с. Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла - Ботевград от гр. Луковит транзитно през гр. Червен бряг към с. Чомаковци, началото на обхода е кръстовище с път III-306 в гр. Луковит (км 138+767), оттам отбивният маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срокът е до 04 юли 2019 г.  \r\nВиолета КРЪСТЕВА", "date": "2019.02.11", "title": "Плевен: Временно е ограничено движението по път Луковит – Оряхово от км 9 до км 19 поради демонтиране на стоманен мост над река Искър преди село Чомаковци"}
{"url": "http://www.focus-news.net/news/2019/02/11/2622088/nzz-ministarat-na-otbranata-na-sasht-pristigna-na-iznenadvashta-vizita-v-afganistan.html", "text": "В сутрешните часове на деня действащият министър на отбраната на САЩ Патрик Шанахан пристигна на изненадващо посещение в столицата на Афганистан, съобщава швейцарският ежедневник  Die Neue Zeurcher Zeitung . \r\nВ Кабул американският военен министър ще проведе среща с държавния глава на Афганистан Ашраф Гани, пояснява изданието, като същевременно допълва, че това е първото задгранично посещение на Шанахан, след като смени Джим Матис на поста в Пентагона. \r\nПосещението му Афганистан е в момент, в който САЩ усилено насърчават мирните преговори с талибаните, които по-рано отказаха да преговарят с правителството в Кабул.  \r\nАфганистанците обаче се притесняват, че САЩ може да изтеглят войските си от страната, преди да бъде постигнат дългосрочен мир с ислямистите. Държавният глава на САЩ Доналд Тръмп вече обяви плановете си за изтегляне на около половината от 14-те хиляди американски военнослужещи, дислоцирани в Афганистан, припомня вестникът. Тереза Герова", "date": "2019.02.11", "title": "NZZ: Министърът на отбраната на САЩ пристигна на изненадваща визита в Афганистан"}
{"url": "http://www.focus-news.net/news/2019/02/11/2622091/stara-zagora-tretoklasnitsi-ot-13-to-osnovno-uchilishte-sv-p-hilendarski-v-stara-zagora-sa-napisali-priklyuchenska-kniga.html", "text": "Третокласници от 13-то основно училище  „Св. П. Хилендарски“ в Стара Загора написаха приключенска книга. Това съобщиха от пресцентъра на  Община Стара Загора . Идеята за това се зародила след като през 2019 г. в училището е издадена кулинарна книга с любимите, изпитани рецепти на ученици, предоставени лично от родителите на децата. Успехът на начинанието вдъхновил двама третокласници да напишат и издадат своя собствена книга. Малките писатели разбират, че ако имат добри идеи и ги напишат, ще могат да разчитат на помощ от учители, за да се оформят написаните от тях истории в истинска книга. \r\nКъм авторите Лора Русанина и Евгени Генчев се присъединява и техният приятел Красимир Крумов. Тримата заедно се впускат в едно голямо пътешествие, наречено „Приключенията на Момчето мандарина, Лора и Евгени“. \r\nВ книгата герои са самите автори, които се впускат в цели 10 приключения и една „последна битка“. Преодоляват се препятствия, преминават се предизвикателства, освобождават се добри хора от зли магьосници и какво ли още не. Всичко това е илюстрирано от единия от авторите – Евгени. \r\n„Изключително впечатляващ е фактът, че държим тази книга в ръцете си поради три причини – от една страна, книгата е написана не на ръка или в Word, а в „Бележки“ на смартфон. Цялата комуникация между авторите и учителя, който им съдейства, протича дигитално, което е доказателство, че децата използват новите умни технологии не само за игри, а и за нещо много по-голямо и смислено“, посочи директорът Иво Радков. \r\n„Втората причина е свързана с липсата на редакция на текстовете – имаме книга от деца за деца, без възрастен човек да остави отпечатък от собствената си гледна точка.  \r\nТретата причина се крие във факта, че на възраст от 9 и 10 години  авторите на книжката се нареждат сред най-младите писатели в България, което само по себе си е вдъхновяващо“, допълни директорът. \r\nЛора, Евгени и Краси обещават, че ще има още приключения – обещание, отправено на последната страница от книгата им като своеобразно предизвикателство за читателите им.", "date": "2019.02.11", "title": "Стара Загора: Третокласници от 13-то основно училище  „Св. П. Хилендарски“ в Стара Загора са написали приключенска книга"}
{"url": "http://www.focus-news.net/news/2019/02/11/2622084/tatyana-burudzhieva-politolog-sred-partiite-ot-obedineni-patrioti-ataka-se-otkroyava-nay-dobre-na-politicheskiya-teren.html", "text": "Сред партиите от \"Обединени патриоти\" „Атака“ се откроява най-добре на политическия терен и сред избирателите. Това каза за сутрешния блок „Добро утро, България“ на  Радио „Фокус“  политологът Татяна Буруджиева. „Миналата или по-миналата седмица Волен Сидеров формира две от основните послания към избирателите, които носят сериозен мотив да бъде подкрепен. Това може да прехвърли част от патриотичния вот в подкрепа за „Атака“, защото те изглеждат най-наясно с това  какво ще правят като отидат в ЕП. Освен това посланията им са насочени към българските избиратели. Волен Сидеров каза, че ще постави въпроса заплатите на европейските депутати да бъдат толкова, колкото и на българските, а останалите пари да отиват за фонд за деца. Това послание е натоварено с много голям електорален потенциал“, обясни Татяна Буруджиева. Според политолога обаче избирателите на партиите от патриотичния фронт нямат сериозна мотивация да изпращат народни представители в ЕП, тъй като и трите партии не са радушни към работата на европейските институции.  \r\nЕлеонора ЧОЛАКОВА", "date": "2019.02.11", "title": "Татяна Буруджиева, политолог: Сред партиите от \"Обединени патриоти\" „Атака“ се откроява най-добре на политическия терен"}
{"url": "http://www.focus-news.net/news/2019/02/11/2622092/pazardzhik-paraklisat-sveti-vlasiy-v-kvartal-kamenitsa-vav-velingrad-otbelyaza-svoya-hramov-praznik.html", "text": "Параклисът „Свети  Власий“ в квартал „Каменица” във Велинград отбеляза своя храмов празник, каза за  Радио „Фокус” – Пазарджик  отец Антон, свещеник в храма. Светата обител е построена до най-топлия минерален извор във Велинград, наричан Власа. Основен дарител за построяването на параклиса е Мария Рангелова. Този храм е съществувал преди векове, но по време на турското нашествие е бил разрушен. Той е шестия в енорията, който е възроден през последните 20 години.  \r\nСвети Власий е покровител на земеделците, животните и на водата. Изворът, който извира под храма, е лековит и е получил името на светеца. Храмът се изографисва от майстори от Русе. Параклисът „Св. Власий” се радва на голям интерес и посещаемост от страна на туристите и на местните хора. \r\nВаня НИКОЛОВА", "date": "2019.02.11", "title": "Пазарджик: Параклисът „Свети Власий“ в квартал „Каменица” във Велинград отбеляза своя храмов празник"}
{"url": "http://www.focus-news.net/news/2019/02/11/2622094/mvr-11-dushi-sa-raneni-pri-katastrofi-v-stranata-prez-izminaloto-denonoshtie.html", "text": "11 души са ранени при катастрофи в страната през изминалото денонощие. Това съобщиха от пресцентъра на  МВР . В страната са станали 7 произшествия, като при тях няма загинали. В София са регистрирани 16 леки и един тежък пътен инцидент. При тях един човек е пострадал.", "date": "2019.02.11", "title": "МВР: 11 души са ранени при катастрофи в страната през изминалото денонощие"}
{"url": "http://www.focus-news.net/news/2019/02/11/2622095/ruse-dvizhenieto-se-izvarshva-v-edna-lenta-po-pat--501-ruse-dve-mogili-borovo-pri-razklona-za-selo-bozhichen-poradi-patnotransportno-proizshestvie.html", "text": "Движението се извършва в една лента по път III-501 Русе - Две могили - Борово при разклона за село Божичен поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция\". Шофьорите трябва да се движат с повишено внимание и съобразена скорост.", "date": "2019.02.11", "title": "Русе: Движението се извършва в една лента по път III-501 Русе - Две могили - Борово при разклона за село Божичен поради пътнотранспортно произшествие"}
{"url": "http://www.focus-news.net/news/2019/02/11/2622097/politico-mayk-pompeo-se-nasochva-kam-iztochnata-chast-na-es-s-misiya-da-se-uveri-che-izglezhda-zapadno.html", "text": "Държавният секретар на САЩ Майк Помпео ще направи обиколка в три страни от източната част на Европейския съюз с мисия да увери, че ситуацията в тях е „западна“. Така високопоставенитв представители на администрацията във Вашингтон представят предстоящите посещения на Помпео в Унгария, Словакия и Полша - като шанс за противопоставяне на нарастващото руско и китайско влияние в толкова разнообразни области като енергетиката и технологиите, коментират в европейската редакция на изданието  Politico . \r\nНо правителствата на приемащите държави, изправени пред обвинения в страната и чужбина за „отстъпление от демокрацията и върховенството на закона“, се възползват от обявеното пътуване, за да го представят като знак на одобрение от Вашингтон. \r\nАко иска да избегне по-нататъшното отчуждаване на западноевропейските съюзници, разочаровани и объркани от външната политика на администрацията на президента Доналд Тръмп, Помпео ще трябва да намери баланс между възхваляването на трите държави и туширането на опасенията на критиците им. \r\nКакто срещу Будапеща, така и срещу Варшава Европейският съюз започна наказателни процедури заради нарушения на „основните ценности“ на Блока. Репутацията на Братислава бе опетнена от убийството на журналист, разследващ връзки с мафията, които по всяка вероятност достигат до сърцето на правителството. \r\nСлед визитата си в Унгария, във вторник Помпео ще отпътува за Словакия, а след това ще посети и Полша, където ще бъде домакин на конференция за сигурността в Близкия изток. В рамките на пътуването си Помпео ще обсъди връзките в областта на отбраната и ще се опита да убеди съюзници като Унгария да диверсифицират енергийните си доставки с цел отслабване на зависимостта от Русия. Очаква се той да обяви и нови инициативи на САЩ за региона, включително за борба с корупцията - които се разглеждат като път за руското и китайско влияние, поясни високопоставен представител на Вашингтон.  Тереза Герова", "date": "2019.02.11", "title": "Politico: Майк Помпео се насочва към източната част на ЕС с мисия да се увери, че изглежда „западно“"}
{"url": "http://www.focus-news.net/news/2019/02/11/2622093/premierat-boyko-borisov-e-prizovan-na-razpit-po-deloto-sreshtu-bivshiya-zdraven-ministar-petar-moskov.html", "text": "Премиерът Бойко Борисов е призован на разпит по делото срещу бившия здравен министър Петър Москов.   \r\nМосков е обвинен за това, че през 2015 г. в качеството му на министър на здравеопазването е приел дарение от Турция под формата на ваксини „Еувакс Б“ и „Пентаксим“, които са забранени за употреба у нас. Според прокуратурата щетите възлизат в размер на над 325 млн. лв.", "date": "2019.02.11", "title": "Премиерът Бойко Борисов е призован на разпит по делото срещу бившия здравен министър Петър Москов"}
{"url": "http://www.focus-news.net/news/2019/02/11/2622098/burgas-voleybolistite-ot-neftohimik-2010-zayaviha-novi-shampionski-ambitsii-sled-31-sreshtu-lidera-hebar.html", "text": "Волейболистите от „Нефтохимик 2010“ - Бургас заявиха нови шампионски амбиции, след успех с 3:1 гейма срещу лидера в националната Суперлига – „Хебър“ - Пазарджик. Това съобщиха от пресцентъра на  Общината . Двубоят, който беше от 16-ия кръг, предизвика голям интерес в спортна зала „Младост“. Около 1300 зрители, сред които и кметът Димитър Николов аплодираха момчетата на треньора Николай Желязков. Резултатът в отделните геймове е 25:17, 22:25, 25:16, 25:23. Топреализатор в мача с 25 точки стана Николай Учиков. 207-сантиметровият диагонал записа 2 аса и 1 блокада. Младата надежда Георги Петров завърши с 10 точки/1 ас и 4 блокади/. След почти едномесечно лечение на контузия в глезена в игра за нашите се завърна Теодор Тодоров. Националът се отчете с 8 точки. „Постигнахме важна победа срещу един стойностен отбор. Доволен съм. Вече сме на вълна евротурнири“, заяви наставникът на бургаските волейболисти Николай Желязков. Мачът реванш срещу „Олимпиакос“ от четвъртфиналите за купата на CEV е на 14 февруари в зала „Мелина Меркури“. В първата среща в Бургас, отборът на „Нефтохимик 2010“ постигна ценна победа с 3:1 гейма срещу многократния шампион и настоящ лидер в първенството на Гърция.", "date": "2019.02.11", "title": "Бургас: Волейболистите от „Нефтохимик 2010“ заявиха нови шампионски амбиции, след 3:1 срещу лидера „Хебър“"}
{"url": "http://www.focus-news.net/news/2019/02/11/2622099/plovdiv-initsiativata-kaso-kino-shte-se-provede-v-grada.html", "text": "„Късо кино“ ще се проведе в Пловдив. Инициативата е част от програмата по повод „Пловдив – Европейска столица на културата 2019“, съобщиха от  Община Пловдив . В специалното издание ще бъдат прожектирани четири от най-добрите филми, показвани в клуб „Фарго“ през изминалата година. Селекцията е направена от екипа на „Късо кино“ и Кино клуб „Пловдив“. Прожекциите ще се проведат от 19.00 до 21.00 часа на 13 февруари 2019 г. в клуба на ул. „Гладстон“ с вход свободен. Ще бъдат прожектирани два игрални и два документални филма: Срам (2017); Преди и след (2017); Диагноза (2018); Грозна приказка (2017). Късо кино във „Фарго“ се осъществява с подкрепата на Община Пловдив, като част от Културния календар на Пловдив за 2019 година.", "date": "2019.02.11", "title": "Пловдив: Инициативата „Късо кино“ ще се проведе в града"}
{"url": "http://www.focus-news.net/news/2019/02/11/2622100/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Протестът в Мадрид срещу политиката на премиера Педро Санчес спрямо Каталуния, продължаващите проблеми в преговорите за Брекзит, обиколката на държавния глава на САЩ в Унгария, Полша и Словакия и изненадващото посещение на новия американски министър на отбраната в Афганистан са част от основните теми, върху които акцентират европейските печатни издания. \r\n***  Министър-председателят на Обединеното кралство Тереза Мей отхвърли предложението на лидера на Лейбъристката партия Джереми Корбин за поддържане на постоянен митнически съюз с Европейския съюз, съобщава германският национален ежедневник  Die Frankfurter Allgemeine Zeitung . \r\nВ писмо до Корбин, разпространено в медиите, Мей изразя готовност за по-нататъшни преговори с опозицията в Лондон. В текста тя се съгласява с Корбин, че не трябва да бъдат организирани нови избори или втори референдум за Брекзит.  \r\nПо план Великобритания трябва да излезе от структурите на Общността на 29 март, припомня изданието. \r\n***  Консервативната Народна партия, дясноцентристкото движение „Граждани“ и крайнодясната „Вокс“ успяха да изкарат по улиците на Мадрид десетки хиляди испанци на протест срещу министър-председателя Педро Санчес и политиката му спрямо Каталуния, коментират в редакцията на националния ежедневник  El Pais .  \r\nПредседателите на трите партии призоваха лидера на испанските социалисти да обяви провеждането на нови избори в страната. Искането им бе подкрепено от около 45 хил. граждани на иберийското кралство, макар организаторите на протеста да приведоха данни за 200 хил. участници в демонстрацията на един от централните площади в Мадрид.  \r\nТрите партии обвиняват Санчес в „предателство“ спрямо Испания, след като той прие 21 искания на групи, подкрепящи независимостта на Каталуния. При това на фона на решението на правителството в Мадрид от миналата седмица за прекъсване на преговорите с Барселона заради планираните междупартийни преговори за решаване на въпроса с бъдещето на движението за независимостта.  \r\nОт редакцията подчертават, че в резултат на протеста се е стигнало до нещо  „невиждано“ в Испания – лидерите на трите десни партии, позиращи рамо до рамо за обща снимка. Именно това управляващите в Мадрид са се опитвали да избегнат, коментира изданието.  \r\nПризивът за демонстрациите бе провокиран миналата седмица от политическа буря в Испания поради решението на правителството да приеме да има наблюдател на планираните междупартийни преговори за Каталуния. Според опозицията това е отстъпка пред „каталунските сепаратисти“, които по-рано настояваха за международно посредничество за разрешаване на спора с Мадрид. \r\n***  Държавният секретар на САЩ Майк Помпео ще направи обиколка в три страни от източната част на Европейския съюз с мисия да увери, че ситуацията в тях е „западна“. Така високопоставенитв представители на администрацията във Вашингтон представят предстоящите посещения на Помпео в Унгария, Словакия и Полша - като шанс за противопоставяне на нарастващото руско и китайско влияние в толкова разнообразни области като енергетиката и технологиите, коментират в европейската редакция на изданието  Politico . \r\nНо правителствата на приемащите държави, изправени пред обвинения в страната и чужбина за „отстъпление от демокрацията и върховенството на закона“, се възползват от обявеното пътуване, за да го представят като знак на одобрение от Вашингтон. \r\nАко иска да избегне по-нататъшното отчуждаване на западноевропейските съюзници, разочаровани и объркани от външната политика на администрацията на президента Доналд Тръмп, Помпео ще трябва да намери баланс между възхваляването на трите държави и туширането на опасенията на критиците им. \r\nКакто срещу Будапеща, така и срещу Варшава Европейският съюз започна наказателни процедури заради нарушения на „основните ценности“ на Блока. Репутацията на Братислава бе опетнена от убийството на журналист, разследващ връзки с мафията, които по всяка вероятност достигат до сърцето на правителството. \r\nСлед визитата си в Унгария, във вторник Помпео ще отпътува за Словакия, а след това ще посети и Полша, където ще бъде домакин на конференция за сигурността в Близкия изток. В рамките на пътуването си Помпео ще обсъди връзките в областта на отбраната и ще се опита да убеди съюзници като Унгария да диверсифицират енергийните си доставки с цел отслабване на зависимостта от Русия. Очаква се той да обяви и нови инициативи на САЩ за региона, включително за борба с корупцията - които се разглеждат като път за руското и китайско влияние, поясни високопоставен представител на Вашингтон. \r\n***  В сутрешните часове на деня действащият министър на отбраната на САЩ Патрик Шанахан пристигна на изненадващо посещение в столицата на Афганистан, съобщава швейцарският ежедневник  Die Neue Zeurcher Zeitung . \r\nВ Кабул американският военен министър ще проведе среща с държавния глава на Афганистан Ашраф Гани, пояснява изданието, като същевременно допълва, че това е първото задгранично посещение на Шанахан, след като смени Джим Матис на поста в Пентагона. \r\nПосещението му Афганистан е в момент, в който САЩ усилено насърчават мирните преговори с талибаните, които по-рано отказаха да преговарят с правителството в Кабул.  \r\nАфганистанците обаче се притесняват, че САЩ може да изтеглят войските си от страната, преди да бъде постигнат дългосрочен мир с ислямистите. Държавният глава на САЩ Доналд Тръмп вече обяви плановете си за изтегляне на около половината от 14-те хиляди американски военнослужещи, дислоцирани в Афганистан, припомня вестникът. \r\n*** Колкото повече икономическата криза на Италия се доближава до опасни нива, толкова повече Италия се ангажира със своя собствена сделка с Великобритания по повод на Брекзит, пише  The Telegraph .   \r\n Италия разработва спасителни планове, за да запази финансовата стабилност и да не прекъсва търговските си контакти с Обединеното кралство, дори в случай на Брекзит без сделка. Един от вариантите е да се стигне до двустранни договорености, само между Рим и Лондон. \r\nУправляващата коалиция на „Лига“ и Движението „Пет звезди“ все повече се безпокои, че при евентуален неблагополучен изход от кризата около на пускането на Великобритания от Евросъюза самата италианска икономика, която в момента е твърде крехка, може да тръгне бързо по хлъзгавата плоскост надолу и рискува да изпадне във финансов колапс по отношение на собствения си дълг.   \r\nПремиерът Джузепе Конте е разпоредил на екипа си, занимаващ се с проблемите на Брекзит, спешно да се съсредоточи върху теми, свързани с пристанищата, летищата, митниците и търговията с храни. Едновременно с това той е предупредил да не се изпуска от внимание и статута на италианците, които живеят в Обединеното кралство. \r\n***", "date": "2019.02.11", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/02/11/2622101/ruse-dva-avtomobila-sa-se-udarili-chelno-pri-razklona-za-s-bozhichen-nyama-postradali.html", "text": "Два автомобила са се ударили челно при разклона за с. Божичен. Това съобщиха от  ОДМВР – Русе . Единият автомобил е влязъл в насрещното платно и е ударил другата кола, след което се е преобърнал. Няма пострадали. Произшествието се обслужва от \"Пътна полиция\".  \r\nТеодора ПАТРОНОВА", "date": "2019.02.11", "title": "Русе: Два автомобила са се ударили челно при разклона за с. Божичен, няма пострадали"}
{"url": "http://www.focus-news.net/news/2019/02/11/2622102/aleksandar-aleksandrov-vidinski-sayuz-na-zarnoproizvoditelite-90-ot-ploshtite-s-rapitsa-v-oblastta-sa-komprometirani.html", "text": "Наблюдава се загиване на посевите с рапица във Видинска област, каза за  Радио „Фокус“ – Видин  Александър Александров, председател на Видинския съюз на зърнопроизводителите. Той добави, че засушаването през есента и малкото количество валежи през зимата са довели до лоши резултати при есенниците. „Рапицата всъщност не е поникнала, а там, където е поникнала, растенията са загинали и това доведе до компрометиране на цели площи, засети с рапица. 90% от площите с рапица в областта са компрометирани и ще бъдат подложени на разораване“, заяви Александър Александров. Той допълни, че заради сушата и при другите есенници поникването е с голямо закъснение, но се очаква посевите да се възстановят. \r\nАнна ЛОЗАНОВА", "date": "2019.02.11", "title": "Александър Александров, Видински съюз на зърнопроизводителите: 90% от площите с рапица в областта са компрометирани"}
{"url": "http://www.focus-news.net/news/2019/02/11/2622096/plovdiv-pozharat-kray-selo-voyvodinovo-vse-oshte-tlee-okolo-300-dushi-ot-proizvodstveniya-tseh-ostavat-bez-rabota.html", "text": "Около 300 души от производствения цех за преработка на месо край село Войводиново остават без работа. Част от работниците са на мястото на пожара, предаде репортер на  Радио „Фокус“-Пловдив . Никой от тях не иска да говори. Все още няма яснота в какъв отпуск ще бъдат - платен или неплатен. Пожарът все още тлее, тъй като са горели термопалети. Според пожарникарите, които са на мястото, огънят ще тлее още дълго. По тази причина на място има три противопожарни екипа. Засега не може да се направи оглед и не може да се докаже какви са материалните щети. Няма пострадали хора, тъй като огънят е възникнал, след като те са си тръгнали то работа. Вчера заради пожара в района е станала и катастрофа. Няма данни за сериозно пострадали хора. \r\nЦветана ТОНЧЕВА", "date": "2019.02.11", "title": "Пловдив: Пожарът край село Войводиново все още тлее, около 300 души от производствения цех остават без работа"}
{"url": "http://www.focus-news.net/news/2019/02/11/2622104/montana-chetirima-dushi-sa-zadarzhani-za-sbivane-v-zavedenie-v-selo-gabrovnitsa-edin-chovek-e-postradal.html", "text": "Четирима души са задържани за сбиване в заведение в село Габровница. Това съобщиха от  ОДМВР - Монтна . Сигналът за сбиването е подаден на 10 февруари 2019 г. около 03.00 часа в ОДЧ на ОДМВР - Монтана. Съобщено е за това, че вследствие на възникнала свада в заведение в село Габровница са нанесени материални щети на заведението, както и на 3 паркирани пред сградата леки автомобила - \"Фолксваген Пасат\" - собственост на 38-годишен местен жител, \"Мазда\" - собственост на 21-годишен жител на село Дългоделци, и \"Мерцедес\" - собственост на 48-годишен местен жител, който е и управител на заведението. Местопроизшествието е посетено от служители на Участък Огоста и РУ - Монтана. По случая са задържани 4 лица – на 32 г., 22 г., 28 г. и 20 г.  \r\nВследствие на възникналия масов бой между посетителите в заведението на 20-годишен монтански жител е причинена средна телесна повреда, изразяваща се фрактура на черепа. Пострадалият е настанен в МБАЛ - Монтана.  \r\nПо случая в РУ - Монтана са образувани досъдебни производств.", "date": "2019.02.11", "title": "Монтана: Четирима души са задържани за сбиване в заведение в село Габровница, един човек е пострадал"}
{"url": "http://www.focus-news.net/news/2019/02/11/2622105/varna-pridvizhvaneto-v-grada-e-izklyuchitelno-zatrudneno-poradi-zatvaryaneto-na-chast-ot-bul-tsar-osvoboditel-vav-vrazka-s-izgrazhdaneto-na-bul-vasil-levski.html", "text": "Огромни задръствания са се образували по бул. „Сливница“ и ул. „Отец Паисий“ във Варна, предаде репортер на  Радио „Фокус“ – Варна . Поради затварянето на част от бул. „Цар Освободител“ във връзка с изграждането на бул. „Васил Левски“ придвижването в града е изключително затруднено. Според шофьори, за да се стигне от центъра до квартал „Владиславово“, са необходими около 50 минути. В посока от центъра на града към кварталите пълното затваряне на булеварда е сигнализирано при кръстовището на бул. „Цар Освободител“ с ул. „Пирин“ и ул. „Битоля“.  \r\nУлица „Отец Паисий“ е основен обходен маршрут. Там се извършва отклоняване на движението за автомобили и градски транспорт, с изключение на живущите в кооперациите на ул. „Чавдар войвода“. За движещите се в посока към центъра отклоняването на движението става по новоизграденото северно обслужващо платно на бул. „Васил Левски“, до достигане на кръговото кръстовище с бул. „Сливница“, където е връзката в посока центъра и кварталите. Пешеходното пресичане на бул. „Васил Левски“ е решено чрез временна пешеходна пасарелка и пешеходна пътека при ул. „Магнолия“.  \r\nВъв връзка с реорганизацията на движението се налагат и промени в маршрутите на градския транспорт за линии с номера 7, 10, 12, 20, 209 и 23. Спирка „Победа“ в посока кварталите остава необслужена за линии 20 и 209, а спирка „Струга“ в посока кварталите – за линии 7, 20, 209. \r\nСияна БУХЛАРСКА", "date": "2019.02.11", "title": "Варна: Придвижването в града е изключително затруднено поради затварянето на част от бул. „Цар Освободител“ във връзка с изграждането на бул. „Васил Левски“,"}
{"url": "http://www.focus-news.net/news/2019/02/11/2622089/tatyana-burudzhieva-politolog-obedineni-patrioti-prodalzhavat-da-demonstrirat-lipsa-vatreshnopartiyno-razbiratelstvo-i-da-ne-razbirat-kak-se-pravi-politika.html", "text": "„Обединени патриоти“ продължават да демонстрират липса вътрешнопартийно разбирателство, да не разбират как се прави политика, какво се прави, когато си във властта и когато си в опозиция. Това каза за сутрешният блок „Добро утро България“ на Радио „Фокус“ политологът Татяна Буруджиева. Тя добави, че за последните две години обществото е разбрало, че партия като НФСБ не трябва да бъде във властта. Според политологът спонтанността при издигането на Валери Симеонов от структурите на Бургас за представител на листата за Европейски избори изглежда несериозна и безотговорна. „Защото да издигнеш за водач своя лидер в Европейски избори означава, че искаш да постигнеш максимален резултат за партията си. Този ангажимент по-скоро подсказва желание от страна на НФСБ да се покаже като отговорна национална парти, която подхожда сериозно към тези избори и иска да постигне висок резултат. Така принципно трябва да се гледа на нещата, но ако ги поставим в конкретната ситуация и възможностите на тази партия да постигне дадени резултати то виждаме, че подобно действие изглежда несериозно“, поясни тя. Политологът Татяна Буруджиева каза още, че след изборите ще се наблюдава ново разделение в ОП. Тя добави, че като най-подходяща кандидатура от „Обединени патриоти“ би приела тази на лидерът на „Атака“ Волен Сидеров.  \r\nЕлеонора ЧОЛАКОВА", "date": "2019.02.11", "title": "Татяна Буруджиева, политолог: „Обединени патриоти“ продължават да демонстрират липса вътрешнопартийно разбирателство и да не разбират как се прави политика"}
{"url": "http://www.focus-news.net/news/2019/02/11/2622106/sport-grigor-dimitrov-zapazva-pozitsiyata-si-v-svetovnata-ranglista.html", "text": "Григор Димитров остава на 24-о място в световната ранглиста. Следващата седмица обаче българинът ще загуби 300 точки от актива си заради отказа да играе на турнира в Ротердам, където миналата година успя да достигне до финален двубой с Роджър Федерер.  \r\nНай-добрият български тенисист ще пропусне и надпреварата в Акапулко. Очаква се Димитров да се завърне на корта за турнира Индиън Уелс през март. \r\nВ „Топ 10“ няма промени. Начело е Новак Джокович, следван от Рафаел Надал и Александър Зверев.", "date": "2019.02.11", "title": "Спорт: Григор Димитров запазва позицията си в световната ранглиста"}
{"url": "http://www.focus-news.net/news/2019/02/11/2622110/pleven-dve-zheni-sa-stanali-zhertvi-na-telefonna-izmama-s-obshto-3-580-lv-i-zlatni-nakiti.html", "text": "Две жени са станали жертви на телефонна измама с общо 3 580 лв. и златни накити, съобщиха от  ОДМВР - Плевен . Измамата е осъществена на 9 февруари. Непознат се е представил за следовател. При приемането на обаждането в жилището на 71-годишната била и 63-годишна нейна съседка от същата кооперация. За да съдействат при задържането на телефонни измамници, потърпевшите събрали сумата от 3 580 лв. и златни накити около 10 грама. По дадените указания ги сложили в бял полиетиленов плик и ги изхвърлили през терасата. Пострадалите са разпитани в качеството на свидетели. Уведомен е прокурор от РП – Плевен. Образувано е досъдебно производство.", "date": "2019.02.11", "title": "Плевен: Две жени са станали жертви на телефонна измама с общо 3 580 лв. и златни накити"}
{"url": "http://www.focus-news.net/news/2019/02/11/2622107/plovdiv-s-reditsa-sabitiya-obshtina-asenovgrad-shte-otbelezhi-146-godini-ot-obesvaneto-na-apostola-na-svobodata-vasil-levski.html", "text": "С редица събития Община Асеновград ще отбележи 146 години от обесването на Апостола на свободата Васил Левски, съобщиха от  Общината . Програмата, организирана от Община Асеновград, започва на 17 февруари, неделя, с поход-поклонение до манастира „Св. Петка Мулдавска”. В 12.00 ч. ще бъде отслужена панихида пред барелефа на Дякона до входа на манастира. Жечка Кръжева, историк и преподавател в ПГ „Цар Иван Асен II”, ще изнесе слово за живота и делото на Левски.  \r\nНа 19 февруари, вторник, от 12.00 ч., ще се проведат възпоменателен митинг и панихида пред паметника на Апостола в двора на Център за подкрепа на личностното развитие „Васил Левски”.  \r\nОрганизатори са Община Асеновград, Архиерейско наместничество, Военно формирование 24490 и манастир „Св. Петка Мулдавска”.", "date": "2019.02.11", "title": "Пловдив: С редица събития Община Асеновград ще отбележи 146 години от обесването на Апостола на свободата Васил Левски"}
{"url": "http://www.focus-news.net/news/2019/02/11/2622112/pregled-na-osnovnite-temi-vav-varnenskiya-pechat.html", "text": "„Патриарх Неофит идва във Варна“, е водещото заглавие във вестник  „Черно море“ . „На 13 февруари 2019 г., когато родната ни Света църква отбелязва паметта на св. Евлогий, архиепископ Александрийски, преп. Мартиниан и преподобни Зоя и Фотина, се навършват и 50 години от рождението на Варненския и Великопреславски митрополит Йоан. По този повод на 13 февруари (сряда) от 9.30 ч. в Катедралния храм „Успение Богородично“ ще се отслужи съборна Света литургия. В нея участие ще вземе Българският патриарх и Софийски митрополит Неофит, митрополити - членове на Светия синод на Българската православна църква, и гости от други поместни православни църкви“, се казва статията.  \r\n„В опашката сме на грипната епидемия“, четем на трета страница на вестника. „В момента се намираме в т. нар. епидемична опашка на грипа. Това сочат последните данни от Регионалната здравна инспекция (РЗИ) във Варна. Грипът отшумява, но още не си е отишъл окончателно. 233-ма души от Варненска област са потърсили общопрактикуващия си лекар заради остри простудни инфекции през миналата седмица, със 189 по-малко от предходната. Най-засегнатата група с 90 заболели отново е тази на хората в активна трудоспособна възраст. Случаите на грип са 24, като повечето от тях - 14, са при пациенти над 30 години. Регистрирани са усложнения при 55 болни. От тях 36 са с бронхит, 19-с пневмонии. Най-засегната възрастова група е тази на хората над 30 години“, се посочва в материала. \r\n„За пета година „Иновация в действие“ събира най-креативните и предприемчиви млади хора“, пише вестникът. „На 7 февруари Варна отново стана център на приложните иновации. Отвореният семинар под наслов „Иновациите Инвестиция в бъдещето“ събра около 100 млади хора с интерес за участие в петото юбилейно издание на академия „Иновация в действие“. Ден по-рано се проведе и семинарът в София. Инициативата дава шанс на младежи -студенти или завършили висше образование в последните пет години, да разработят и развият идеите си в цялостни бизнес проекти с подкрепата на доказани личности в областта на иновациите и предприемачеството“, се съобщава в статията.", "date": "2019.02.11", "title": "Преглед на основните теми във варненския печат"}
{"url": "http://www.focus-news.net/news/2019/02/11/2622103/gl-prokuror-sotir-tsatsarov-probi-na-finlandska-laboratoriya-pokazvat-che-pri-otravyaneto-na-emiliyan-gebrev-nyama-otkriti-substantsii-ot-spisaka-na-konventsiyata-za-himicheskite-orazhiya.html", "text": "Проби на финландска лаборатория показват, че при отравянето на Емилиян Гебрев няма открити субстанции от списъка на Конвенцията за химическите оръжия. Това каза главният прокурор Сотир Цацаров след среща при министър-председателя Бойко Борисов по случая „Гебрев“, предаде репортер на  Агенция „Фокус“ . \r\n„През последните 2 седмици в медиите бяха представени много информации, свързани с бизнесмена Емилиян Гербев. Част от тези информации бяха внушения в съответствие с редакционната политика на съответните издания. Днес проведохме среща по въпроси, по които се работи отдавна“, заяви Цацаров. „На 28 април 2015 г. Емилиян Гебрев след вечеря със свои партньори от чужбина се е почувствал зле, след което е бил откаран за лечение във ВМА. На 29 и 30 април 2015 г. в такова състояние изпада и директор от неговата компания, който първоначално е отведен за лечение в „Токуда“, а след това е лекуван в „Пирогов“. На 1 октомври 2015 г. Софийска градска прокуратура е повдигнала обвинение за убийство, като разследването е заложено на СДВР. На 4 май 2015 г. синът на Гебрев е бил приет във ВМА с подобни симптоми. По време на досъдебното производство са извършени много действия – претърсвания и проби на следи от химически вещества, проверки на автомобили, офиси на компанията „Емко“ и др. Назначени са всякакви експертизи. Заключенията от химичните експертизи са показали, че в кафе от кафемашината в дома на Гебрев, както и в храната на неговия син има следи от хлорпирифос – инсектицид, който е силно токсичен и се ползва за борба с неприятели по земеделските култури. Установено е, че това вещество се е съдържало в руколата от салатата, която са консумирали Гебрев и неговите партньори, но в изключително ниски количества“, каза още Цацаров и посочи, че тази версия е отхвърлена, защото този препарат е в много ниски количества и не може да причини тези тежки последици. Той посочи, че на 4 април 2016 г. наказателното производство е спряло поради това, че извършителят не е разкрит. \r\n„На 11 октомври 2018 г. до мен постъпи писмо на г-н Гебрев, в което той заявява, че през март е извършено покушение срещу Скрипал и дъщеря му и посочва, че има основание да счита, че отровата, която е използвана и в българския случай, е от семейството на „Новичок“. Искането му е да се възобновят действията. На 15 октомври разследването бе възобновено. След това бе осъществено следното – между главния прокурор, външния министър и председателя на ДАНС е подписано спораузмение за създаване на съвместен екип за разследване на случая. До настоящия момент са проведени 13 разпита на свидетели. При свой разпит Гебрев тогава за първи път казва, че е поискано от него изследване във финландска лаборатория, което е заплатено от самия него. Така че до този момент – 16 октомври 2018 г., за прокурорския екип за такова нещо не е известно. Резултатите веднага са изискани от ВМА. Разполагаме с пълния текст на резултатите от изследването. Заключението е, че се потвърждават следи от фосфорорганични съединения, в които се съдържат конкретни пестициди. В пробите от урина са открити две химични съединения, които съдържат фосфор. Не са открити субстанции, които да са свързани със списъка на конвенцията на забрана на химическите оръжия“, обясни Цацаров. \r\nЦветилена СИМЕОНОВА", "date": "2019.02.11", "title": "Гл. прокурор Сотир Цацаров: Проби на финландска лаборатория показват, че при отравянето на Емилиян Гебрев няма открити субстанции от списъка на Конвенцията за химическите оръжия"}
{"url": "http://www.focus-news.net/news/2019/02/11/2622115/bdzh-podobryava-informatsionnoto-obsluzhvane-na-svoite-klienti.html", "text": "„БДЖ - Пътнически превози” ЕООД въвежда подобрения в информационното обслужване на своите клиенти за движението на влаковете в страната. Това съобщиха от пресцентъра на  БДЖ . За целта е разработена нова функция в официалната  , чрез която се предоставя информация в реално време за движението на влаковете в страната. \r\nУслугата е достъпна чрез активния бутон LIVE електронно табло, който се намира в началната страница на сайта на дружеството. При въвеждане на конкретна гара всеки потребител може да проследи има ли закъснение на интересуващия го влак, с колко минути и кога се очаква да пристигне или замине от съответната гара. \r\nНовата функция напомня на съществуващата такава за електронните табла, но вече е усъвършенствана с информация за всички гари и за движението на влаковете в реално време. \r\nПубликуването на актуална информация за движението на влаковете значително ще подобри информираността на клиентите на националния железопътен превозвач, които ще могат да проверяват по всяко време има ли закъснение или извънреден престой на влака, с който са предпочели да пътуват. \r\nПредимството на публикуването на информация в реално време на официалната страница на БДЖ е, че всеки потребител може да проверява за закъснения на влаковете и през мобилното си устройство.", "date": "2019.02.11", "title": "БДЖ подобрява информационното обслужване на своите клиенти"}
{"url": "http://www.focus-news.net/news/2019/02/11/2622108/gl-prokuror-sotir-tsatsarov-zapodozreniyat-za-sluchaya-skripal-ruski-agent-s-psevdonim-fedotov-e-bil-v-balgariya-po-vreme-na-otravyaneto-na-emiliyan-gebrev.html", "text": "Заподозреният за случая „Скрипал“ руски агент с псевдоним „Федотов“ е бил в България по време на отравянето на Емилиян Гебрев. Това каза главният прокурор Сотир Цацаров след среща при министър-председателя Бойко Борисов по случая „Гебрев“, предаде репортер на  Агенция „Фокус“ . \r\n„След възобновяването на разследването на случая \"Гебрев\", с него са запознати всички британски и европейски служби. На тях е осигурен пълен достъп до всички материали по делото и всички действия по разследването. Във Великобритания са изпратени европейска заповед за разследване и писма, които да осигурят легална основа за взаимодействие на българските и британските власти. Така че всякакви внушения за бездействия по разследването и за това, че случаят едва ли не е бил оставен настрани от Прокуратурата, не отговарят на истината“, заяви Цацаров. \r\nТой припомни, че британските власти са обявили трима служители на руските тайни служби, които считат за замесени по случая „Скрипал“. „Двама от тях се считат за извършители, а един – за помагач. При извършването на съответните проверки е установено, че първите двама не са влизали на българска територия за последните 10 години. Третият, който е с псевдоним „Сергей Федотов“, обаче е влизал в България три пъти – със самолет на 5 февруари 2015 г. влиза излиза на 22 февруари 2015 г. На 24 април 2015 г. влиза със самолет от „Летище Бургас“ и я напуска на 28 април 2015 г. отново със самолет. Третото влизане на Федотов у нас е на 23 май 2015 г. със самолет през \"Летище София\", като на 29 май 2015 г. заедно с друг руски гражданин е напуснал страната с лек автомобил в посока Сърбия“, обясни Цацаров. \r\n„Това са двете линии – едната е свързана с отравянето на Гербев и неговия син, и втората – свързана за конкретния руски гражданин, който е бил у нас. При едно от тези пътувания е налице съвпадение с първия инцидент, който се случва с Гебрев. МВР и ДАНС работиха по установяване на маршрута му и са установени всички моменти от неговото пребиваване на българска територия. От самото начало – 11 октомври 2018 г., досега се извършват множество действия при пълна координация на българските и британските партньори“, заяви главният прокурор. \r\nЦветилена СИМЕОНОВА", "date": "2019.02.11", "title": "Гл. прокурор Сотир Цацаров: Заподозреният за случая „Скрипал“ руски агент с псевдоним „Федотов“ е бил в България по време на отравянето на Емилиян Гебрев"}
{"url": "http://www.focus-news.net/news/2019/02/11/2622114/patuvashtata-izlozhba-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-gostuva-v-pleven.html", "text": "Документална изложба, посветена на 140 години от Учредителното събрание, приело Търновската конституция, ще бъде представена в Плевен от 15.30 часа в Художествената галерия „Илия Бешков”. Това съобщиха от пресцентъра на  Народното събрание . \r\nЕкспозицията, подготвена по инициатива на Народното събрание и Държавна агенция „Архиви“, ще бъде открита от областния управител на Плевен Мирослав Петров. Тя ще може да бъде разгледана от жителите и гостите на града до 14 февруари 2019 г.  \r\nВ пътуващата изложба са представени исторически и биографични данни за народните представители от състава на Учредителното събрание, портрети и документи за тяхната дейност. Показани са моменти от работата върху Търновската конституция, както и развитието на конституционния процес на фона на историческите събития, които го следват.", "date": "2019.02.11", "title": "Пътуващата изложба „140 години от Учредителното събрание и приемането на Търновската конституция” ще гостува в Плевен"}
{"url": "http://www.focus-news.net/news/2019/02/11/2622116/tatyana-burudzhieva-politolog-tnar-aktivna-registratsiya-pravo-na-glasuvane-sreshtu-plashtane-na-danatsi-po-primera-na-frantsiya-mozhe-da-reshi-problema-s-integratsiyata-na-romite.html", "text": "Т.нар. активна регистрация – право на гласуване срещу плащане на данъци по примера на Франция – може да реши проблема с интеграцията на ромите. Това каза за сутрешния блок „Добро утро, България“ на  Радио „Фокус“  политологът Татяна Буруджиева. Според нея обаче циганското малцинство, трябва първо да бъде включено в обществото, за да започне каквато и да е интеграция. Една от стъпките е и слагането на край на постройки като тези в село Войводиново, които водят до още беззаконие и са несправедливи спрямо данъкоплатците, обясни Татяна Буруджиева. Тези хора не са вътре в обществото – те са с незаконни жилища, не работят, хранят се от това че раждат деца и са разположени в сивата икономика, точно както са в черния сектор на предизборните кампании. Проблемът с незаконните ромски постройки и квартали трябва да се реши с цялостен подход. Постройките във Войводиново, които трябва да бъдат съборени, са били животозастрашаващи и по закон могат да бъдат разрушени. От друга страна тези хора не са получили временно настаняване. Няма значение от какъв етнос са тези хора – всички еднакво усещаме ниските температури и несгодите и не можем да се оправдаваме с това колко законна е била дадена постройка, когато става въпрос за граждани на Република България и човешки същества, които трябва да бъдат подслонени“, коментира Татяна Буруджиева. Едва ли циганите от съборените постройки в село Войводиново ще получат някакво жилище там, обърна внимание политологът. Според нея този конкретен случай е показателен, че политиците у нас често действат прибързано и спонтанно, а това не носи позитивни резултати. Буруджиева коментира и концепцията на ВМРО за разрешаване на проблема с ромите у нас, като уточни, че тя не е в правилната посока.  \r\nЕлеонора ЧОЛАКОВА", "date": "2019.02.11", "title": "Татяна Буруджиева, политолог: Т.нар. активна регистрация – право на гласуване срещу плащане на данъци по примера на Франция – може да реши проблема с интеграцията на ромите"}
{"url": "http://www.focus-news.net/news/2019/02/11/2622117/radio-fokus-kyustendil-navarshva-edinadeset-godini.html", "text": "Радио „Фокус” – Кюстендил  навършва единадесет години. На честота 96.7 MHz, радиото излъчва собствена програма от 4 октомври 2007 година, а на 11 февруари 2008 официално бе открит и регионалният офис, който е част от Национална радиоверига „Фокус“, притежаваща 58 собствени радиостанции. Програмата на Радио „Фокус” – Кюстендил покрива териториите на общините Кюстендил, Дупница, Невестино, Трекляно, Бобошево, Кочериново, Рила, Бобов дол и Сапарева баня, като информацията достига и до всички пътуващи по участъка на автомагистрала „Струма“ в областта.  \r\nЕкипът на Радио „Фокус” – Кюстендил работи в тясно сътрудничество с екипа на Радио „Фокус” – Пирин, което спомага за по-бързата и обширна информация за събитията, случващите се в двата съседни региона. Репортерите на Радио „Фокус” – Кюстендил се включват със свои репортажи в сутрешния блок „Добро утро, България”, дневния информационен блок „Добър ден“ и обзорното предаване „Това е България”, както и в специализираните предавания на Национална радиоверига „Фокус”. Медията разполага с 13 напълно оборудвани радио студиа, които подготвят и излъчват собствена радио програма в градовете Благоевград, Бургас, Варна, Велико Търново, Видин, Кюстендил, Пазарджик, Пловдив, Сливен, Смолян, Стара Загора и Шумен, а централното студио е в град София.  \r\nОт месец юни 2011 година Радио „Фокус” получи лиценз и за излъчване в град Тераклия, Република Молдова. За разнообразието на информационните блокове в програмите на Радио „Фокус” радиоверигата разчита на опита на най-голямата в България Информационна агенция „Фокус”.", "date": "2019.02.11", "title": "Радио „Фокус” – Кюстендил навършва единадесет години"}
{"url": "http://www.focus-news.net/news/2019/02/11/2622109/ministar-mladen-marinov-v-palen-sinhron-prodalzhavame-rabota-za-izyasnyavaneto-na-sluchaya-s-otravyaneto-na-emiliyan-gebrev-i-prebivavaneto-na-ruskiya-grazhdanin-u-nas.html", "text": "В пълен синхрон продължаваме работа за изясняването на всички факти и обстоятелства по отравянето на Емилиян Гебрев. Това каза на брифинг в Министерския съвет министърът на вътрешните работи Младен Маринов във връзка със случая „Гебрев“, предаде репортер на  Агенция „Фокус“ . „Към момента, когато на 30 април 2015 г. получихме сигнал за това, че Емилиян Гебрев е настанен във ВМА, незабавно започнахме оперативно-издирвателни и процесуално-следствени действия. Както каза и главният прокурор, беше образувано досъдебно производство срещу неизвестен извършител. Работихме по всички факти и обстоятелства както в подкрепа на хипотезата, че това е злонамерено действие, така и в подкрепа на това, че става въпрос за битово отравяне“, коментира Маринов. По думите му са били назначени и извършени множество експертизи, които са фиксирали всички възможни факти и обстоятелства към онзи момент, така че да се работи по разкриване на извършителя.  \r\n„В пълен синхрон продължаваме работа за изясняване на всички факти и обстоятелства както по линия на самото отравяне, така и по линия на пребиваване на руския гражданин на територията на страната“, каза още Младен Маринов. \r\nЦветилена СИМЕОНОВА", "date": "2019.02.11", "title": "Министър Младен Маринов: В пълен синхрон продължаваме работа за изясняването на случая с отравянето на Емилиян Гебрев и пребиваването на руския гражданин у нас"}
{"url": "http://www.focus-news.net/news/2019/02/11/2622113/fokus-makedoniya-svalen-e-nadpisat-na-sgradata-na-pravitelstvoto-v-skopie-za-da-se-dopalni-novoto-ime-na-darzhavata.html", "text": "Надписът „Правителство на Република Македония“ от сградата на кабинета в Скопие е свален, за да се допълни новото име на държавата – „Република Северна Македония“, съобщава електронното издание на местния  „Фокус“ . \r\nОчаква се днес Атина да изпрати вербална нота, с която да уведоми Скопие за ратификацията на Преспанското споразумение и Протокола за членство в НАТО. С това Договорът от Преспа влиза в сила и югозападната ни съседка ще се нарича официално „Република Северна Македония“. \r\nСледващата стъпка е двете страни да изпратят съвместно писмо до ООН, с което да информиран генералния секретар на международната организация Антониу Гутериш за влизане в сила на договора. След това ще бъдат уведомени и страните-членки на ООН. Процесът следва да бъде завършен в рамките на няколко дни, припомнят от Министерството на външните работи в Скопие. Тереза Герова", "date": "2019.02.11", "title": "„Фокус“ (Македония): Свален е надписът на сградата на правителството в Скопие, за да се допълни новото име на държавата"}
{"url": "http://www.focus-news.net/news/2019/02/11/2622120/kyustendil-trafikat-na-gkpp-gyueshevo-e-s-normalna-intenzivnost-preminavaneto-se-izvarshva-bez-zabavyane.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили към момента е нормален, преминаването се извършва без голямо изчакване. \r\nВенцеслав ИЛЧЕВ", "date": "2019.02.11", "title": "Кюстендил: Трафикът на ГКПП „Гюешево” е с нормална интензивност, преминаването се извършва без забавяне"}
{"url": "http://www.focus-news.net/news/2019/02/11/2622118/kathimerini-protestirashtite-fermeri-ochakvat-otgovor-ot-pravitelstvoto-na-aleksis-tsipras.html", "text": "Представителите на профсъюзите в Никая, Централна Гърция, ще проведат среща, за да обсъдят дали да продължат с протестните си действия, които миналата седмица доведоха до блокиране на пътищата, след като правителството на премиера Алексис Ципрас не удовлетвори исканията им за данъчни облекчения и други облаги, съобщава електронното издание на атинския ежедневник  Kathimerini . \r\nСлед срещата в неделя синдикалистите отправиха призив за диалог към правителството, като уточниха, че очакват отговор от официална Атина до 19 часа в понеделник местно време (съвпада с българското време).  \r\nОчаква се в рамките на днешната среща фермерите да обсъдят различни предложения за по-нататъшни действия. Тереза Герова", "date": "2019.02.11", "title": "Kathimerini: Протестиращите фермери очакват отговор от правителството на Алексис Ципрас"}
{"url": "http://www.focus-news.net/news/2019/02/11/2622111/n-pr-ema-hopkins-poslanik-na-velikobritaniya-balgarskite-i-britanskite-vlasti-rabotyat-v-satrudnichestvo-po-sluchaya-gebrev.html", "text": "Българските и британските власти работят в сътрудничество по случая „Гебрев“. Това каза посланикът на Великобритания Н. Пр. Ема Хопкинс след среща с министър-председателя Бойко Борисов по случая „Гебрев“, предаде репортер на  Агенция „Фокус“ .  \r\n„Днес проведохме една ползотворна среща с премиера, главния прокурор, вътрешния министър и главния секретар на МВР.  Българските и британските служби работят в сътрудничество по случая „Гебрев“. И всички други партньорски европейски служби вземат под сериозно внимание всякаква предположения за намеса на руски служби в Европа“, заяви Хопкинс. \r\nТя посочи, че Великобритания работи в тясно сътрудничество с българските служби. „Но в момента тече разследване и не можем да дадем данни по случая. Всички въпроси за националната сигурност на всички наши европейски партньори са от първостепенна важност за нас. И ще продължим това разследване и след „Брекзит“, каза още тя. \r\nЦветилена СИМЕОНОВА", "date": "2019.02.11", "title": "Н. Пр. Ема Хопкинс, посланик на Великобритания: Българските и британските власти работят в сътрудничество по случая „Гебрев“"}
{"url": "http://www.focus-news.net/news/2019/02/11/2622119/varna-suhi-sa-patnite-nastilki-v-oblastta.html", "text": "Сухи са пътните настилки във Варна и областта, предаде репортер на  Радио „Фокус“ – Варна . Времето над Черноморието е предимно слънчево, условията са подходящи за пътувания, пътната обстановка в областта е спокойна. Движението по автомагистрала „Черно море“ от км 0 до км 8 се осъществява двупосочно в едно платно, в посока Варна – Бургас, поради ремонтни дейности. Придвижването се осъществява при пълно затваряне на платното в посока Бургас – Варна. Движението по път І-9 в участъка Кранево – Варна при км 83 е ограничено за движение на МПС над 10 т.  \r\nСияна БУХЛАРСКА", "date": "2019.02.11", "title": "Варна: Сухи са пътните настилки в областта"}
{"url": "http://www.focus-news.net/news/2019/02/11/2622122/pazardzhik-rayonniyat-sad-shte-gleda-delo-za-krazhba-na-nad-6-000-leva.html", "text": "Районният съд в Пазарджик ще гледа наказателно дело от общ характер за кражба, съобщиха от администрацията на  съда . Делото е образувано по обвинителен акт на Районна прокуратура – Пазарджик. Срещу жена е повдигнато обвинение за това, че на 13 март 2018 година в град Нюпорт, Уелс, е откраднала сумата от 6 227 лева от потърпевшия. Началото на съдебното заседание е в 11.00 часа, а съдия-докладчик по делото е Димитър Бишуров.", "date": "2019.02.11", "title": "Пазарджик: Районният съд ще гледа дело за кражба на над 6 000 лева"}
{"url": "http://www.focus-news.net/news/2019/02/11/2622121/richard-grenel-poslanik-na-sasht-v-berlin-obeshtaniyata-na-germaniya-ne-sa-dostatachni.html", "text": "Въпреки обещанията на Германия за по-нататъшно увеличаване на разходите за отбрана, САЩ са недоволни от стъпките на Берлин, предприети в тази насока. Това подчерта американският посланик в страната Ричард Гренел в интервю за националния ежедневник  Die Welt , цитирано от берлинския вестник  Der Tagesspiegel . \r\n„Германските ангажименти за увеличаване на разходите за отбрана до 1,5% (от БВП) не са достатъчни. НАТО изисква 2% до 2024 г.\", припомни  посланикът на САЩ в Германия няколко дни преди срещата на министрите на страните от НАТО, която ще се проведе в Брюксел.  \r\n„Америка просто напомня на своя велик съюзник Германия, че моментът не е подходящ за отслабване или подкопаване на НАТО. Русия е на входната ни врата, всеки трябва да е наясно, че НАТО трябва да бъде засилено“, категоричен бе американският дипломат. \r\nВ годишния си стратегически доклад за НАТО обаче федералното правителство в Берлин обещава, че ще увеличи разходите си за отбрана с 1,5% до 2024 г., а след този период ще продължат да заделят повече средства за армията си. Цифрите изглежда обаче не успяха да успяха да успокоят държавния глава на САЩ Доналд Тръмп, който месеци наред призовава Германия да поеме по-голяма финансова отговорност за сигурността си, припомня берлинското издание. Тереза Герова", "date": "2019.02.11", "title": "Ричард Гренел, посланик на САЩ в Берлин: Обещанията на Германия не са достатъчни"}
{"url": "http://www.focus-news.net/news/2019/02/11/2622123/katya-tabachka-oblastna-direktsiya-na-mvr-kyustendil-nebrezhnost-e-osnovnata-prichina-za-vaznikvane-na-polskite-pozhari-v-oblastta.html", "text": "Небрежност е основната причина за възникване на полските пожари в област Кюстендил. Това каза пред  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите й само за два дни в областта са възникнали 20 пожара и повечето от тях са причинени поради небрежност. На всички подадени сигнали са се отзовали екипи на районните служби „Пожарна безопасност и защита на населението”. При два от пожарите са нанесени и щети. В землището на село Горна Брестница пожар е унищожил 3 дка овощна градина, а в землището на село Горна Гращица огънят е унищожил 3 дка черешови насаждения. Причините за последния пожар са в процес на установяване от Районно управление на МВР – Кюстендил. \r\nВенцеслав ИЛЧЕВ", "date": "2019.02.11", "title": "Катя Табачка, Областна дирекция на МВР – Кюстендил: Небрежност е основната причина за възникване на полските пожари в областта"}
{"url": "http://www.focus-news.net/news/2019/02/11/2622125/nsi-prihodite-ot-noshtuvki-prez-dekemvri-2018-g-dostigat-484-mln-lv-ili-s-93-poveche-v-sravnenie-s-dekemvri-2017-g.html", "text": "През декември 2018 г. в страната са функционирали 1 997 места за настаняване с над 10 легла - хотели, мотели, къмпинги, хижи и други места за краткосрочно настаняване. Това сочи  статистика на Националния статистически институт (НСИ) . Броят на стаите в тях е 59.0 хил., а на леглата - 119.9 хиляди. В сравнение с декември 2017 г. общият брой на местата за настаняване, функционирали през периода, се увеличава с 2.6%, а на леглата в тях - с 2.8%. \r\nОбщият брой на нощувките във всички места за настаняване, регистрирани през декември 2018 г., е 844.2 хил., или с 1.3% повече в сравнение със същия месец на предходната година, като най-голямо увеличение на нощувките (с 5.2%) се наблюдава в местата за настаняване с 4 и 5 звезди.  \r\nПрез декември 2018 г. в хотелите с 4 и 5 звезди са реализирани 74.3% от общия брой нощувки на чужди граждани и 40.3% - на българи. В местата за настаняване с 3 звезди са осъществени 18.4% от нощувките на чужди граждани и 30.3% - на българи, докато в останалите места за настаняване (с 1 и 2 звезди) те са съответно 7.3 и 29.4%. \r\nБроят на пренощувалите лица в местата за настаняване през декември 2018 г. се увеличава с 1.6% в сравнение със същия месец на 2017 г. и достига 437.3 хил., като е регистрирано увеличение както при чуждите, така и при българските граждани, съответно с 2.2 и 1.4%. Българските граждани, нощували в местата за настаняване през декември 2018 г., са 318.1 хил. и са реализирали средно по 1.8 нощувки. Чуждите граждани са 119.2 хил. и са реализирали средно по 2.3 нощувки, като 75.1% от тях са нощували в хотели с 4 и 5 звезди. \r\nОбщата заетост на леглата в местата за настаняване през декември 2018 г. е 23.4%, като намалява с 0.7 процентни пункта в сравнение с декември 2017 година. Най-висока е заетостта на леглата в хотелите с 4 и 5 звезди - 31.1%, следват местата за настаняване с 3 звезди - 22.2%, и с 1 и 2 звезди - 15.5%.  \r\nПриходите от нощувки през декември 2018 г. достигат 48.4 млн. лв., или с 9.3% повече в сравнение с декември 2017 година. Регистрирано е увеличение на приходите както от чужди граждани - с 11.7%, така и от български граждани - със 7.6%.", "date": "2019.02.11", "title": "НСИ: Приходите от нощувки през декември 2018 г. достигат 48.4 млн. лв., или с 9.3% повече в сравнение с декември 2017 г."}
{"url": "http://www.focus-news.net/news/2019/02/11/2622124/sport-viktoriya-tomova-zapazva-pozitsiyata-si-v-svetovnata-ranglista.html", "text": "Виктория Томова остава на 158-а позиция в световната ранглиста по тенис. Няма промени и в класирането на още две български тенисистки –  Елица Костова и Сесил Каратанчева, които запазват съответно 227-а и 232-ра позиция в ранглиста. \r\nБез промени остава и „Топ 10“. Начело е Наоми Осака, следвана от Петра Квитова и Симона Халеп.", "date": "2019.02.11", "title": "Спорт: Виктория Томова запазва позицията си в световната ранглиста"}
{"url": "http://www.focus-news.net/news/2019/02/11/2622127/vratsa-vremenno-e-ogranicheno-dvizhenieto-po-pat-ii-15-miziya-feribot-oryahovo-ot-km-74-do-km-77-poradi-razliv-na-gorivo.html", "text": "Враца: Временно е ограничено движението по път II-15 Мизия - ферибот „Оряхово\" от км 74 до км 77 поради разлив на гориво. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция\" и ще бъде възстановен след почистването на участъка.", "date": "2019.02.11", "title": "Враца: Временно е ограничено движението по път II-15 Мизия - ферибот „Оряхово\" от км 74 до км 77 поради разлив на гориво"}
{"url": "http://www.focus-news.net/news/2019/02/11/2622126/smolyan-trima-dushi-sa-postradali-sled-propadane-na-avtomobil-v-dvora-na-stroitelna-firma-na-okolo-20-metra-pod-patya-pri-izhoda-na-grada.html", "text": "Трима души са пострадали след пропадане на автомобил на около 20 метра под пътя при изхода на Смолян. Това съобщиха от  ОДМВР – Смолян . На 9 февруари 2019 г., около 17.45 ч., при км 21+700 на път III 868 (Смолян – Рудозем) в района на изхода на кв. „Райково“ в посока село Смилян лек автомобил „БМВ 530 Д“ с пернишка регистрация, собственост и управляван от 27-годишен мъж от Перник, поднася на десен завой и излиза извън пътното платно от ляво в посока на движението и пропада около 20 метра под пътя в двора на строителна фирма. Загинали няма. Леко ранени, без опасност за живота, са шофьорът, който е получил контузия на гръден кош и ляв лакът, пътуващите с него пътници - 26-годишна жена от София, която е с  контузия на гръден кош, 25-годишен мъж от столицата – с контузия на гръден кош и счупване на носни кости, и 27-годишна жена, също от София – с натъртване на глава и череп. Оказана е медицинска помощ на пострадалите в МБАЛ „Д-р Братан Шукеров“ – Смолян и те са освободени за домашно лечение.", "date": "2019.02.11", "title": "Смолян: Трима души са пострадали след пропадане на автомобил в двора на строителна фирма на около 20 метра под пътя при изхода на града"}
{"url": "http://www.focus-news.net/news/2019/02/11/2622128/burgas-akustichno-izpalnenie-na-grupa-goresht-pyasak-shte-se-sastoi-na-12-fevruari.html", "text": "Акустично изпълнение на група „Горещ пясък“ ще се състои на 12 февруари в Бургас, съобщиха от пресцентъра на  Община Бургас . Групата кани публиката на романтична среща два дни преди празник Свети Валентин – на 12 февруари, вторник, от 18.00 часа в експоцентър „Флора“. Входът е безплатен.", "date": "2019.02.11", "title": "Бургас: Акустично изпълнение на група „Горещ пясък“ ще се състои на 12 февруари"}
{"url": "http://www.focus-news.net/news/2019/02/11/2622130/stara-zagora-mladezhki-obshtinski-savet-organizira-antispin-kampaniya-pod-nadslov-moeto-zdrave-e-moe-pravo-na-14-fevruari.html", "text": "Младежки общински съвет - Стара Загора организира антиспин кампания под надслов „Моето здраве е мое право“. Това съобщиха от пресцентъра на  Община Стара Загора . Тя е част от втория етап на Националната антиспин кампания „Любовта е по-силна от всичко. Пази я!“ и ще се проведе на 14 февруари 2019 г. Акцентът на кампанията e поставен върху любовта, сексуалното и репродуктивно здраве, толерантността, информираността, традициите и диалога между хората.  \r\nНа 14 февруари от 12.00 до 13.30 часа на пешеходната зона от южна страна на Община Стара Загора,  младежите ще предложат послания за любовта и виното, блиц викторина, забавни игри с гражданите. \r\nИнформационната превантивна акция „Любовна лотария” включва разпространение на специално изработени лотарийни билети с печалби: презервативи, информационни материали, прегръдки, валентинки, сърчица, стихотворения за любовта, балони. \r\nВ инициативата „Нарисувай любовта“ всеки може да нарисува част от две платна посветени на  любовта и безопасно сексуално поведение. В специално изработено сърце всички желаещи могат да си направят снимка, „Остави своите стъпки на пътеката на любовта” включва рисунки на  цветни тебеширени сърца, очертани по стъпките на различни двойки. \r\nМладежите ще проведат и анкета сред публиката за заблудите и митовете, свързани със ХИВ/СПИН. \r\nВсеки желаещ може да изследва своя ХИВ статус по време на уличната кампания в мобилен кабинет за времето и мястото  на уличната проява. \r\nОт 19.30 часа в Младежки дом ще бъде представена младежка пиеса разнообразена с много музика „Грабни любовта”.", "date": "2019.02.11", "title": "Стара Загора: Младежки общински съвет организира антиспин кампания под надслов „Моето здраве е мое право“ на 14 февруари"}
{"url": "http://www.focus-news.net/news/2019/02/11/2622131/kyustendil-ochakvat-se-rezultatite-ot-vzetite-probi-ot-otkritite-otroveni-kucheta-v-selo-sovolyano.html", "text": "Очакват се резултатите от взетите проби от откритите отровени кучета в село Соволяно. Това съобщи за  Радио „Фокус” – Кюстендил  Пламен Илиев, кмет на Соволяно. По думите му все още няма информация за вида на отровното вещество, с което са умъртвени 11 кучета и 1 котка в населеното място. „Обстановката в селото е спокойна. Успокоиха се хората, родителите на децата. Идваха отново полицаи, следователи и екипи на противопожарната служба. Търсихме друга отрова в селото, но такава не беше открита”, каза Пламен Илиев. „Фокус” припомня, че в края на миналата седмица бяха открити отровени общо 11 кучета и една котка в населеното място. Част от труповете на животните са намерени в близост до детската градина в Соволяно. \r\nВенцеслав ИЛЧЕВ", "date": "2019.02.11", "title": "Кюстендил: Очакват се резултатите от взетите проби от откритите отровени кучета в село Соволяно"}
{"url": "http://www.focus-news.net/news/2019/02/11/2622132/bild-alternativa-za-germaniya-zapochna-kampaniya-za-evroepeyskite-izbori-s-lozungi-sreshtu-bryuksel.html", "text": "„Алтернатива за Германия“ започна кампанията си за европейските избори с лозунги срещу Брюксел, съобщава вестник  BILD . \r\nНай-напред плакатите бяха разпространени в социалните медии. Ръководителят на баварския клон на партията Мартин Зихерт поясни целта им: „Тези плакати ни показват като изцяло протестна партия“.  \r\nОбединяващ слоган е „Брюксел, добре ли си?“, но призивите са различни. Сред тях има и такива, които отхвърлят изразходването на средства за рекламни плакати за евроизборите. \"Нашите пари за скапани плакати? Брюксел, добре ли си?“, гласи един от надписите, а препратката под основнитя текст е „От любов към нашите пари“. Тереза Герова", "date": "2019.02.11", "title": "BILD: „Алтернатива за Германия“ започна кампания за евроепейските избори с лозунги срещу Брюксел"}
{"url": "http://www.focus-news.net/news/2019/02/11/2622135/zam-ministar-denitsa-nikolova-shte-otkrie-obnovenata-uchebna-sgrada-na-natsionalnata-muzikalna-akademiya-prof-pancho-vladigerov.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие обновената учебна сграда на Националната музикална академия „Проф. Панчо Владигеров“. Това съобщиха от пресцентъра на  Министерство на регионалното развитие и благоустройството . Събитието ще се състои на 12 февруари от 14.00 часа, в концертна зала „Димитър Ненов“, намираща се на партера на учебната сграда. \r\nНационалната музикална академия е ремонтирана по проект „Обновяване и модернизация инфраструктурата на учебна сграда на НМА „Проф. Панчо Владигеров“ с над 3 млн. лв., осигурени от управляваната от МРРБ Оперативна програма „Региони в растеж“ 2014-2020 г.", "date": "2019.02.11", "title": "Зам.-министър Деница Николова ще открие обновената учебна сграда на Националната музикална академия „Проф. Панчо Владигеров“"}
{"url": "http://www.focus-news.net/news/2019/02/11/2622134/sofiya-v-stolichna-biblioteka-zapochva-nova-lektoriya-pod-nadslov-svetat-na-fizikata-na-zhivo-parvata-lektsiya-shte-bade-na-14-fevruari.html", "text": "В Столична библиотека започва нова лектория под надслов „Светът на физиката на живо“, първата лекция ще бъде на 14 февруари. Кампанията с публични лекции от известни наши учени е организирана от Библиотеката на София, катедра „Физика“ при Минно-геоложкия университет „Св. Иван Рилски“ и списание „Светът на физиката“ при Съюз на физиците в България.  \r\nПървата лекция е посветена на „Светлината, лазерите и Нобеловата награда по физика за 2018 г.“ и ще бъде изнесена от проф. д.ф.н. Александър Драйшу – декан на Физическия факултет при СУ „Климент Охридски“. Инициативата ще се състои на 14 февруари 2019 г. от 17.00 часа в Американския център на Столична библиотека на пл. „Славейков“ 4А. Входът е свободен. В нея на атрактивно и достъпно ниво той ще представи физиката на лазерите (устройства, излъчващи светлина с уникални свойства), които са с многобройни приложения в индустрията, медицината, науката и бита, довели до революционни открития. Нобеловата награда за физика за 2018 г. е за постижения в лазерната оптика и е разделена наполовина между Артър Ашкин и Жерар Муру  и Дона Стрикланд (третата жена, която получава Нобелова награда по физика след Мария Кюри и Мария Гьоперт-Майер). \r\nНякои от следващите лекции ще бъдат: проф. Леандър Литов – „Кратка история на Вселената – поглед от ЦЕРН“, проф. Иван Дуков - „Периодичната таблица на Менделеев: минало и настояще“ – по случай 150 от създаването на Периодичната таблица, проф. Бойко Рангелов – „Странни земетресения около Малдивските острови“, доц. Мариана Кънева – „Физика и живопис“ и др.", "date": "2019.02.11", "title": "София: В Столична библиотека започва нова лектория под надслов „Светът на физиката на живо“, първата лекция ще бъде на 14 февруари"}
{"url": "http://www.focus-news.net/news/2019/02/11/2622136/kyustendil-v-dupnitsa-shte-bade-polozhena-parva-kopka-za-pameten-znak-po-povod-barikadite-ot-1997-godina.html", "text": "В Дупница ще бъде положена първа копка за изграждането на паметен знак по повод барикадите от 1997 година. Това каза пред  Радио „Фокус” – Кюстендил  инж. Адриана Велева, член на Сдружение „Духът на Дупница”. Събитието ще започне от 12.00 часа. Предвижда се паметният знак да бъде разположен на терен, предоставен от Община Дупница. Средствата за паметния знак са събрани от дарения.  \r\n„Този знак ще представлява бетонови крила и съответните надписи. Ще имаме отново символа на барикадите – метални хиксове. Ще има изписани няколко думи върху плоча. Ще направим алеи около този знак, ще направим и озеленяване. Ще има три пилона. Те ще бъдат за националното ни знаме, за знамето на Европейския съюз и за знамето на Дупница. Така ще направим един вечен спомен за идните поколения”, посочи Адриана Велева. \r\nВенцеслав ИЛЧЕВ", "date": "2019.02.11", "title": "Кюстендил: В Дупница ще бъде положена първа копка за паметен знак по повод барикадите от 1997 година"}
{"url": "http://www.focus-news.net/news/2019/02/11/2622138/api-ogranicheno-e-dvizhenieto-v-aktivnata-lenta-na-avtomagistrala-trakiya-ot-km-53-do-km-51-v-posoka-sofiya-poradi-remontni-deynosti.html", "text": "Ограничено е движението в активната лента на автомагистрала „Тракия“ от км 53 до км 51 в посока София поради ремонтни дейности. Това съобщиха от пресцентъра на  Агенция „Пътна инфраструктура“ . Трафикът се извършва в изпреварващата лента. \r\nВ посока Бургас от км 52 до км 53 движението се осъществява в изпреварващата лента също поради ремонтни дейности в активната лента.  \r\nШофьорите трябва да се движат с повишено внимание и съобразена скорост.", "date": "2019.02.11", "title": "АПИ: Ограничено е движението в активната лента на автомагистрала „Тракия“ от км 53 до км 51 в посока София поради ремонтни дейности"}
{"url": "http://www.focus-news.net/news/2019/02/11/2622142/stara-zagora-nad-110-signala-sa-podadeni-na-goreshtiya-telefon-na-obshtinata-za-perioda-8-10-fevruari.html", "text": "Над 110 сигнала са подадени на „горещия“ телефон на Общината за периода 8 – 10 февруари. Това съобщиха от пресцентъра на  Община Стара Загора . Граждани са информирали за около 50 неправилно паркирани МПС в града.  \r\nАкт за установяване на административно нарушение е съставен за шум от ремонтни дейности в апартамент в блок №27 в кв. „Три чучура – юг“. Същата административна санкция е наложена по сигнал за незаконна търговия до блок №1 на бул. „Генерал Столетов“.  \r\nЗа бездомни кучета е съобщено в централната част на града, както в местността „Съборената кюприя“. Информацията е насочена към Общински приют за безстопанствени животни. Акт за установяване на административно нарушение е наложен на собственик на куче, разхождащ домашния си любимец без повод и намордник в междублоково пространство в кв. „Самара 3“.  \r\nСигнализирано е още и за неспиране на автобусни спирки от водачи на градския транспорт. При установяване на нарушение от страна на шофьорите ще последват санкции спрямо Вътрешния правилник на дружеството.  \r\nГраждани са се оплакали от силна музика от заведения, както и от замърсяване на пространство около контейнери за отпадъци. Сигнализирано е още и за запалени храсти и треви по пътя към село Еленино.  \r\nСлед получени обаждания на Горещия телефон е извършен ремонт на улично осветление и паркомати.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2019.02.11", "title": "Стара Загора : Над 110 сигнала са подадени на „горещия“ телефон на Общината за периода 8 – 10 февруари"}
{"url": "http://www.focus-news.net/news/2019/02/11/2622139/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Кампанията за предстоящите избори за Европейски парламент, продължаващите проблеми в преговорите за Брекзит и напрежението в отношенията между Берлин и Вашингтон са част от основните теми, върху които акцентират европейските печатни издания. \r\n***  Министър-председателят на Обединеното кралство Тереза Мей отхвърли предложението на лидера на Лейбъристката партия Джереми Корбин за поддържане на постоянен митнически съюз с Европейския съюз, съобщава германският национален ежедневник  Die Frankfurter Allgemeine Zeitung . \r\nВ писмо до Корбин, разпространено в медиите, Мей изразя готовност за по-нататъшни преговори с опозицията в Лондон. В текста тя се съгласява с Корбин, че не трябва да бъдат организирани нови избори или втори референдум за Брекзит.  \r\nПо план Великобритания трябва да излезе от структурите на Общността на 29 март, припомня изданието. \r\n***  Консервативната Народна партия, дясноцентристкото движение „Граждани“ и крайнодясната „Вокс“ успяха да изкарат по улиците на Мадрид десетки хиляди испанци на протест срещу министър-председателя Педро Санчес и политиката му спрямо Каталуния, коментират в редакцията на националния ежедневник  El Pais .  \r\nПредседателите на трите партии призоваха лидера на испанските социалисти да обяви провеждането на нови избори в страната. Искането им бе подкрепено от около 45 хил. граждани на иберийското кралство, макар организаторите на протеста да приведоха данни за 200 хил. участници в демонстрацията на един от централните площади в Мадрид.  \r\nТрите партии обвиняват Санчес в „предателство“ спрямо Испания, след като той прие 21 искания на групи, подкрепящи независимостта на Каталуния. При това на фона на решението на правителството в Мадрид от миналата седмица за прекъсване на преговорите с Барселона заради планираните междупартийни преговори за решаване на въпроса с бъдещето на движението за независимостта.  \r\nОт редакцията подчертават, че в резултат на протеста се е стигнало до нещо  „невиждано“ в Испания – лидерите на трите десни партии, позиращи рамо до рамо за обща снимка. Именно това управляващите в Мадрид са се опитвали да избегнат, коментира изданието.  \r\nПризивът за демонстрациите бе провокиран миналата седмица от политическа буря в Испания поради решението на правителството да приеме да има наблюдател на планираните междупартийни преговори за Каталуния. Според опозицията това е отстъпка пред „каталунските сепаратисти“, които по-рано настояваха за международно посредничество за разрешаване на спора с Мадрид. \r\n***  Държавният секретар на САЩ Майк Помпео ще направи обиколка в три страни от източната част на Европейския съюз с мисия да увери, че ситуацията в тях е „западна“. Така високопоставенитв представители на администрацията във Вашингтон представят предстоящите посещения на Помпео в Унгария, Словакия и Полша - като шанс за противопоставяне на нарастващото руско и китайско влияние в толкова разнообразни области като енергетиката и технологиите, коментират в европейската редакция на изданието  Politico . \r\nНо правителствата на приемащите държави, изправени пред обвинения в страната и чужбина за „отстъпление от демокрацията и върховенството на закона“, се възползват от обявеното пътуване, за да го представят като знак на одобрение от Вашингтон. \r\nАко иска да избегне по-нататъшното отчуждаване на западноевропейските съюзници, разочаровани и объркани от външната политика на администрацията на президента Доналд Тръмп, Помпео ще трябва да намери баланс между възхваляването на трите държави и туширането на опасенията на критиците им. \r\nКакто срещу Будапеща, така и срещу Варшава Европейският съюз започна наказателни процедури заради нарушения на „основните ценности“ на Блока. Репутацията на Братислава бе опетнена от убийството на журналист, разследващ връзки с мафията, които по всяка вероятност достигат до сърцето на правителството. \r\nСлед визитата си в Унгария, във вторник Помпео ще отпътува за Словакия, а след това ще посети и Полша, където ще бъде домакин на конференция за сигурността в Близкия изток. В рамките на пътуването си Помпео ще обсъди връзките в областта на отбраната и ще се опита да убеди съюзници като Унгария да диверсифицират енергийните си доставки с цел отслабване на зависимостта от Русия. Очаква се той да обяви и нови инициативи на САЩ за региона, включително за борба с корупцията - които се разглеждат като път за руското и китайско влияние, поясни високопоставен представител на Вашингтон. \r\n***  В сутрешните часове на деня действащият министър на отбраната на САЩ Патрик Шанахан пристигна на изненадващо посещение в столицата на Афганистан, съобщава швейцарският ежедневник  Die Neue Zeurcher Zeitung . \r\nВ Кабул американският военен министър ще проведе среща с държавния глава на Афганистан Ашраф Гани, пояснява изданието, като същевременно допълва, че това е първото задгранично посещение на Шанахан, след като смени Джим Матис на поста в Пентагона. \r\nПосещението му Афганистан е в момент, в който САЩ усилено насърчават мирните преговори с талибаните, които по-рано отказаха да преговарят с правителството в Кабул.  \r\nАфганистанците обаче се притесняват, че САЩ може да изтеглят войските си от страната, преди да бъде постигнат дългосрочен мир с ислямистите. Държавният глава на САЩ Доналд Тръмп вече обяви плановете си за изтегляне на около половината от 14-те хиляди американски военнослужещи, дислоцирани в Афганистан, припомня вестникът. \r\n*** Колкото повече икономическата криза на Италия се доближава до опасни нива, толкова повече Италия се ангажира със своя собствена сделка с Великобритания по повод на Брекзит, пише  The Telegraph .   \r\n Италия разработва спасителни планове, за да запази финансовата стабилност и да не прекъсва търговските си контакти с Обединеното кралство, дори в случай на Брекзит без сделка. Един от вариантите е да се стигне до двустранни договорености, само между Рим и Лондон. \r\nУправляващата коалиция на „Лига“ и Движението „Пет звезди“ все повече се безпокои, че при евентуален неблагополучен изход от кризата около на пускането на Великобритания от Евросъюза самата италианска икономика, която в момента е твърде крехка, може да тръгне бързо по хлъзгавата плоскост надолу и рискува да изпадне във финансов колапс по отношение на собствения си дълг.   \r\nПремиерът Джузепе Конте е разпоредил на екипа си, занимаващ се с проблемите на Брекзит, спешно да се съсредоточи върху теми, свързани с пристанищата, летищата, митниците и търговията с храни. Едновременно с това той е предупредил да не се изпуска от внимание и статута на италианците, които живеят в Обединеното кралство. \r\n***", "date": "2019.02.11", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/02/11/2622140/d-r-emiliya-baeva-zam-kmet-na-dobrich-do-17-fevruari-elektronnata-sistema-za-priem-v-detskite-zavedeniya-e-otvorena-za-popalvane-na-svobodni-mesta.html", "text": "До 17 февруари електронната система за прием в детските заведения е отворена за подаване на заявления за попълване на свободни места за настоящата учебна година. Това съобщи зам.-кметът с ресор „Хуманитарни дейности“ д-р Емилия Баева, предаде кореспондент на  Радио „Фокус” – Варна . По думите ѝ въпреки че многократно бе пояснявано, че сегашният прием е за учебна 2018/2019 г., много от родителите подават заявления за новата учебна 2019/2020 г. Тя добави, че класирането за нея ще се осъществи през месец май. „Дотогава всеки месец при наличие на свободни места ще се обявява класиране за приключване на сегашната учебна година. На 18 февруари електронната система ще бъде затворена за редакция и регистрация на заявления. На тази дата ще бъдат обявени резултатите от класирането. Записването на класираните деца ще започне на 19 февруари и ще продължи до 28 февруари включително. Системата ще бъде отворена за редакция на съществуващите заявления на некласираните деца и за регистрация на нови заявления\", каза още тя. По думите ѝ на 7 март предстои да бъдат обявени свободните места само за текущата учебна година 2018/2019. Предвидено е отваряне на системата за регистрации на заявления на деца родени 2012, 2013, 2014, 2015 г. до 15 март включително. На 18 март ще бъде обявено следващото класиране, а записването на децата е в периода 19 - 29 март включително. „При необходимост класиране за запълване на места ще има и през април\", допълни д-р Баева. Тя посочи, че предвид продължаващата миграция, няма опасност децата в Добрич да останат извън класиранията за детски заведения. „Места в детските градини и ясли се освобождават постоянно. Към момента свободните места в детските градини са 120, в детските ясли – 20. През месеците декември и януари системата беше затворена\", каза още зам.-кметът.  \r\nСпоред европейския регламент за защита на личните данни в нея са изтрити всички данни на чакащите класиране деца. Сега се подават наново. Това е третата година, в която Община град Добрич провежда прием чрез електронна система. На сайта на администрацията в рубриката „Прием в детски заведения“ е публикувана пълна информация.  \r\nЖулиета НИКОЛОВА", "date": "2019.02.11", "title": "Д-р Емилия Баева, зам.-кмет на Добрич: До 17 февруари електронната система за прием в детските заведения е отворена за попълване на свободни места"}
{"url": "http://www.focus-news.net/news/2019/02/11/2622137/daniel-panov-kmet-na-veliko-tarnovo-samo-za-2018-godina-uspyahme-da-obnovim-s-evropeyski-sredstva-shest-obrazovatelni-institutsii-v-grada.html", "text": "Три училища и три детски градини в старата столица бяха обновени с европейски средства само през 2018 година. Това за пореден път доказва, че образованието е приоритет в управлението на страната през настоящия мандат на правителството. Това заяви при откриването на форума „Европа в нашия дом” във Велико Търново кметът Даниел Панов, предаде репортер на  Радио „Фокус” - Велико Търново . Панов припомни, че за образование в настоящия програмен период щ, който приключва през 2020 година, са осигурени над 624 млн. Обновените училища на територията на страната са над 420. В различни образователни проекти за квалификацията на преподавателите и учениците са вложени 350 млн.  \r\n„Националното сдружение на общините в Република България извървя много дълъг път, докато успя да осигури тези пари, но ние ще продължаваме да работим в тази насока, защото това е най-важното. С тези средства българската образователна инфраструктура се доближава до тази в останалите европейски страни, става модерна”, подчерта още Панов. Той даде Велико Търново и като пример за добрата връзка между образование и бизнес, които по думите му си сътрудничат много активно и ползотворно. Панов пожела успех на гражданския диалог.  \r\nПриветствие отправи и председателят на ПГ на ГЕРБ Цветан Цветанов, който подчерта, че Велико Търново е много подходящо място за стартиране на поредица от срещи по темата, защото градът е образователен център и работи за развитието си в тази насока.  \r\nПоздрав към присъстващите отправи и министърът на образованието Красимир Вълчев, който подчерта, че ръководената от него структура успява да работи заедно с всички свои институционални партньори. „Всички имаме нужда от позитивен разговор за образование, поставяйки регионалните политики в европейския контекст”, каза още министър Вълчев. Във форума участват още зам.-министри, проф. Любомира Попова, областен управител на Велико Търново, кметове, директори и преподаватели, общественици.  \r\nЛуиза ТРАНЧЕВА", "date": "2019.02.11", "title": "Даниел Панов, кмет на Велико Търново: Само за 2018 година успяхме да обновим с европейски средства шест образователни институции в града"}
{"url": "http://www.focus-news.net/news/2019/02/11/2622129/epoka-e-re-kosovo-prishtina-ne-mozhe-da-zatvori-vratata-za-yunmik.html", "text": "Водешият прищински ежедневник  Epoka e Re  цитира експерти, които предупреждават, че Временната администрация на ООН в Косово (ЮНМИК) е символична институцията, която ще остане в страната, докато е в сила Резолюция 1244 на Съвета за сигурност на международната организация.  \r\nСъгласно думите им, ЮНМИК не може да бъде лишена от власт, въпреки че тя самата никога не я е използвала, за да отменя решения на правителството на най-младата държава на Балканите. \r\nМиналата седмица министър-председателят на Косово Рамуш Харадинай обяви, че Прищина прекъсва комуникациите си с ЮНМИК заради доклада, който генералният секретар на ООН Антониу Гутериш представи за страната. Тереза Герова", "date": "2019.02.11", "title": "Epoka e Re (Косово): Прищина не може да „затвори вратата“ за ЮНМИК"}
{"url": "http://www.focus-news.net/news/2019/02/11/2622133/plovdiv-mobilna-avtomatichna-stantsiya-za-monitoring-na-vazduha-shte-bade-postavena-v-selo-voyvodinovo-riosv-preporachva-da-se-izbyagvat-deynosti-na-otkrito.html", "text": "Мобилна автоматична станция за мониторинг на въздуха ще бъде поставена в село Войводиново до окончателното потушаване на пожара в предприятието за месопреработка. Това съобщиха от  Регионална инспекция по околната среда и водите-Пловдив . На място ще бъдат измервани количествата серни и азотни газове, въглероден диоксид, ФПЧ10 и др.  \r\nСнощи на място е направено измерване с мобилна апаратура GASMET съвместно с Регионална лаборатория – Пловдив към Изпълнителната агенция по околна среда и не са установени превишения на нормите. Измерванията са осъществени в различни посоки около пожара. Предвид естеството на горелите материали в предприятието РИОСВ-Пловдив, въпреки липсата на превишения, препоръчва днес и в следващите няколко дни жителите на Войводиново да избягват дейности на открито и да затварят прозорците на домовете си. Мобилна автоматична станция за мониторинг на въздуха ще е във Войводиново до прекратяване на отделянето на дим от предприятието.  \r\nПожарът в предприятието е възникнал в 18.30 часа на 10 февруари. Сигналът е подаден около 19.30 часа на телефон 112.", "date": "2019.02.11", "title": "Пловдив: Мобилна автоматична станция за мониторинг на въздуха ще бъде поставена в село Войводиново, РИОСВ препоръчва да се избягват дейности на открито"}
{"url": "http://www.focus-news.net/news/2019/02/11/2622145/sofiya-dvama-dushi-sa-zadarzhani-za-grabezh-v-selo-elenov-dol.html", "text": "Двама души са задържани за грабеж в село Еленов дол. Това съобщиха от  ОДМВР - София . На двамата са повдигнати обвинения и наложена 72-часова мярка „Задържане под стража“. Сигналът за грабежа е подаден около 0.30 часа на 9 февруари на тел. 112 бил. Изпратените на адреса полицейски служители установили, че след разбиване на входната врата двама маскирани са проникнали в къщата, вързали са с въже 61-годишната собственичка, откраднали са сумата от 250 лева, скрита под дюшека на леглото ѝ, след което са избягали в неизвестна посока. По случая е образувано досъдебно производство. В хода на предприетите незабавни оперативно-издирвателни действия, проведени съвместно от служители на ОДМВР - София, ГДНП и ОДМВР - Враца, са установени и задържани извършителите - на 21 и 22 години. След доклад на събраните доказателства пред Районната прокуратура двамата са привлечени в качеството на обвиняеми и им е наложена мярка за неотклонение „Задържане под стража“ за срок до 72 часа.", "date": "2019.02.11", "title": "София: Двама души са задържани за грабеж в село Еленов дол"}
{"url": "http://www.focus-news.net/news/2019/02/11/2622146/silistra-shest-kameri-sa-otkradnari-na-teritoriyata-na-biosferen-park-srebarna.html", "text": "Една въртяща се и пет стационарни камери, разположени на открито в местността „Фазанарията“ на Биосферен парк „Сребърна“, са били откраднати за времето от 17.00 часа на 7 февруари до 07.45 часа на 8 февруари т. г. Това съобщиха от  ОДМВР-Силистра . Камерите били изрязани от метални тръби, на които били поставени, и отнети противозаконно, заедно с две записващи устройства. Дежурна оперативна група е извършила оглед, по случая е образувано досъдебно производство.", "date": "2019.02.11", "title": "Силистра: Шест камери са откраднари на територията на Биосферен парк „Сребърна“"}
{"url": "http://www.focus-news.net/news/2019/02/11/2622147/aleksandar-vuchich-zad-protestite-v-belgrad-stoi-nyakoy-ot-kosovo.html", "text": "Държавният глава на западната ни съседка Александър Вучич изрази увереност, че зад антиправителствените протести в Белград „стои някой от Косово“, предава сръбската държавна информационна агенция  Tanjug . \r\n„Достатъчно е да се видят докладите в прищинските медии, за да се разбере кой стои зад тези протести, кой иска да ме свали. Това е много ясно“, констатира Вучич. \r\nСпоред сръбския президент албанските медии манипулират броя на участващите в акциите. Вучич подчерта също, че е важно да се знае защо протестите са организирани в момент, в който Прищина въведе 100-процентни мита за вноса в страната на сръбски стоки.  \r\nКоментирайки акциите в негова подкрепа, организирани в Северно Косово, Вучич похвали действията на сръбската общност в района.  Тереза Герова", "date": "2019.02.11", "title": "Александър Вучич: Зад протестите в Белград стои някой от Косово"}
{"url": "http://www.focus-news.net/news/2019/02/11/2622148/sofiya-27-godishen-mazh-e-zadarzhan-za-krazhbata-na-4-000-lv-ot-kashta-v-selo-skravena.html", "text": "27-годишен мъж е задържан за кражбата на 4 000 лв. от къща в село Скравена. Това съобщиха от  ОДМВР - София . Работата по случая започнала в края на миналата седмица след сигнал от жителка на село Скравена, че входната врата на къщата ѝ е била разбита и от дома ѝ е отнета сумата от 4 000 лева. По случая в РУ - Ботевград било образувано досъдебно производство. В резултат на предприетите незабавни оперативно-издирвателни действия, криминалистите задържали извършителя. 27-годишният мъж от същото село направил пълни самопризнания и върнал отнетата сума. След приключване на действията по разследването той е привлечен в качеството на обвиняем и му е наложена мярка за неотклонение „Задържане под стража“ за срок до 72 часа.", "date": "2019.02.11", "title": "София: 27-годишен мъж е задържан за кражбата на 4 000 лв. от къща в село Скравена"}
{"url": "http://www.focus-news.net/news/2019/02/11/2622149/blagoevgrad-nad-48-000-kasa-tsigari-bez-banderol-sa-izzeti-pri-proverka-na-lek-avtomobil-v-selo-novo-leski.html", "text": "Около 14.00 часа на 8 февруари в село Ново Лески, община Хаджидимово, полицейски служители на Районно управление на МВР-Гоце Делчев са спрели за проверка лек автомобил „Ауди“, управляван от 40-годишен мъж от село Брезница, община Гоце Делчев. При проверката на автомобила са намерени и иззети около 48 400 къса цигари без задължителен бандеролен знак. Това съобщиха от  ОДМВР – Благоевград . В хода на работата по случая е извършена проверка в къща в село Брезница, обитавана от мъжа, при която са намерени и иззети около 240 къса цигари, също без задължителен бандеролен знак. Мъжът е задържан за срок до 24 часа. По случая е образувано досъдебно производство.", "date": "2019.02.11", "title": "Благоевград: Над 48 000 къса цигари без бандерол са иззети при проверка на лек автомобил в село Ново Лески"}
{"url": "http://www.focus-news.net/news/2019/02/11/2622143/tass-sergey-shoygu-pristigna-v-ankara-za-pregovori-s-turskiya-si-kolega-za-siriya.html", "text": "Министърът на отбраната на Руската федерация Сергей Шойгу пристигна на посещение в Анкара, където ще проведе преговори за ситуацията в Сирия с турския си колега Хулуси Акар, съобщава  TACC . \r\n„В хода на срещата главно ще се обърне внимание на обсъждането на различни аспекти на разрешаване на конфликта в Сирия“, подчертаха от военното ведомство в Москва.  \r\nРаботната визита на Шойгу ще бъде еднодневна. Не се привеждат други детайли за целите й.  . Тереза Герова", "date": "2019.02.11", "title": "ТАСС: Сергей Шойгу пристигна в Анкара за преговори с турския си колега за Сирия"}
{"url": "http://www.focus-news.net/news/2019/02/11/2622144/mila-sokolova-obshtina-blagoevgrad-stoynostta-na-proekta-sotsialna-infrastruktura-za-uslugi-za-detsa-e-1-176-50000-leva.html", "text": "Стойността на проекта „Социална инфраструктура за услуги за деца“ е 1 176 500.00 лева. Това каза по време на пресконференция ръководителят на проекта Мила Соколова, гл. експерт в отдел „Устойчиво развитие и европейски проекти“ в Община Благоевград, предаде репортер на  Радио „Фокус“ – Пирин . По думите й финансирането от Европейския съюз е в размер на 1 000 025.00 лева, а националното финансиране - 176 474.99 лева. Тя посочи, че срокът за изпълнение на проекта е 20 месеца, като той е стартирал на 30 януари 2018 година и е необходимо да приключи до 30 септември тази година. „Целите на проекта са свързани с осигуряване на подходяща и ефективна социална инфраструктура за развитие на три нови услуги в общността в Община Благоевград, които ще заменят институционалния модел за грижа за деца“, допълни Мила Соколова.  \r\nТя коментира, че ще бъде осигурено социално включване и равен достъп до услуги на децата и младежите в риск. „Ще се осигури и инфраструктура за услуги в общността за деца и младежи, съобразно предвидените социални услуги за община Благоевград в Картата на услугите за подкрепа в общността и в семейната среда“, каза още Мила Соколова.  \r\nНа пресконференцията присъстваха също зам.-кметовете на Благоевград инж. Емилия Тунева и Зорница Кралева, членове на екипа на проекта, представители на социалните институции, на Общината и граждани. Предстои да се проведе и официалната церемония „Първа копка“ по проекта. \r\nДенис НИКИФОРОВ", "date": "2019.02.11", "title": "Мила Соколова, Община Благоевград: Стойността на проекта „Социална инфраструктура за услуги за деца“ е 1 176 500.00 лева"}
{"url": "http://www.focus-news.net/news/2019/02/11/2622150/sport-londero-specheli-turnira-v-kordoba.html", "text": "Хуан Игнасио Лондеро спечели дебютна титла от турнир от АТП, след като на финала в Кордоба победи Гуидо Пея с 3:6, 7:5, 6:1. \r\nЛондеро участва „уайлд кард“ в турнира и до този момент бе допуснал три загуби от Пея, който също играеше за първа титла след три загубени финала.  \r\nЛондеро обаче не се пречупи и в третия сет направи три пробива, които го изведоха до победата.", "date": "2019.02.11", "title": "Спорт: Лондеро спечели турнира в Кордоба"}
{"url": "http://www.focus-news.net/news/2019/02/11/2622152/blagoevgrad-kuche-e-bilo-zastrelyano-ot-neizvesten-shofyor-na-lek-avtomobil-na-ulitsa-byalo-more-v-gotse-delchev.html", "text": "Около 22.35 часа на 8 февруари в Районно управление на МВР-Гоце Делчев е получен сигнал за това, че в района на улица „Бяло море“ в град Гоце Делчев от лек автомобил „Форд Фокус“ с неизвестен към момента шофьор, е произведен изстрел по група кучета, след което автомобилът е продължил движението си в неизвестна посока. Това съобщиха от пресцентъра на  ОДМВР – Благоевград . Едно от кучетата е починало, като предстои официално установяване на причините за смъртта му от ветеринарен лекар. По случая е образувано досъдебно производство. Работата продължава.", "date": "2019.02.11", "title": "Благоевград: Куче е било застреляно от неизвестен шофьор на лек автомобил на улица „Бяло море“ в Гоце Делчев"}
{"url": "http://www.focus-news.net/news/2019/02/11/2622151/predsedatelyat-na-pg-na-gerb-tsvetan-tsvetanov-investitsiite-v-obrazovanieto-sa-investitsii-v-badeshteto.html", "text": "Инвестициите в образованието са инвестиции в бъдещето. Тази секторна политика има най-голямо отношение към бъдещия просперитет на България. По тема „образование“ е важно да има консенсус между всички политически партии и институции. Това заяви председателят на ПГ на ГЕРБ и зам.-председател на партията Цветан Цветанов по време на откриването на гражданския диалог „Европа в нашия дом“ във Велико Търново, съобщиха от пресцентъра на  ПП ГЕРБ . В рамките на гражданския диалог \"Европа в нашия дом\" ще бъдат дискутирани националните и местните политики в сферата на образованието. На вниманието на обществеността ще бъде представено развитието на различните населени места в съответния регион и как европейската солидарност е допринесла за това.  \r\nЦветан Цветанов изтъкна, че една от основните цели на платформата „Европа в нашия дом“ е да покаже какви ангажименти са изпълнени от правителството по време на двете години от началото на управленския мандат, акцент на който е именно образованието. „Министерството на образованието разработи механизма за обхващане и задържане в образователната система на деца и ученици. Въз основа на него над 30 000 деца бяха върнати отново в класните стаи и ще получат възможността да имат равен старт в живота със своите връстници. Важно е тук да се отбележи и отличната координация между всички институции, без която този механизъм трудно щеше да има такъв успех“, обясни председателят на ПГ на ГЕРБ. По думите му ключово за развитието на образованието в България е осигуряването на достойни възнаграждения на учителите. „Ние сме поели ангажимент до края на управленския мандат през 2021 г. учителските заплати да бъдат увеличени двойно. Предвидените инвестиции за това са в рамките на 1.380 млрд. лв.“, каза още Цветанов. \r\nЗам.-председателят на ГЕРБ подчерта, че европейските избори през май ще бъдат ключови за бъдещето на Европа. „Ние трябва ясно да заявим, че искаме да останем част от силна и обединена Европа, чиято солидарност носи развитие и модернизация на българските региони. Всеки един човек трябва да знае какви са ползите от членството ни в ЕС. За 2018 и 2019 г. 500 български училища се модернизират, като отпуснатите средства по ОП „Региони в растеж“ за образователна инфраструктура са над 700 млн. лв.“, посочи Цветанов. Той благодари на образователния министър Красимир Вълчев и на представителите на местната власт в България, които са в непрекъснат контакт с МОН и заедно търсят решение на проблемите. Председателят на ПГ на ГЕРБ призова участниците във всички граждански диалози в страна да се възползват максимално от тази платформа и да обменят мнения и идеи, защото както в образованието, така и във всяка друга сфера – връзката между гражданите и институциите е най-важна.", "date": "2019.02.11", "title": "Председателят на ПГ на ГЕРБ Цветан Цветанов: Инвестициите в образованието са инвестиции в бъдещето"}
{"url": "http://www.focus-news.net/news/2019/02/11/2622156/komisar-simeon-tsarvulanov-rdpbzn-smolyan-nepochistenite-komini-i-ostaveni-bez-nadzor-elektricheski-uredi-sa-osnovnite-prichini-za-pozhari-prez-zimata-v-oblastta.html", "text": "Основните причини за възникване на пожари през отоплителния сезон в област Смолян са непочистените комини и тяхното самозапалване, както и включени и оставени без наблюдение електрически и отоплителни уреди. Това каза за  Радио „Фокус“ – Смолян  комисар Симеон Цървуланов – директор на Регионална дирекция „Пожарна безопасност и защита на населението“ (РДПБЗН) – Смолян. Той допълни, че има и случаи на възникване на пожари след неправилно използване на газови бутилки и котлони, които са с неизправни редуцир вентили или свързващи устройства. Комисар Цървуланов допълни, че при пожарите с големи щети е решение на собствениците дали ще възстановят изгорялото имущество и сгради, или напълно ще премахнат изгорялата постройка. \r\nТой уточни, че в област Смолян умишлените пожари не са изключение, но не се случват често и като процент от общия брой, са много малко. „Полицията издирва извършителите, разследват се тези случаи заедно с прокуратурата. Подпалвачите отиват на съд, някои от тях влизат в затвора като се докаже, че те са извършителите на пожара. Тук е въпрос на доказване на вина. При един пожар, при който всичко е изгоряло, трудно се доказва причината, но не е невъзможно“, обясни комисар Цървуланов. Той добави, че има случаи на пожари в област Смолян, чиито извършители все още не са разкрити и още се водят разследвания. Повечето обаче са с установени причини за възникване на пожара, каза още директорът на Пожарната в Смолян. \r\nНели ГЕРГЬОВСКА", "date": "2019.02.11", "title": "Комисар Симеон Цървуланов, РДПБЗН – Смолян: Непочистените комини и оставени без надзор електрически уреди са основните причини за пожари през зимата в областта"}
{"url": "http://www.focus-news.net/news/2019/02/11/2622154/d-r-emiliya-baeva-zam-kmet-na-dobrich-detsata-se-priemat-v-gradini-i-yasli-spored-broya-tochki-sabran-po-opredeleni-kriterii-a-ne-spored-datata-na-podavane-na-zayavlenieto.html", "text": "Децата се приемат в градини и ясли според броя точки, събран по определени критерии, а не според датата на подаване на заявлението. Няма значение дали то е подадено в началото на периода, в който е отворена електронната система за прием или в края ѝ. Това каза зам.-кметът „Хуманитарни дейности“ д-р Емилия Баева, предаде кореспондент на  Радио „Фокус” – Варна . Критериите засягат освен адреса на местоживеене, дали родителите са работещи или не, дали са студенти, дали има в семейството лица с увреждания и много други фактори. „Защо има свободни места? Първо защото ние наистина не успяхме да попълним всички места в детските градини още на първото класиране. Но другият особено тревожен за нас факт е миграцията. Има напускане и непрекъснато се освобождават места“, посочи д-р Баева. Тя подчерта, че има родители, които недоволстват, че при класирането преди техните деца не са включени в желаната детска градина, а впоследствие там се обявяват свободни места. „Причината е точно миграцията, която не може да бъде предвидена. Практиката е всеки месец да правят класирания при наличие на свободни места в детските заведения. Пример за това е 2018 г., когато класиране е провеждане всеки месец до ноември и винаги е имало постъпващи деца\", отбеляза зам.-кметът.  \r\nЖулиета НИКОЛОВА", "date": "2019.02.11", "title": "Д-р Емилия Баева, зам.-кмет на Добрич: Децата се приемат в градини и ясли според броя точки, събран по определени критерии, а не според датата на подаване на заявлението"}
{"url": "http://www.focus-news.net/news/2019/02/11/2622153/ministar-mladen-marinov-shte-otkrie-obnovenata-sgrada-na-odmvr-kyustendil-na-12-fevruari.html", "text": "Министър Младен Маринов ще открие обновената сграда на ОДМВР - Кюстендил на 12 февруари от 13.00 часа. Това съобщиха от пресцентъра на  МВР . На тържествена церемония министърът на вътрешните работи Младен Маринов и кметът на Община Кюстендил Петър Паунов ще открият реновираната административна сграда на ОДМВР. Средствата за обновлението са осигурени по Оперативна програма „Региони в растеж 2014 -2020“.", "date": "2019.02.11", "title": "Министър Младен Маринов ще открие обновената сграда на ОДМВР - Кюстендил на 12 февруари"}
{"url": "http://www.focus-news.net/news/2019/02/11/2622159/varhovniyat-kasatsionen-sad-potvardi-reshenieto-na-plovdivskiya-apelativen-sad-za-prisada-ot-6-godini-zatvor-na-mazh-obvinen-za-opit-za-ubiystvo.html", "text": "Върховният касационен съд потвърди изцяло решение на Пловдивския апелативен съд, с което е оставена в сила присъда от 6 години лишаване от свобода спрямо 34-годишния мъж с инициали Е. Д., признат за виновен в извършване на опит за убийство. Това съобщиха от пресцентъра на  Съдебната палата в Пловдив . Пловдивският окръжен съд го е осъдил да плати  и обезщетение от 10 000 лева за причинени неимуществени вреди на пострадалия с инициали М. И. (на 37 години). \r\nНа 21 август 2016 г. на стълбището в блок на бул. „Александър Стамболийски“ 63, подсъдимият намушкал с нож няколко пъти съседа си М. И., с който имали стара вражда, заради изгорял преди време при пожар автомобил на бащата на подсъдимия. Дъщерята на пострадалия била свидетелка по делото за колата. На спомената дата след употреба на алкохол, подсъдимият разказвал на висок глас за случая на съседи пред блока. Видял дъщерята да се прибира и се развикал. Тя повикала баща си, като го видял подсъдимият му се нахвърлил с нож, но присъстващите успели да ги разтърват. След известно време същата нощ, подсъдимият позвънил на вратата на апартамента на пострадалия. Щом той му отворил го нападнал с нож. Близките ги разтървали и извикали полиция и „Бърза помощ“. Пристигналият екип спасил живота на пострадалия. \r\nПодсъдимият е съден преди това, но е реабилитиран по право. Той се е лекувал след като му е била поставена диагноза поведенчески разстройства от употреба на наркотици. \r\nРешението на Върховния касационен съд е окончателно.", "date": "2019.02.11", "title": "Върховният касационен съд потвърди решението на Пловдивския апелативен съд за присъда от 6 години затвор на мъж, обвинен за опит за убийство"}
{"url": "http://www.focus-news.net/news/2019/02/11/2622157/mila-sokolova-obshtina-blagoevgrad-tri-sa-tselevite-grupi-na-proekta-sotsialna-infrastruktura-za-uslugi-za-detsa.html", "text": "Три са целевите групи на проекта „Социална инфраструктура за услуги за деца“. Това каза по време на пресконференция ръководителят на проекта Мила Соколова, гл. експерт в отдел „Устойчиво развитие и европейски проекти“ в Община Благоевград, предаде репортер на  Радио „Фокус“ – Пирин . По думите й целите на проекта като цяло са насочени към подкрепа на деца с увреждания, деца в риск и техните семейства и семейства на деца с увреждания.  \r\n„Проектът предвижда изграждане на Дневен център за подкрепа на деца с увреждания и техните семейства, както и Дневен център за подкрепа на деца с тежки множествени увреждания и техните семейства и Център за обществена подкрепа“, посочи Мила Соколова. Тя заяви, че ще бъде осигурено необходимото специализирано обзавеждане и оборудване. „Три броя са подкрепените обекти на социалната инфраструктура в процеса на деинституционализация, като капацитетът на подпомогнатата инфраструктура, предназначена за грижи за деца, е с целевата стойност от 280 места“, каза още Соколова. Ръководителят на проекта допълни, че Дневният център за подкрепа на деца с увреждания ще бъде с 30 места за дневна грижа и 60 места за консултативни услуги.  \r\n„Дневният център за подкрепа на деца с тежки увреждания и техните семейства ще бъде също от капацитет 30 места и 60 места за консултативни услуги“, добави Мила Соколова. Тя коментира, че Центърът за обществена подкрепа ще има капацитет 100 места. Мила Соколова заяви, че е напълно осигурена ефективната материално-техническата база за три нови социални услуги в общността в Община Благоевград. \r\nДенис НИКИФОРОВ", "date": "2019.02.11", "title": "Мила Соколова, Община Благоевград: Три са целевите групи на проекта „Социална инфраструктура за услуги за деца“"}
{"url": "http://www.focus-news.net/news/2019/02/11/2622155/korneliya-ninova-pred-aezh-balgariya-zakonat-i-svobodata-stoyat-nad-partiyniya-interes.html", "text": "В момента сме свитетели на груба цензура от страна на ГЕРБ. През последните години има много случаи на засягане на журналисти, които си позволяват да критикуват властта и да споделят различно мнение. Въпросът за ограничаване на свободата на медиите и човешките свободи е принципен, а не партиен. Това заяви лидерът на БСП Корнелия Нинова на среща с представители от Асоциацията на европейските журналисти - България в централата на партията на \"Позитано\"20, съобщиха от пресцентъра на  БСП . На срещата присъства и говорителят на ПГ на \"БСП за България\" Елена Йончева. Нинова припомни, че срещу нея е организиран политически процес заради филмите й и разследванията срещу корупцията на най-високи нива. \"Ние ще я защитим и в Брюксел, пак по същата причина- да не се ограничава правото на хората да си казват мнението и да вадят данни за корупция, да не се използва  прокуратурата за натиск\", категорична бе Корнелия Нинова. С представителите от Асоциацията на европейските журналисти-България беше обсъден и въпросът за честността на изборите. От Асоциацията и БСП се обединиха, че смяната на ЦИК трябва да се случи, защото така е регламентирано в закона. Нинова призова за обща и надпартиина позиция по този въпрос. \"Ето, ние даваме пример , че законът стои над партийния ни интерес. Въпреки,че имаме и сега квота в ЦИК, държим да се спазват законите на страната и незабавно да се пристъпи към нов избор”, каза още лидерът на БСП.  \r\n\"Поемам гаранция, че ПГ на \"БСП за България\" ще подкрепи ветото на президента върху текстове от Закона за защита на личните данни. Някои текстове от този закон налагат цензура на свободата на словото. Ако бъде преодоляно ветото, ние ще сезираме Конституционния съд. Има основания да смятаме, че се засягат основополагащи и конституционни права на свобода на изразяване и достъп до информация\", категорична бе Нинова. Според нея ГЕРБ често се позовават на европейски регламенти и правила, но е станало практика да вкарват в законодателството и неприемливи текстове, които нямат нищо общо с европейската практика. Корнелия Нинова добави, че по този начин ГЕРБ крият истинските си намерения за авторитарна власт зад европейските норми.", "date": "2019.02.11", "title": "Корнелия Нинова пред АЕЖ-България: Законът и свободата стоят над партийния интерес"}
{"url": "http://www.focus-news.net/news/2019/02/11/2622162/pazardzhik-zadarzhan-e-31-godishen-mazh-ot-selo-karabunar-izvarshil-palezh-na-lek-avtomobil-v-oblastniya-grad.html", "text": "Криминално проявен мъж, извършил палеж на лек автомобил, е установен и задържан от служители в сектор „Криминална полиция“ при Районно управление на МВР-Пазарджик, съобщиха от  ОДМВР-Пазарджик .  \r\nВечерта на 3 февруари неизвестен мъж е залял със запалителна течност и запалил паркиран на улица в областния град лек автомобил „Фолксваген“, собственост на млада жена от Пазарджик, ползван от нейния баща И. Б – 53 г. На мястото са пристигнали екипи на пожарната и полицията. Унищожена е предната част на леката кола. Извършен е оглед и разследващите установили безспорни доказателства за умишлен палеж. Започнало е полицейско производство, а криминалистите са предприели действия за установяване самоличността на подпалвача. Не след дълго те попаднали в дирите на криминално проявения З. П.- 31 г., жител на село Карабунар, община Септември. Мъжът е задържан в ареста първоначално за 24 часа, а малко по-късно срокът на задържане е удължен от наблюдаващ прокурор със 72 часа. Работата по пълното изясняване на случая продължава.", "date": "2019.02.11", "title": "Пазарджик: Задържан е 31-годишен мъж от село Карабунар, извършил палеж на лек автомобил в областния град"}
{"url": "http://www.focus-news.net/news/2019/02/11/2622163/sport-zhivko-milanov-shte-podpishe-dogovor-s-levski-do-kraya-na-denya.html", "text": "Бившият национал на България Живко Миланов още днес трябва да се завърне официално в Левски. Защитникът, който от миналия петък е свободен агент, след като разтрогна договора си с шампиона на Кипър АПОЕЛ (Никозия), ще подпише контракт за срок от година и половина.  \r\nРъководството на Левски е уточнило всички параметри по новия договор на Миланов и се очаква той да бъде на разположение на отбора още за мача срещу Локомотив (Пловдив). Наставникът  Георги Дерменджиев днес събира тима си за първа тренировка на „Герена\", към която трябва да се присъедини и бившият национал.", "date": "2019.02.11", "title": "Спорт: Живко Миланов ще подпише договор с Левски до края на деня"}
{"url": "http://www.focus-news.net/news/2019/02/11/2622158/plovdiv-novi-5-imena-se-vklyuchvat-kam-tretoto-poredno-izdanie-na-festivala-hills-of-rock.html", "text": "Нови 5 имена се включват към третото поредно издание на фестивала „Hills of Rock”, което ще се проведе на 28, 29 и 30 юни – Гребен канал, Пловдив, съобщиха от  Община Пловдив . Финландската метъл банда Children of Bodom ще свири в третия фестивален ден, точно преди хедлайнера Garbage, а португалската хеви група Moonspell – на 28 юни, преди Disturbed. Шведите Avatar, англичаните Gloryhammer и германците Lord Of The Lost също ще се присъединяват към фестивала „Hills of Rock” с невероятен звук и страхотно шоу. „Hills of Rock” се реализира за трета поредна година и е част от програмата на  „Пловдив – Европейска столица на културата 2019“. От днес, 11 февруари 2019, са в продажба и еднодневни билети за „Hills of Rock”. \r\nChildren of Bodom, създадена през 1993 в Епоо, Финландия, бързо набира популярност и утвърждава името си на световната метъл сцена. Бандата има девет студийни албума зад гърба си, а през март 2019 предстои да излезе на пазара и десетия им албум, който ще носи името Hexed. Ще видим Children of Bodom на сцената на „Hills of Rock” в състав Alexi Laiho (китара и вокал), Jaska Raatikainen (ударни), Henkka Seppälä (бас китара), Janne Wirman (клавишни) и Daniel Freyberg (китара). \r\nMoonspell е създадена през 1992 година. Тя е  една от най-разпознаваемите портуагалски банди, и основна фигура в готик метъл стила. През 2018 Moonspell издават компилацията Lisboa Under The Spell, която предизвиква невероятен интерес сред меломаните по целия свят. \r\nAvatar са шведска хеви метъл банда, формирана в Гьотеборг през 2001. Групата има издадени седем студийни албума, като през 2018 на пазара излезе последният от тях – Avatar Country. Avatar имат невероятно сценично присъствие и изпълненията им на живо са изключително впечатляващи. \r\nGloryhammer са английска банда, а стилът им може да се определи като симфоничен пауър метъл. Всеки член на бандата пресъздава различен герой, и групата има изключително сценично присъствие. През пролетта на 2019 предстои издаването на новия им албум Legends From Beyond the Galactic Terrorvortex. \r\nНемската група Lord Of The Lost е създадена в Хамбург и бързо набира голям брой почитатели по света. Последният албум на бандата Thornstar, беше издаден на 3 август 2018 и е изключително позитивно приет от феновете.", "date": "2019.02.11", "title": "Пловдив: Нови 5 имена се включват към третото поредно издание на фестивала „Hills of Rock”"}
{"url": "http://www.focus-news.net/news/2019/02/11/2622167/pleven-18-godishen-mladezh-e-zadarzhan-za-otvlichane-v-dolna-mitropoliya.html", "text": "18-годишен младеж е задържан за отвличане. Това съобщиха от  ОДМВР - Плевен . На 9 февруари 2019 година в 23.22 часа е потърсено съдействие от полицията за отвличане на 24-годишна от Долна Митрополия. Съобщено е, че е качена насилствено в автомобил „Фолксваген“ от нейния приятел – 18-годишен от село Одърне, община Пордим. От извършените оперативни действия служители на РУ - Пордим установяват в село Одърне 18-годишния и пострадалата. Извършени са разпити на очевидци и други свидетели на престъплението.  \r\nПострадалата е освидетелствана от съдебен лекар. При задържането на извършителя е открито в него газово сигнално оръжие \"Екол 9 мм\" и два патрони в пълнителя. Образувано е бързо производство. Извършителят е привлечен в качеството на обвиняем и задържан за срок до 72 часа с постановление на наблюдаващия окръжен прокурор.", "date": "2019.02.11", "title": "Плевен: 18-годишен младеж е задържан за отвличане в Долна Митрополия"}
{"url": "http://www.focus-news.net/news/2019/02/11/2622166/nezavisen-makedoniya-upravlyavashtata-partiya-v-skopie-obmislya-dva-varianta-za-promyana-na-imeto-si.html", "text": "Социалдемократите на Северна Македония (СДСМ) или само Социалдемократически съюз (СДС) са двата възможни варианта за промяна на името на управляващата в Скопие партия, съгласно произтичащите от Преспанското споразумение ангажименти, отбелязва електронното издание на скопския вестник  „Независен“ , като се позовава на информация от високопоставен представител на политическата сила, водена от премиера Зоран Заев.  \r\nПромяната на името на партията трябва да бъде финализирано до президентските избори през април, но нейни членове не изключват решението да бъде взето на предстоящия на 3 март конгрес на македонските социалдемократи. На него следва да бъде избран и кандидатът, който ще представлява партията на изборите за нов държавен глава на югозападната ни съседка.  Тереза Герова", "date": "2019.02.11", "title": "„Независен“ (Македония): Управляващата партия в Скопие обмисля два варианта за промяна на името си"}
{"url": "http://www.focus-news.net/news/2019/02/11/2622160/alsat-m-makedoniya-zapochva-postavyaneto-na-tabelite-s-novoto-ime-na-makedoniya.html", "text": "Тази седмица ще започне поставянето на табелите с новото име на Македония, отбелязва излъчващият на албански език скопски телевизионен канал  „Алсат-М“ . \r\nТабела с македонския държавен герб и надпис „Република Северна Македония“ на два езика вече е изготвена за граничния пункт „Богородица“ на границата с Гърция. Уточнява се, че вече е свален и надписът „Правителство на Република Македония“ от сградата на кабинета в Скопие. Тереза Герова", "date": "2019.02.11", "title": "„Алсат-М“ (Македония): Започва поставянето на табелите с новото име на Македония"}
{"url": "http://www.focus-news.net/news/2019/02/11/2622161/varna-okrazhnata-prokuratura-poiska-postoyanen-arest-za-zadarzhaniya-vav-vrazka-s-ubiystvoto-na-vazrasten-mazh-v-staro-oryahovo.html", "text": "Окръжната прокуратура във Варна поиска постоянен арест за задържания във връзка с убийството на възрастен мъж в село Старо Оряхово. Предстои мярката му за неотклонение да бъде разгледана от състав на Окръжния съд в 15.00 часа. Това съобщиха от  Окръжната прокуратура . Мъжът с инициали Т. Т., който е на 23 години, бе привлечен като обвиняем по чл. 116 от Наказателния кодекс за убийството в село Старо Оряхово. Според прокуратурата на 8 февруари той умишлено умъртвил с особена жестокост и по особено мъчителен начин свой 71-годишен съселянин. Престъплението е разкрито от органите на МВР под непосредственото ръководство на дежурен прокурор от Окръжна прокуратура - Варна. Обвинението е повдигнато на вчера, а с днешна дата в Окръжния съд във Варна е внесено искане за задържане под стража на обвиняемия.", "date": "2019.02.11", "title": "Варна: Окръжната прокуратура поиска постоянен арест за задържания във връзка с убийството на възрастен мъж в Старо Оряхово"}
{"url": "http://www.focus-news.net/news/2019/02/11/2622165/st-komisar-nikolay-dimov-odmvr-smolyan-palezhite-sa-sred-nay-trudnite-prestapleniya-za-razsledvane-no-razkrivaemostta-im-za-oblastta-e-nad-srednata-za-stranata.html", "text": "Палежите са едни от най-трудните за разследване престъпления. Това каза за  Радио „Фокус“ – Смолян  ст. комисар Николай Димов – директор на Областна дирекция на МВР (ОДМВР) – Смолян. „Ние разследваме както пожари с данни за умишлени палежи, така и всички, които са със значителни щети или е имало опасност огънят да се разпространи и да засегне и друго имущество на значителна стойност. За тях образуваме досъдебни производства“, поясни ст. комисар Димов. Той припомни, че през миналата година в Борино е имало два палежа, за които е установено, че са предизвикани умишлено. Извършителят е установен, но делото още не е минало през съда. „При двата палежа в Борино имаше и напрежение сред хората, тъй като единият беше на офиса на ДПС“, уточни ст. комисар Димов. Той отбеляза, че има и други пожари в област Смолян, които още се разследват. „При пожари със запалено имущество на значителна стойности и когато пожаро-техническата експертиза, където не може да установи по категоричен начин дали е техническа неизправност или друга причината се разследват. Разкриваемостта на този вид престъпления за област Смолян е над средната за страната, но като цяло в България е ниска. В повечето случаи следите са унищожени и по категоричен начин не може да се установи причината“, посочи ст. комисар Димов. \r\nНели ГЕРГЬОВСКА", "date": "2019.02.11", "title": "Ст. комисар Николай Димов, ОДМВР – Смолян: Палежите са сред най-трудните престъпления за разследване, но разкриваемостта им за областта е над средната за страната"}
{"url": "http://www.focus-news.net/news/2019/02/11/2622170/pleven-65-godishen-mazh-e-zaginal-pri-pozhar-v-kashta-v-selo-novachene.html", "text": "65-годишен мъж е загинал при пожар в къща в село Новачене тази сутрин. Това съобщиха от  ОДМВР - Плевен . Сигналът в РСПБЗН - Никопол е получен в 7.12 часа. По първоначални данни човекът е самотноживеещ. На място огледите продължават.", "date": "2019.02.11", "title": "Плевен: 65-годишен мъж е загинал при пожар в къща в село Новачене"}
{"url": "http://www.focus-news.net/news/2019/02/11/2622164/adelina-stefanova-hram-vavedenie-bogorodichno-blagoevgrad-v-narodnata-obredna-praktika-vlasovden-e-obyaven-za-praznik-na-volovete.html", "text": "В народната обредна практика Власовден е обявен за празник на воловете. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. „Жените стават рано сутринта и приготвят обредни хлябове. В същото време мъжете почистват обора, изчеткват воловете и ги изкарват на водопой. Преди да тръгнат за водопой, домакинята им дава по залък от изпечения хляб. Казват, че тази болест е особено по стомасите и червата на воловете. Ето защо трябва да бъде строго спазена забраната за работа на този ден, стига работата да не е свързана с воловете и тяхната хигиена“, уточни тя.  \r\nСтефанова допълни, че на масата трябва да има зимни ястия. По думите й се поднасят шарена пита, кашник, мекици и всичко, което домакинята може да приготви за празника. Тя заяви, че на Власовден се спазват някои забрани. Църковният уредник обясни, че жените не предат, за да не става „влас” в очите им, не месят, за да не „власява” брашното, мъжете не впрягат волове, тъй като се вярва, че дори „опасан в девет колана”, волът този ден се разпасва. Аделина Стефанова отбеляза, че празникът се спазва и от овчарите, за да не се раждат „власати”, с груба вълна овце. \r\nНатали СТЕФАНОВА", "date": "2019.02.11", "title": "Аделина Стефанова, храм „Въведение Богородично“-Благоевград: В народната обредна практика Власовден е обявен за празник на воловете"}
{"url": "http://www.focus-news.net/news/2019/02/11/2622169/d-r-krasimir-minkin-nevrohirurg-v-umbal-sv-ivan-rilski-nad-1000-patsienta-sa-izsledvani-a-nad-250-sa-operirani-ot-epilepsiya.html", "text": "Над 1000 пациента са изследвани, а над 250 са оперирани от епилепсия. Това съобщи по време на пресконференция д-р Красимир Минкин, неврохирург в Отделението по детска неврохирургия и невротравматология към Клиниката по неврохирургия на столичната Университетска болница “Св. Иван Рилски” и ръководител на Центъра по хирургия на епилепсията в болницата, по повод Международния ден на борбата с епилепсията, предаде репортер на  Агенция „Фокус“ . „Центърът за епилепсия за първи път е създаден в България и за първи път тук се осъществява нещо, което в света съществува от десетилетия“, заяви д-р Минкин. \r\n„Става въпрос за център, който функционира отдавна, защото имаме над 1 000 пациента, които са изследвани. Тези, които оперираме се изследват много преди да се стигне до операция. Оперирани са над 250 пациента. През тези 10 години, година по година бяха въведени всички диагностични методи, които са утвърдени от света и голяма част от иновативните способи, с които разполагат ограничен брой центрове и по света“, посочи неврохирургът, като подчерта, че този център е един от много високо поставените в Европа и в света. \r\n„Разполагаме с всякакви технологии за откриване на причината за епилепсията, когато това е възможно. Имаме и всички хирургични техники, за това нямаме нужда от обучение и от чужди хирурзи или елиптолози“, каза още той, като отбеляза, че центърът е достигнал едно ниво, което е много добро за Европа. \r\nИрина ИВАНОВА", "date": "2019.02.11", "title": "Д-р Красимир Минкин, неврохирург в УМБАЛ “Св. Иван Рилски”: Над 1000 пациента са изследвани, а над 250 са оперирани от епилепсия"}
{"url": "http://www.focus-news.net/news/2019/02/11/2622171/sofiya-32-godishen-mazh-e-zadarzhan-za-napadenie-na-politseyski-sluzhiteli-v-kurorta-malyovitsa.html", "text": "32-годишен мъж е задържан за нападение на полицейски служители в курорта Мальовица. Това съобщиха от  ОДМВР - София . Около 12.35 часа на 9 февруари жител на село Кранево сигнализирал в полицията, че мъж е нанесъл побой на 60-годишната му майка в ски гардероб в курорта Мальовица. Незабавно на място е изпратен полицейски екип от РУ - Самоков. Униформените бързо установили извършителя, който оказал съпротива спрямо тях и ударил с юмрук в областта на корема единия полицейски служител. Пострадалата е транспортирана за лечение с масивен хематом на дясната гърда, без опасност за живота. 32-годишният нападател от с. Говедарци е задържан със заповед за срок до 24 часа. Срещу него е образувано бързо производство. Уведомена е районната прокуратура.", "date": "2019.02.11", "title": "София: 32-годишен мъж е задържан за нападение на полицейски служители в курорта Мальовица"}
{"url": "http://www.focus-news.net/news/2019/02/11/2622174/sofiya-dvama-mazhe-ot-botevgrad-sa-zadarzhani-za-nezakonen-dobiv-na-darvesina-i-saprotiva-spryamo-politseyski-sluzhiteli.html", "text": "Двама мъже от Ботевград са задържани за незаконен добив на дървесина и съпротива спрямо полицейски служители. Това съобщиха от  ОДМВР - София . Около 10.50 часа на 8 февруари в хода на полицейска операция за пресичане на незаконния добив и превоз на дървесина на обслужваната територия, служители на РУ - Ботевград предприели действия за проверка на каруца, натоварена с дърва за огрев без поставена контролна горска марка и документи за законен произход, съпровождана от трима криминално проявени и осъждани жители на Ботевград. При вида на униформените двама от мъжете опитали да избягат, а впоследствие оказали съпротива в опит да осуетят извършването на проверката, като бутали и пробвали да ударят служителите на реда с дървени предмети. Извършителите са отведени в районното управление и задържани за срок до 24 часа, а  по случая е образувано досъдебно производство. Още същия ден двамата са привлечени като обвиняеми. С прокурорско постановление арестът им е удължен за срок до 72 часа.", "date": "2019.02.11", "title": "София: Двама мъже от Ботевград са задържани за незаконен добив на дървесина и съпротива спрямо полицейски служители"}
{"url": "http://www.focus-news.net/news/2019/02/11/2622175/varna-vremenno-dvizhenieto-po-am-hemus-v-posoka-sofiya-v-rayona-na-s-slanchevo-se-osashtestvyava-v-skorostnata-lenta-poradi-avariral-kamion.html", "text": "Временно движението по АМ \"Хемус\" в посока София, в района на с. Слънчево, област Варна, се осъществява в скоростната лента поради аварирал камион. Това съобщиха от пресцентъра на  Агенция \"Пътна инфраструктура\" .", "date": "2019.02.11", "title": "Варна: Временно движението по АМ \"Хемус\" в посока София, в района на с. Слънчево, се осъществява в скоростната лента поради аварирал камион"}
{"url": "http://www.focus-news.net/news/2019/02/11/2622176/prof-plamen-pavlov-v-nyakakvo-otnoshenie-tsar-boril-vodi-choveshki-protses-sreshtu-bogomilite.html", "text": "Цар Борил води човешки в някакво отношение процес срещу богомилите. Това каза историкът проф. Пламен Павлов в интервю за  Агенция „Фокус“  по повод проведения на 11 февруари 1211 г. Събор против богомилите. „Нямаме изгаряне на клади. Еретическите водачи са наказани, прогонени от страната. Не бива да забравяме, че част от богомилите по време на този процес, се връщат към църквата. Това също говори, че богомилското учение наред с някои негови достойнства, е имало и доста слабости, които не са издържали в един открит диспут въз основа на свещените книги“, допълни историкът. Според него да се правят преки парелели с Инквизицията е твърде фриволно и неточно. Проф. Павлов коментира, че самата Инквизиция в големия си размах е все пак по-късно от времето на Борил. Той обърна внимание, че богомилският водач съссвоите апостоли и Василий Врач 100 години преди Борил е бил изгорен на клада, защото е смятал, че е обладан от зли духове. „Тук не виждаме подобно нещо. Както казах, наказанията са сравнително по-леки. Най-основното е, че еретиците са изпъдени от пределите на царството“, допълни проф. Павлов.    \r\nДеница КИТАНОВА  Пълния текст на интервюто четете по-късно в „Мнение”", "date": "2019.02.11", "title": "Проф. Пламен Павлов: В някакво отношение цар Борил води човешки процес срещу богомилите"}
{"url": "http://www.focus-news.net/news/2019/02/11/2622177/haskovo-42-godishen-mazh-ot-selo-karamantsi-e-zadarzhan-za-opit-da-podkupi-politsai-s-50-evro.html", "text": "42-годишен водач е задържан за опит да подкупи полицаи. Това съобщиха от пресцентъра на  ОДМВР - Хасково . Тази сутрин, петнайсет минути след полунощ, автопатрул от хасковското управление е спрял за проверка в квартал „Болярово“ в областния град лек автомобил „Фолксваген“. Младши инспекторите Радин Топалов и Иво Мишков са поискали съдействие от патрул на пътните полицаи за тестване с дрегер. Тогава през прозореца на служебния автомобил, водачът от с. Караманци е пуснал банкнота от 50 евро с цел осуетяване на проверката за алкохол. В този момент е задържан. Техническото средство отчело наличие на 0,74 промила алкохол в кръвта. Съставен му е акт по ЗДвП и е задържан до 24 часа по образуваното по чл.304 ал.1 от НК бързо производство. За случая е уведомена Районна прокуратура Хасково.", "date": "2019.02.11", "title": "Хасково: 42-годишен мъж от село Караманци е задържан за опит да подкупи полицаи с 50 евро"}
{"url": "http://www.focus-news.net/news/2019/02/11/2622172/inzh-kostadin-varev-kmet-na-obshtina-belovo-do-5-mart-se-udalzhava-srokat-na-chastichnoto-bedstveno-polozhenie-v-selo-momina-klisura.html", "text": "До 5 март се удължава срокът на обявеното частично бедствено положение в село Момина Клисура, заради рушащите се опори на моста в населеното място. Това каза за  Радио „Фокус“ – Пазарджик  кметът на Oбщина Белово инж. Костадин Варев. Той обясни, че назначената от областния управител комисия е установила, че водното течение покрай лявата опора на моста оказва негативно и разрушително въздействие върху съоръжението и го прави опасно. „Съгласно член 51, алинея 2, точка 1, от Закона за защита при бедствия, удължавам срока на обявеното частично бедствено положение за село Момина Клисура до 5 март, след съгласуване с областния управител“, уточни Варев. \r\nПо думите му са предприети необходимите мерки за осигуряване на безопасността в този район като е забранено преминаването на моторни превозни средства, подходите към моста са обозначени със знаци и табели. „Освен това сме готови и с препискатата, която входирахме в Междуведомствената комисия по бедствия и аварии в София, за да бъдат отпуснати необходимите средства за спешен ремонт на моста“, обясни Варев. \r\nВаня НИКОЛОВА", "date": "2019.02.11", "title": "Инж. Костадин Варев, кмет на Община Белово: До 5 март се удължава срокът на частичното бедствено положение в село Момина Клисура"}
{"url": "http://www.focus-news.net/news/2019/02/11/2622179/viktor-yanev-oblasten-upravitel-na-kyustendil-prez-tezi-11-godini-radio-fokus-kyustendil-vinagi-e-bilo-v-domovete-na-horata-ot-oblastta.html", "text": "През тези 11 години Радио „Фокус” – Кюстендил винаги е било в домовете на хората от областта. Това каза пред Радио „Фокус” – Кюстендилб> областният управител на Кюстендил Виктор Янев, по повод 11-тия рожден ден на медията. „Тези единадесет години минаха много бързо. Радио „Фокус” беше в домовете на всички слушатели на територията на област Кюстендил. Като зам.-кмет на Кюстендил и като областен управител смятам, че „Фокус” отразява актуално и обективно случващите се събития”, каза Виктор Янев. Областният управител пожела на екипа на медията повече положителни новини в бъдеще. \r\nВенцеслав ИЛЧЕВ", "date": "2019.02.11", "title": "Виктор Янев, областен управител на Кюстендил: През тези 11 години Радио „Фокус” – Кюстендил винаги е било в домовете на хората от областта"}
{"url": "http://www.focus-news.net/news/2019/02/11/2622181/pregled-na-mezhdunarodnite-novini-do-13-chasa-agentsiya-fokus.html", "text": "Социалдемократите на Северна Македония (СДСМ) или само Социалдемократически съюз (СДС) са двата възможни варианта за промяна на името на управляващата в Скопие партия, съгласно произтичащите от Преспанското споразумение ангажименти, отбелязва електронното издание на скопския вестник  „Независен“ , като се позовава на информация от високопоставен представител на политическата сила, водена от премиера Зоран Заев.  \r\nПромяната на името на партията трябва да бъде финализирано до президентските избори през април, но нейни членове не изключват решението да бъде взето на предстоящия на 3 март конгрес на македонските социалдемократи. На него следва да бъде избран и кандидатът, който ще представлява партията на изборите за нов държавен глава на югозападната ни съседка. \r\n***  Надписът „Правителство на Република Македония“ от сградата на кабинета в Скопие е свален, за да се допълни новото име на държавата – „Република Северна Македония“, съобщава електронното издание на местния  „Фокус“ . \r\nОчаква се днес Атина да изпрати вербална нота, с която да уведоми Скопие за ратификацията на Преспанското споразумение и Протокола за членство в НАТО. С това Договорът от Преспа влиза в сила и югозападната ни съседка ще се нарича официално „Република Северна Македония“. \r\nСледващата стъпка е двете страни да изпратят съвместно писмо до ООН, с което да информиран генералния секретар на международната организация Антониу Гутериш за влизане в сила на договора. След това ще бъдат уведомени и страните-членки на ООН. Процесът следва да бъде завършен в рамките на няколко дни, припомнят от Министерството на външните работи в Скопие. \r\n***  Новинарският портал  „Експрес.мк“  предава, че веднага след поставянето им табелите с новото име на югозападната ни съседка – Република Северна Македония – са паднали жертва на вандалска акция на неизвестни активисти. \r\nПорталът публикува снимки, от които става ясно, че надписът „северна“ е задраскан на няколко места. На една от снимките се над „Република Северна Македония“ се чете надпис „Никога!“. \r\nСлед няколко докладвани сходни инциденти от Министерството на вътрешните работи в Скопие обявиха, че обмислят оперативен план за защита на табелите с новото има на Македония, особено онези, поставени на границата с Гърция. \r\n***  Държавният секретар на САЩ Майкъл Помпео е на посещение в Будапеща за среща с министъра на външните работи на Унгария Петер Сиярто, отбелязва електронното издание  The Budapest Times .  \r\nПомпео използва случая, за да напомни, че „САЩ са ангажирани със силен, единен и способен трансатлантически съюз, вкоренен в принципите на общата отбрана, демокрация и основни свободи“, подчертават от редакцията.  \r\nЦитира се съобщение от Държавния департамент на САЩ, в което се отбелязва, че посещението на Помпео отбеляза 30 г. от падането на Желязната завеса, „за да си възвърнат свободата и суверенитета, избирайки пътя на западната демокрация, която им била отказвана десетилетия, и утвърждавайки този ангажимент, като се присъединят към НАТО и Европейския съюз“.  \r\nВ навечерието на посещението на Помпео в Будапеща – една от трите му спирки в обиколката му в Централна Европа, Вашингтон припомни, че САЩ са поели ангажимент за увеличаване на дипломатическата, военната, търговската и културната ангажираност с Централна Европа, за да засилят връзките на този регион със Запада с оглед увеличения натиск от Русия и Китай. САЩ ще надграждат върху споделения си опит, за да се конкурират за положително влияние и да осигурят демократично, проспериращо и сигурно бъдеще за бъдещите поколения, категорични бяха от администрацията на президента Доналд Тръмп. \r\n***  Министърът на отбраната на Руската федерация Сергей Шойгу пристигна на посещение в Анкара, където ще проведе преговори за ситуацията в Сирия с турския си колега Хулуси Акар, съобщава  TACC . \r\n„В хода на срещата главно ще се обърне внимание на обсъждането на различни аспекти на разрешаване на конфликта в Сирия“, подчертаха от военното ведомство в Москва.  \r\nРаботната визита на Шойгу ще бъде еднодневна. Не се привеждат други детайли за целите й. \r\n***  Въпреки обещанията на Германия за по-нататъшно увеличаване на разходите за отбрана, САЩ са недоволни от стъпките на Берлин, предприети в тази насока. Това подчерта американският посланик в страната Ричард Гренел в интервю за националния ежедневник  Die Welt , цитирано от берлинския вестник  Der Tagesspiegel . \r\n„Германските ангажименти за увеличаване на разходите за отбрана до 1,5% (от БВП) не са достатъчни. НАТО изисква 2% до 2024 г.\", припомни  посланикът на САЩ в Германия няколко дни преди срещата на министрите на страните от НАТО, която ще се проведе в Брюксел.  \r\n„Америка просто напомня на своя велик съюзник Германия, че моментът не е подходящ за отслабване или подкопаване на НАТО. Русия е на входната ни врата, всеки трябва да е наясно, че НАТО трябва да бъде засилено“, категоричен бе американският дипломат. \r\nВ годишния си стратегически доклад за НАТО обаче федералното правителство в Берлин обещава, че ще увеличи разходите си за отбрана с 1,5% до 2024 г., а след този период ще продължат да заделят повече средства за армията си. Цифрите изглежда обаче не успяха да успяха да успокоят държавния глава на САЩ Доналд Тръмп, който месеци наред призовава Германия да поеме по-голяма финансова отговорност за сигурността си, припомня берлинското издание. \r\n***  Командирът на Националната гвардия на САЩ в щата Айова генерал-майор Тимъти Ор отмени посещение в Прищина заради отказва на министър-председателят на Косово Рамуш Харадинай да отмени 100-процентовите мита за внос на сръбски стоки, съобщава електронното издание на водещия белградски ежедневник  „Политика“ . \r\nПредставители на американското посолство в Прищина са информирали командира на Косовските сили за сигурност Рахман Рама, че посещението на генерал-майор Ор, насрочено за 16 и 18 февруари за 11-та годишнина от обявяването на независимост на Косово, е отменено.  \r\nДържавният глава на най-младата държава на Балканите Хашим Тачи е бил информиран за решението на американския военен с писмо от Рама. В изпратения текст се подчертава, че отмяната на посещението „изразяване на недоволство от решението, взето от правителството на Косово\" по отношение за митата за вноса от Сърбия и Босна и Херцеговина. Американският военен аташе в Прищина генерал-майор Кристофър Конър е отправил и предупреждения, че мисиите за обучение на косовски военни и посещенията в страната може да бъдат отменени, ако управляващите в Косово не преосмислят решението си за митата.  \r\nСпоред медийни доклади получаването на писмото и неговото съдържание са потвърдени от канцеларията на президента на Косово. „Да, генерал Рама изпрати писмо до президента Тачи, че САЩ са отменили посещението на генерал Ор и са призовали са преразглеждане на мярката. Беше казано, че тази стъпка се прави заради застой в диалога със Сърбия“, подчерта съветникът на Тачи Ардиан Арифай. \r\nСпоред източниците министър-председателят на Косово Рамуш Харадинай също е бил информиран за решението на генерал-майор Ор, но от неговия кабинет няма отговор на писмото. \r\n***  Министър-председателят на Обединеното кралство Тереза Мей отхвърли предложението на лидера на Лейбъристката партия Джереми Корбин за поддържане на постоянен митнически съюз с Европейския съюз, съобщава германският национален ежедневник  Die Frankfurter Allgemeine Zeitung . \r\nВ писмо до Корбин, разпространено в медиите, Мей изразя готовност за по-нататъшни преговори с опозицията в Лондон. В текста тя се съгласява с Корбин, че не трябва да бъдат организирани нови избори или втори референдум за Брекзит.  \r\nПо план Великобритания трябва да излезе от структурите на Общността на 29 март, припомня изданието. \r\n***", "date": "2019.02.11", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/02/11/2622168/plovdiv-tsigani-ot-voyvodinovo-i-zhiteli-na-seloto-provezhdat-sreshta-v-obshtina-maritsa-vav-vrazka-sas-sazdaloto-se-novo-naprezhenie-v-naselenoto-myasto.html", "text": "Представители на циганския етнос от Войводиново и жители на селото провеждат среща при кмета на Община Марица Димитър Иванов във връзка със създалото се ново напрежение в населеното място, предаде репортер на  Радио „Фокус” - Пловдив . До това се стигна, след като в събота циганите, чиито къщи бяха съборени принудително, и тези, за които предстои събаряне, са започнали да се връщат в селото. Някои от тях са се появили в населеното място с представители на неправителствени организации и това е предизвикало гнева на местните хора. На днешната среща трябва да бъде потърсено решение на въпроса къде да бъдат настанени циганите от Войводиново. \r\nНа срещата присъстват представители на инициативния комитет на протестиращите от Войводиново, на циганите от селото, на Областната администрация, на местната власт и на Фондация „Рома”. \r\nЦветана ТОНЧЕВА", "date": "2019.02.11", "title": "Пловдив: Цигани от Войводиново и жители на селото провеждат среща в Община Марица във връзка със създалото се ново напрежение в населеното място"}
{"url": "http://www.focus-news.net/news/2019/02/11/2622183/burgas-shte-se-provedat-tri-publichni-sabitiya-po-proekt-sazdavane-na-tsentrove-za-sotsialno-vklyuchvane-na-marginalizirani-obshtnosti-na-teritoriyata-na-obshtina-pomorie.html", "text": "Ще се проведат публични събития по проект “Създаване на центрове за социално включване на маргинализирани общности на територията на Община Поморие”. Това съобщиха от пресцентъра на  Община Поморие . Мероприятията ще се проведат на 12.02.2019 г. от 17.30 часа в залата на  Народно читалище „Поука“ с. Горица. На 13.02.2019 г. от 18.00 часа в залата на Народно читалище „Атанас Манчев 1920“ гр. Каблешково и на 14.02.2019 г. от 16.00 часа в ОУ „Христо Ботев“ с. Бата.", "date": "2019.02.11", "title": "Бургас: Ще се проведат три публични събития по проект “Създаване на центрове за социално включване на маргинализирани общности на територията на Община Поморие”"}
{"url": "http://www.focus-news.net/news/2019/02/11/2622180/api-vazstanoveno-e-dvizhenieto-na-pat-ii-15-miziya-feribot-oryahovo.html", "text": "Възстановено е движението на път II-15 Мизия - ферибот \"Оряхово\". Това съобщиха от пресцентъра на  Агенция „Пътна инфраструктура“ .", "date": "2019.02.11", "title": "АПИ: Възстановено е движението на път II-15 Мизия - ферибот \"Оряхово\""}
{"url": "http://www.focus-news.net/news/2019/02/11/2622173/mayk-pompeo-v-budapeshta-sasht-sa-angazhirani-sas-silen-edinen-i-sposoben-transatlanticheski-sayuz.html", "text": "Държавният секретар на САЩ Майкъл Помпео е на посещение в Будапеща за среща с министъра на външните работи на Унгария Петер Сиярто, отбелязва електронното издание  The Budapest Times .  \r\nПомпео използва случая, за да напомни, че „САЩ са ангажирани със силен, единен и способен трансатлантически съюз, вкоренен в принципите на общата отбрана, демокрация и основни свободи“, подчертават от редакцията.  \r\nЦитира се съобщение от Държавния департамент на САЩ, в което се отбелязва, че посещението на Помпео отбеляза 30 г. от падането на Желязната завеса, „за да си възвърнат свободата и суверенитета, избирайки пътя на западната демокрация, която им била отказвана десетилетия, и утвърждавайки този ангажимент, като се присъединят към НАТО и Европейския съюз“.  \r\nВ навечерието на посещението на Помпео в Будапеща – една от трите му спирки в обиколката му в Централна Европа, Вашингтон припомни, че САЩ са поели ангажимент за увеличаване на дипломатическата, военната, търговската и културната ангажираност с Централна Европа, за да засилят връзките на този регион със Запада с оглед увеличения натиск от Русия и Китай. САЩ ще надграждат върху споделения си опит, за да се конкурират за положително влияние и да осигурят демократично, проспериращо и сигурно бъдеще за бъдещите поколения, категорични бяха от администрацията на президента Доналд Тръмп.  Тереза Герова", "date": "2019.02.11", "title": "Майк Помпео в Будапеща: САЩ са ангажирани със силен, единен и способен трансатлантически съюз"}
{"url": "http://www.focus-news.net/news/2019/02/11/2622182/ministar-krasimir-valchev-razgovorat-za-obrazovanie-e-nay-vazhen-zashtoto-e-za-badeshteto-na-nashite-detsa.html", "text": "Успяваме, когато работим заедно. Разговорът за образование е най-важен, защото е за бъдещето на нашите деца. Това заяви министърът на образованието и науката Красимир Вълчев във Велико Търново, съобщиха от пресцентъра на  Министерството . Заедно със своите заместници Таня Михайлова и Деница Сачева той се включи в гражданския диалог „Европа в нашия дом“, който стартира във Великотърновския университет „Св. св. Кирил и Методий“. Платформата започна с дискусия за националните и местните политики в сферата на образованието.  \r\n„Формулата за справяне с най-важните предизвикателства е да сме в постоянна комуникация и да работим заедно с институционалните партньори. Тогава има резултат“, посочи министърът по повод работата на екипите от Механизма за обхват на всички деца и ученици в образователната система. За година и половина са записани близо 40 000 деца, но по-важното е да се работи с тях всеки ден. Многочасовата работа на учителите е най-трудна и им е необходима подкрепа от всички институции.  \r\nМинистърът подчерта, че се предвижда подкрепа за креативните учители и за развитие на културата на иновации в училищата. „Това ще е истинската промяна в образованието – учителите да избягват традиционните модели на преподаване. Необходими са иновативни методи, за да се въвлекат в по-голяма степен децата в образователния процес. Децата и училищата са различни, затова трябва да търсим различни ресурси“, заяви той.  \r\nМинистърът акцентира и на посещаването на детска градина като ключов фактор особено за онези деца, чийто майчин език не е български. Затова МОН ще подкрепи с допълнителни обучения тези деца. \r\n„Когато говорим за образование в рамките на гражданския диалог „Европа в нашия дом“, всеки трябва да знае какво получаваме като солидарност от държавите в ЕС. 500 училища ще бъдат модернизирани през 2019 година с над 700 милиона лева от ОП „Региони в растеж“, каза по време на дискусията председателят на парламентарната група на партия ГЕРБ Цветан Цветанов. По думите му е много важно темата „Образование“ да бъде тема, която обединява всички.  \r\n„Винаги, когато правиш една политика, най-важна е обратната връзка. Когато гласуваме за силна и обединена Европа, ще можем да се възползваме от нейната солидарност за реализиране на националните политики“, допълни Цветанов. Според него инвестицията в образованието е инвестиция в бъдеще и тя е в размер на 1 милиард и 380 милиона лева. Важно е и достойното заплащане на труда на българския учител.", "date": "2019.02.11", "title": "Министър Красимир Вълчев: Разговорът за образование е най-важен, защото е за бъдещето на нашите деца"}
{"url": "http://www.focus-news.net/news/2019/02/11/2622185/narodniyat-predstavitel-ot-bsp-za-balgariya-dimitar-danchev-i-obshtinskiyat-savetnik-boris-tsvetkov-shte-provedat-priemna-za-grazhdani-na-12-fevruari.html", "text": "На 12 февруари от 15.00 до 17.00 часа народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци в постоянната приемна на БСП - София на ул. \"Леге\" 10, етаж 1. Това съобщиха от пресцентъра на  БСП - София . Желаещите могат да се запишат предварително на телефон 02/987 20 86.", "date": "2019.02.11", "title": "Народният представител от „БСП за България“ Димитър Данчев и общинският съветник Борис Цветков ще проведат приемна за граждани на 12 февруари"}
{"url": "http://www.focus-news.net/news/2019/02/11/2622188/gd-granichna-politsiya-trafikat-e-normalen-na-vsichki-kontrolno-propuskatelni-punktove.html", "text": "Трафикът е нормален на всички български гранични контролно-пропускателни пунктове, по данни към 13.00 часа. Това съобщиха от пресцентъра на  Главна дирекция (ГД) \"Гранична полиция\" .", "date": "2019.02.11", "title": "ГД \"Гранична полиция\": Трафикът е нормален на всички контролно-пропускателни пунктове"}
{"url": "http://www.focus-news.net/news/2019/02/11/2622186/varna-vremenno-e-ogranicheno-dvizhenieto-po-avtomagistrala-hemus-pri-km-413-v-rayona-na-slanchevo-v-posoka-sofiya-poradi-katastrofiral-kamion.html", "text": "Временно е ограничено движението по автомагистрала „Хемус“ при км 413 в района на Слънчево в посока София поради катастрофирал камион. Това съобщиха от пресцентъра на  Агенция „Пътна инфраструктура“ . Обходен маршрут: Път I-2 - разклон за с. Слънчево – автомагистрала „Хемус“.", "date": "2019.02.11", "title": "Варна: Временно е ограничено движението по автомагистрала „Хемус“ при км 413 в района на Слънчево в посока София поради катастрофирал камион"}
{"url": "http://www.focus-news.net/news/2019/02/11/2622184/d-r-atanas-kambitov-kmet-na-blagoevgrad-obshtinata-predostavya-21-uslugi-predstoi-razkrivaneto-na-oshte-5.html", "text": "Общината предоставя 21 услуги, предстои разкриването на още 5. Това каза кметът на Благоевград д-р Атанас Камбитов, по време на официалната церемония „Първа копка“ по проект „Социална инфраструктура за услуги за деца“, предаде репортер на  Радио „Фокус“ – Пирин . Камбитов допълни, че проектът се изпълнява по Оперативна програма „Региони в растеж“ 2014 – 2020 г. „За нас вече е ежедневие – едната седмица да режем ленти на готови обекти, а другата да осъществяваме първа копка на нов обект“, посочи д-р Атанас Камбитов. Той допълни, че изграждането на обекта започва днес. „Срокът за СМР е през месец март, а за завършване на цялостния обект е октомври“, каза още д-р Атанас Камбитов. По думите му благодарение на обекта ще се реализират още три нови социални услуги. „На изпълнителите пожелавам да се справят в срок, за да може да отрежем лентата за завършване на обекта като желая успех на всички“, добави кметът на Благоевград. Той заяви, че всичките тези проекти са подготвени единствено и само от Община Благоевград с нейния административен капацитет. „Само тази година управляваме над 170 млн. лв., което показва добре свършена работа, защото зад тези проекти стои труда на всички, които работят в администрацията. Кметът сам не би могъл да прави всичко без помощта на своите служители, затова трябва да уважаваме техния труд“, каза още д-р Атанас Камбитов. Кметът на Благоевград изрази своята благодарност към Румяна Петкова за добрата работа на Общината и агенцията. На събитието присъстваха още директорът на Агенция „Социално подпомагане“ Румяна Петкова, Областният управител на Благоевград Бисер Михайлов, председателят на Общинския съвет в Благоевград Радослав Тасков и други. \r\nДенис НИКИФОРОВ", "date": "2019.02.11", "title": "Д-р Атанас Камбитов, кмет на Благоевград: Общината предоставя 21 услуги, предстои разкриването на още 5"}
{"url": "http://www.focus-news.net/news/2019/02/11/2622189/varna-tovaren-avtomobil-se-e-obarnal-na-avtomagistrala-hemus-mezhdu-pv-letishte-i-pv-slanchevo-v-posoka-sofiya-nyama-postradali.html", "text": "Товарен автомобил се е обърнал на автомагистрала „Хемус“ между п.в. „Летище“ и п.в. „Слънчево“ в посока София, няма пострадали. Това съобщиха от  ОДМВР - Варна . Инцидентът е станал около 12.30 часа. Товарен автомобил се е обърнал на пътното платно, където има разпилян товар - фуражни смески. При инцидента няма пострадали хора.  \r\nКъм момента се налага пренасочване на движението на автомобили и в двете посоки по стария път I-2.", "date": "2019.02.11", "title": "Варна: Товарен автомобил се е обърнал на автомагистрала „Хемус“ между п.в. „Летище“ и п.в. „Слънчево“ в посока София, няма пострадали"}
{"url": "http://www.focus-news.net/news/2019/02/11/2622190/tass-venetsuela-ne-e-poiskala-voenna-pomosht-ot-rusiya-potvardiha-ot-mvnr-v-moskva.html", "text": "Правителството на Венецуела не се е обръщало към Москва с молба за оказването на военна помощ за преодоляване на кризата в страната. Това увери пред журналисти директорът на Латиноамериканския департамент към Министерството на външните работи на Руската федерация Александър Щетинин, предава  TACC . \r\n„Не“, бе отговорът му на съответния новинарски въпрос.  \r\nЩетинин подчерта, че смята призива на САЩ към венецуелските военни да „престъпят клетвата си“ за вярност като намеса във вътрешните работи на латиноамериканската страна. Тереза Герова", "date": "2019.02.11", "title": "ТАСС: Венецуела не е поискала военна помощ от Русия, потвърдиха от МВнР в Москва"}
{"url": "http://www.focus-news.net/news/2019/02/11/2622178/ekspresmk-makedoniya-vednaga-sled-postavyaneto-im-tabelite-s-novoto-ime-na-makedoniya-padnaha-zhertvi-na-vandalska-aktsiya.html", "text": "Новинарският портал  „Експрес.мк“  предава, че веднага след поставянето им табелите с новото име на югозападната ни съседка – Република Северна Македония – са паднали жертва на вандалска акция на неизвестни активисти. \r\nПорталът публикува снимки, от които става ясно, че надписът „северна“ е задраскан на няколко места. На една от снимките се над „Република Северна Македония“ се чете надпис „Никога!“. \r\nСлед няколко докладвани сходни инциденти от Министерството на вътрешните работи в Скопие обявиха, че обмислят оперативен план за защита на табелите с новото има на Македония, особено онези, поставени на границата с Гърция.  Тереза Герова", "date": "2019.02.11", "title": "„Експрес.мк“ (Македония): Веднага след поставянето им – табелите с новото име на Македония паднаха жертви на вандалска акция"}
{"url": "http://www.focus-news.net/news/2019/02/11/2622194/sport-do-sedem-mesetsa-balgariya-tryabva-da-razpolaga-sas-stadion-s-montiran-var.html", "text": "В срок до седем месеца България трябва да разполага с поне един стадион с монтирана система ВАР (Видео асистент рефер). Това става ясно от решенията на УЕФА, публикувани днес на официалната интернет страница на организацията.  \r\nОт сезон 2019/2020 системата ВАР се въвежда не само за груповата фаза на Шампионска лига, и за плейофния кръг. Това означава, че ако българският шампион стигне до него, то той задължително трябва да играе на стадион, който разполага с въпросната система. \r\nДругото по-важно решение, което засяга повече български клубове, е, че от сезон 2020/2021 УЕФА почти сигурно ще въведе ВАР и за груповата фаза на Лига Европа.", "date": "2019.02.11", "title": "Спорт: До седем месеца България трябва да разполага със стадион с монтиран ВАР"}
{"url": "http://www.focus-news.net/news/2019/02/11/2622193/varna-zapochna-izteglyaneto-na-avariraliya-kamion-pri-km-413-na-am-hemus.html", "text": "Временно е ограничено движението в двете посоки при км 413 на АМ \"Хемус\" в района на Слънчево поради изтегляне на аварирал товарен камион от пътното платно. Това съобщиха от пресцентъра на  Агенция \"Пътна инфраструктура\" . Обходен маршрут: път I-2-разклон за с. Слънчево - АМ \"Хемус\" за посока София и АМ \"Хемус\" - разклон за с. Слънчево - път I-2 - Варна посока Варна.", "date": "2019.02.11", "title": "Варна: Започна изтеглянето на авариралия камион при км 413 на АМ \"Хемус\""}
{"url": "http://www.focus-news.net/news/2019/02/11/2622195/veska-sabeva-arde-v-balgariya-ot-9-godini-nov-medikament-sreshtu-epilepsiyata-ne-e-vlizal-po-zdravna-kasa.html", "text": "В България от 9 години нов медикамент срещу епилепсията не е влизал по Здравна каса. Това съобщи по време на пресконференция Веска Събева, председател на Асоциация на родители на деца с епилепсия (АРДЕ) - член на Международното бюро против епилепсията, по повод Международния ден на борбата с епилепсията, предаде репортер на  Агенция „Фокус“ . „Процедурите са много трудни и тежки, за да може един медикамент да бъде представен и да влезе в позитивната листа и реимбурсиран впоследствие“, посочи Събева. \r\n„Именно за това, всеки един шанс, който има човек, трябва да бъде използван. Организацията цели всеки един пациент да има достъп до всяко лечебно заведение“, каза още тя. \r\nИрина ИВАНОВА", "date": "2019.02.11", "title": "Веска Събева, АРДЕ: В България от 9 години нов медикамент срещу епилепсията не е влизал по Здравна каса"}
{"url": "http://www.focus-news.net/news/2019/02/11/2622196/pazardzhik-politseysko-proizvodstvo-e-obrazuvano-spryamo-shofyor-na-lek-avtomobil-izvarshval-nereglamentiran-prevoz-na-patnitsi.html", "text": "Полицейско производство е образувано спрямо нелегален таксиметров шофьор, съобщиха от  ОДМВР-Пазарджик . В събота служители на сектор „Противодействие на икономическата престъпност“ при ОДМВР-Пазарджик са извършили проверки на територията на областния град. В инспекциите се включили и служители на областния отдел Изпълнителна агенция „Автомобилна администрация“. Засечен е лек автомобил „Фолксваген“ , управляван от 60-годишния С. С. от пазарджишкото село Хаджиево. Мъжът извършвал нерегламентиран превоз на пътници срещу заплащане. Колата е иззета, а спрямо мъжа е образувано бързо производство.", "date": "2019.02.11", "title": "Пазарджик: Полицейско производство е образувано спрямо шофьор на лек автомобил, извършвал нерегламентиран превоз на пътници"}
{"url": "http://www.focus-news.net/news/2019/02/11/2622198/dots-d-r-petya-dimova-epileptolog-umbal-sv-ivan-rilski-kogato-epilepsiyata-se-operira-v-ranna-detska-vazrast-patsientat-mozhe-da-vodi-normalen-zhivot.html", "text": "Хората с епилепсия са с по-голям процент на смъртност, като около 60% са с наследствено заболяване. Това съобщи пред журналисти доц. д-р Петя Димова, епилептолог в УМБАЛ „Св. Иван Рилски“, председател на Българското Дружество против Епилепсията - член на Световната лига против епилепсията, по повод Международния ден на борбата с епилепсията. „Събрали сме се за да отбележим, освен Международния ден за борба с епилепсията, така и 10 години работа на българския център по хирургия и епилепсия“, отбеляза доц. Димова. „Центърът за хирургия на епилепсията от две години е включен в групата EpiCARE, призната от ЕС като Европейска референтна мрежа и редки сложни епилепсии, за проучването на болести със социална значимост. Епилепсията е най-честото неврологично заболяване, но разбира се, не е най-социално значимото, защото в момента най-много внимание се обръща на мозъчните инсулти и на други болести, които имат голяма инвалидизация и смъртност. За нас епилепсията не е по-малко важна, тъй като има деца и възрасни с едно хронично и тежко заболяване, когато то не може да бъде излекувано“, посочи епилептологът, като подчерта, че това заболяване обрича пациентите и техните семейства на значителни лишения и ограничения в живота и се стига до стигма.  \r\n„Около 60% са наследствените епилепсии. Това е част от смисъла на тази борба, която е организирана от тези две световни организации и с участието на Световната здравна организация, чиято цел е това заболяване да бъде извадено извън сянка и на хората с епилепсия  да бъдат давани повече права. Включително и достъпа до едно правилно лечение, което да предлага всички възможности“, каза доц. Димова. \r\nПо думите й хората с епилепсия имат по-висок процент на смъртност от тези, които нямат такова заболяване. Тя отбеляза, че процентът е близо 16%. Доц. Димова посочи и, че когато епилепсията е под 60% не се оперира, но когато е над се налага. \r\n„Технически процесът на лечение е дълъг, защото когато един пациент дойде той трябва да има пристъпи, които не се овладяват от лекарства. Такива са около 30% от пациентите с епилепсия. Задължително се проучва вида на техните пристъпи, което е клиничния преглед, анамнеза от техните родители и близки, за да може да се добие представа за картината на епилептичните пристъпи и от къде може да тръгват те. След това се провежда едно дългосрочно ЕЕГ, което е минимум 3 дни. Целта е да се хванат пристъпите, за да се хванат и във видео и в ЕЕГ, как протича“, заяви епилептологът. Тя подчерта още, че се покрива практически целия мозък. „Когато се правят по-сложните изследвания, не при всички, а при ограничен брой болни, се поставят електроди, включително и вътре в мозъка. Това е една от нашите гордости, защото в България е напълно възможно. Това се прави от 2011 година. Правят се и вътрешномозъчни изследвания, които най-точно установяват. Това се прави при най-трудните пациенти. При всички останали видео - ЕЕГ-то, преглед и амамнеза, както и един качествен магнитен резонанс са стъпките. Напредъка в технологиите показва, че много голяма част от епилепсиите, които трудно се подават на лечение с лекарства, всъщност се дължи на области, които могат да бъдат премахнати. Това са така наречените диспазии, за които никой от нас преди 15-20 години не знаеше и не беше виждал“, каза доц. д-р Петя Димова.  \r\n„Когато епилепсията започва в ранна детска възраст и бъде оперирана успешно, целият живот може да бъде спасен и те да не приемат медикаменти, които не са безвредни, да ходят нормално на училище и да се забавляват нормално“, допълни още тя.  \r\nПо думите й от 2013 година центърът сътрудничи много активно с невролози и неврохирурзи от Ереван за развитието на епилептичната хирургия в Армения и в резултат на усилията от 2016 година в Ереван успешно са оперирани над 20 пациента, предимно деца с ранни и тежки епилепсии. „През 2018 година всеки от нас беше награден като признателност с почетни златни медали на арменския парламент“, каза още тя.  \r\nИрина ИВАНОВА", "date": "2019.02.11", "title": "Доц. д-р Петя Димова, епилептолог, УМБАЛ „Св. Иван Рилски“: Когато епилепсията се оперира в ранна детска възраст, пациентът може да води нормален живот"}
{"url": "http://www.focus-news.net/news/2019/02/11/2622197/rumyana-petkova-agentsiya-za-sotsialno-podpomagane-obshtina-blagoevgrad-ima-tsyala-palitra-ot-sotsialni-uslugi.html", "text": "Община Благоевград има цяла палитра от социални услуги. Това каза директорът на Агенцията за социално подпомагане Румяна Петкова по време на официалната церемония „Първа копка“ по проекта „Социална инфраструктура за услуги за деца“, предаде репортер на  Радио „Фокус“ – Пирин . Тя отправи своята благодарност към всички, които присъстваха на събитието. Петкова коментира и важността от подобен тип проекти. „Това са много важни услуги, а проектът е от голямо значение“, заяви Румяна Петкова. Тя допълни, че благодарение на кмета на Благоевград и неговия успешен екип се осъществяват такива проекти. „Продължавайте все така, защото Община Благоевград е един добър партньор и коректив на държавната власт“, добави Румяна Петкова. \r\nДенис НИКИФОРОВ", "date": "2019.02.11", "title": "Румяна Петкова, Агенция за социално подпомагане: Община Благоевград има цяла палитра от социални услуги"}
{"url": "http://www.focus-news.net/news/2019/02/11/2622199/aezh-balgariya-ne-e-zaemala-pozitsiya-po-otnoshenie-na-sastava-na-tsik.html", "text": "АЕЖ-България не е заемала позиция по отношение на състава на ЦИК. Това съобщиха от  Асоциацията . \"Единствената обсъждана тема по време на срещата с лидера на БСП бяха промените в Закона за личните данни. Асоциацията на европейските журналисти - България проведе в понеделник среща с председателя на парламентарната група на БСП Корнелия Нинова и с говорителя на групата Елена Йончева\", уточняват от АЕЖ-България. \r\n\"Тема на срещата бяха промените в Закона за личните данни. Тъй като въпросът е изключително важен не само за нас като организация, но и за всички журналисти и изобщо за всички, които си служат със словото за журналистически, художествени или други цели, поканихме на среща лидерите на двете най-големи парламентарни групи\", посочиха от Асоциацията. \r\nСпоред тях частта от закона, която формулира 10 критерия, с които всеки журналист трябва да се съобразява в работата си, създават предпоставки за автоцензура и цензура. \"Тази формулировка сериозно нарушава баланса между правото на свободно изразяване и правото на защита на личните данни и дава възможност на комисия от изпълнителната власт да ограничава свободата на словото. Това е поредният случай, в който изпълнителната власт получава възможност да налага санкции на медии и журналисти, докато Конституцията изрично предвижда, че това е единствено в правомощията на съдебната власт\", посочиха представителите на АЕЖ. \r\n\"Лидерът на БСП пое ангажимент, че въпреки че при първото гласуване депутати от БСП са гласували в подкрепа на приемането на поправките, сега  всички народни представители от партията ще подкрепят отпадането на алинеята, предвиждаща 10 критерия, при гласуването на ветото на президента\", допълват от Асоциацията и посочват, че изразяват надежда, че подобна ще е позицията и на останалите парламентарни сили. АЕЖ-България заявява готовност да се срещне с представителите на всяка една от тях. \r\n\"След края на официалната част от БСП повдигнаха темата за предстоящите избори и заявиха, че ще търсят подкрепата на журналистите за осигуряване на честен изборен процес. Бе споменато и желанието на партията за смяна на настоящия състав на ЦИК\", обясняват от Асоциацията. \"Този въпрос обаче не е от компетенциите на Асоциацията на европейските журналисти и нито сега, нито в бъдеще АЕЖ би заела позиция по темата. Единствените въпроси, които са в полето на действие на организацията, са тези, засягащи свободата на изразяване и състоянието на медийната среда. По тази причина, АЕЖ държи да опровергае твърдението от съобщение до медиите на БСП, изпратено в понеделник, че е подкрепила смяната на състава на ЦИК\", пишат още от АЕЖ-България.", "date": "2019.02.11", "title": "АЕЖ-България не е заемала позиция по отношение на състава на ЦИК"}
{"url": "http://www.focus-news.net/news/2019/02/11/2622200/prof-plamen-pavlov-eretitsite-v-evropa-sa-se-smyatali-za-uchenitsi-na-bogomilite.html", "text": "Еретиците в Европа са се смятали за ученици на богомилите. Това каза историкът проф. Пламен Павлов в интервю за  Агенция „Фокус“  по повод проведения на 11 февруари 1211 г. Събор против богомилите. По думите му богомилската „църква“ е била номер 1 в тогавашна Европа. Той посочи, че всички останали катари, албигойци са се смятали за ученици на богомилите. „Неслучайно френските еретици с гордост се наричали българи по вяра, т.е. че следват българската вяра. Това показва, че нашата земя е особен сакрален център, където инакомислието е по-силно застъпено. Това се дължи на факта, че божествените учения се проповядват на говоримия език, а не на латински или друг неразбираем. Затова хората много лесно виждат несъответствията от това, коeто се е проповядвало от Христос и неговите Апостоли и това, което е реалната действителност“, обясни историкът. Проф. Павлов отчете, че вероятно по времето на цар Борил богомилството се е засилило. „Така поне е казано в разказа, че като „трънак, като плевел избуяло това учение“. Тогава царят като научил, заповядал да бъдат изловени еретическите водачи и проповедници от цялата територия на царството“, разказа историкът.  \r\nДеница КИТАНОВА  Пълния текст на интервюто четете по-късно в „Мнение”", "date": "2019.02.11", "title": "Проф. Пламен Павлов: Еретиците в Европа са се смятали за ученици на богомилите"}
{"url": "http://www.focus-news.net/news/2019/02/11/2622192/yambol-32-godishen-mazh-e-zaginal-pri-katastrofa-na-patya-yambol-selo-roza.html", "text": "32-годишен мъж е загинал при катастрофа на пътя Ямбол - село Роза. Това съобщиха от  ОДМВР - Ямбол . Сигналът за инцидента е подаден около 01.50 часа тази нощ в оперативна дежурна част при ОДМВР – Ямбол. На място е установено, че товарен автомобил „Дачия-Сандеро“ е напуснал пътното платно и се е преобърнал в нива. При инцидента е починал шофьорът – 32-годишен мъж. На местопроизшествието е извършен оглед, образувано е досъдебно производство. Продължава работата по изясняване на причините за възникване на пътното произшествие.", "date": "2019.02.11", "title": "Ямбол: 32-годишен мъж е загинал при катастрофа на пътя Ямбол - село Роза"}
{"url": "http://www.focus-news.net/news/2019/02/11/2622203/haskovo-4-800-kasa-tsigari-bez-banderol-sa-izzeti-pri-proverki-na-imot-i-tri-avtomobila-v-oblastta.html", "text": "4 800 къса цигари без бандерол са иззети при проверки на имот и три автомобила в областта. Това съобщиха от  ОДМВР - Хасково . Цигарите са иззети от полицаи от Хасково, Димитровград и Свиленград. При проверки на дом и три автомобила са конфискувани общо 4 800 къса безакцизни папироси, предадени с протоколи от собствениците си. Съставени са актове по Закона за акцизите и данъчните складове.", "date": "2019.02.11", "title": "Хасково: 4 800 къса цигари без бандерол са иззети при проверки на имот и три автомобила в областта"}
{"url": "http://www.focus-news.net/news/2019/02/11/2622187/ruskiyat-poslanik-v-atina-chlenstvoto-na-oshte-edna-strana-v-nato-ne-mozhe-da-bade-faktor-za-stabilnostta-na-balkanite.html", "text": "Интеграцията на още една балканска държава в НАТО със сигурност не може да доведе до укрепване на стабилността и сигурността в региона. Това предупреди посланикът на Руската федерация в Атина Андрей Маслов в интервю за  Sputnik , цитирано от скопската електронна медия  A1 On . \r\nПосланикът на Русия обясни, че като постоянен член на Съвета за сигурност на ООН, страната му е убедена, че в процеса на ратификация на Преспанското споразумение са нарушени правни клаузи. \r\nМаслов подчерта, че Македония и Гърция са постигнали споразумение за новото име на югозападната ни съседка, в което „няма нищо лошо“.  \r\n„Проблемът обаче е, че процесът на официализиране на споразумението е със сериозни нарушения във вътрешното законодателство на една от страните. Референдумът за името беше неуспешен. Въпреки това процесът на ратификация пренебрегна волята на по-голямата част от населението на страната. Русия като постоянен член на Съвета за сигурност на ООН, а въпросът за името е в дневния ред на органа от 1993 г.,  подчертава факта, че е нарушена правната яснота в процеса на одобряване на споразумението. И, разбира се, както казах, такова ускорено, трескаво приемане на една балканска страна в НАТО не може да бъде фактор за стабилност”, коментира руският дипломат в интервюто, цитирано от македонската медия.  Тереза Герова", "date": "2019.02.11", "title": "Руският посланик в Атина: Членството на още една страна в НАТО не може да бъде фактор за стабилността на Балканите"}
{"url": "http://www.focus-news.net/news/2019/02/11/2622191/d-r-atanas-kambitov-kmet-na-blagoevgrad-podpisahme-dogovor-po-programata-za-osiguryavane-na-lichni-asistenti-do-tozi-momenta-sa-podadeni-nad-140-zayavleniya-ot-nuzhdaeshti-v-obshtinata.html", "text": "Подписахме договор по програмата за осигуряване на лични асистенти. Това обяви кметът на Благоевград д-р Атанас Камбитов по време на официалната церемония „Първа копка“ по проекта „Социална инфраструктура за услуги за деца“, предаде репортер на  Радио „Фокус“ – Пирин . По думите му са били получени 140 заявления за ползване на услугата, като са подадени още 20. „Ще изпълним всичките заявления, а ако няма средства от централния бюджет, ще дофинансираме, за да може всички, които имат нужда, да получат тази услуга“, посочи д-р Атанас Камбитов. Той отбеляза, че това ще се случи, защото става въпрос за хора в нужда. „След като става дума за нуждаещите се хора и услуги, мога да кажа, че това не са просто услуги“, допълни д-р Атанас Камбитов. Кметът на Благоевград заяви, че тези хора са най-чувствителната част от обществото, което е касае и социалната отговорност на Общината. „Мога да кажа, че до момента се справяме много добре и ще продължим в същата посока“, добави д-р Атанас Камбитов. \r\nДенис НИКИФОРОВ", "date": "2019.02.11", "title": "Д-р Атанас Камбитов, кмет на Благоевград: Подписахме договор по програмата за осигуряване на лични асистенти, до този момента са подадени над 140 заявления от нуждаещи в общината"}
{"url": "http://www.focus-news.net/news/2019/02/11/2622204/plovdiv-21-dushi-sa-zadarzhani-pri-spetsializirana-politseyska-operatsiya-sreshtu-razprostranenieto-na-narkotitsi-v-oblastta.html", "text": "21 души са задържани при специализирана полицейска операция срещу разпространението на наркотици в областта. Това съобщиха от пресцентъра на  МВР . Операцията за противодействие на престъпленията, свързани с разпространение и употреба на наркотични вещества, е проведена на територията на областната дирекция на МВР. В хода ѝ са задържани 21 извършители, общо са конфискувани значителни количества амфетамин и марихуана, ново психотропно вещество, хероин, таблетки екстази и клоназепам.   \r\nНад 200 грама амфетамин, електронна везна, мобилен телефон и парична сума са иззети при съвместни процесуални и следствени действия от служители на отдел „Криминална полиция“ и сектор „Специализирани полицейски сили“ от микробуса и жилището на 46-годишен от Браниполе.  \r\nВ пловдивския квартал „Столипиново“, в апартамента на 40-годишен криминално проявен и осъждан мъж и 63-годишния му баща, колегите им от Шесто РУ намерили около 26 грама суха зелена листна маса със съдържание на ново психотропно вещество, 40 таблетки Клоназепам и електронна везна със следи от марихуана.  \r\nМножество разфасовки марихуана с тегло над 36 грама, 28 таблетки екстази, пакетче метамфетамин и две електронни везни открили карловски полицаи в дома на 33-годишен жител на село Московец.  \r\nС прокурорски постановления спрямо четиримата извършители са взети 72-часови мерки за неотклонение. \r\n В рамките на спецакцията, при обиск и претърсване в апартамента на 27-годишен жител на областния град, служители на Първо РУ открили 22 таблетки екстази и близо 7 грама марихуана. Цигари със съдържание на суха зелена листна маса и дози амфетамин иззели от четирима младежи на възраст между 19 и 24 години. С различни количества марихуана, амфетамин, клоназепам и хероин на територията на Четвърто и Шесто РУ в областния град били засечени осем души на възраст между 21 и 38 години, а в Карлово и Хисаря – момчета на 19 и 24 години. Междувременно 27-годишен мъж и 18-годишно момиче, занимавали се с разпространение на наркотици, били задържани с над 3 грама марихуана и 2,5 грама амфетамин от криминалисти в жк. „Тракия“ в областния град. По случаите са образувани полицейски производства под наблюдението на окръжната и Районната прокуратура.", "date": "2019.02.11", "title": "Пловдив: 21 души са задържани при специализирана полицейска операция срещу разпространението на наркотици в областта"}
{"url": "http://www.focus-news.net/news/2019/02/11/2622201/veska-sabeva-arde-v-balgariya-nyamame-obucheni-spetsialisti-koito-da-lekuvat-s-ketogenna-dieta.html", "text": "В България нямаме обучени специалисти, които да лекуват с кетогенна диета. Това съобщи по време на пресконференция Веска Събева, председател на Асоциация на родители на деца с епилепсия (АРДЕ)- член на Международното бюро против епилепсията, по повод Международния ден на борбата с епилепсията, предаде репортер на  Агенция „Фокус“ . „Кетогенната диета от много години я има“, заяви Събева. „Доколкото знам има нещо в Детска педиатрия, но какво е това нещо никой не може да каже, защото нямаме никакви резултати и дали има хора, които са излекували децата си. Това се прилага предимно за децата в момента, въпреки, че кетогенната диета би могла да повлияе и на хората, които са на по-голяма възраст“, посочи председателят на Асоциация на родители на деца с епилепсия. \r\n„Аз насочвам пациенти, които са минали през някакво лечение в Гърция и Турция. Тази диета се препоръчва от невролозите, но се изпълнява от диетолозите. В България нямаме обучени диетолози, които да се занимават с това“, отбеляза още тя.  \r\nДоц. д-р Петя Димова уточни, че кетогенната диета е въведена през 1924г. в САЩ. По думите й след това е направено възраждане на тази диета поради филма на Мерил Стрийп, като нещо което действа. Според нея като всички неща, които касаят сложните мозъчни заболявания, като епилепсията, този метод не е безвреден и именно за това е нужна подготовка и участието на специалисти. \r\nИрина ИВАНОВА", "date": "2019.02.11", "title": "Веска Събева, АРДЕ: В България нямаме обучени специалисти, които да лекуват с кетогенна диета"}
{"url": "http://www.focus-news.net/news/2019/02/11/2622207/veselina-tihomirova-zam-kmet-na-kardzhali-imame-strogo-razpisan-rezhim-na-dostap-do-vsichki-detski-gradini-v-obshtinata.html", "text": "Имаме строго разписан режим на достъп до всички детски градини в община Кърджали. Това заяви за  Радио „Фокус“  заместник-кметът по хуманитарни дейности Веселина Тихомирова. „Големите детски градини са съсредоточени в града и засега няма видеонаблюдение, но те се охраняват от СОТ и има затегнати мерки за сигурност при прием и вземане на децата\", каза още тя. Има места в детските градини в града и селата, и децата от общината основно са обхванати в тях. Въпреки това предстои откриването на голяма нова детска градина през лятото. Тя ще бъде в центъра на града в напълно реновирана сграда по проект, в който участват още 5 училища.  \r\nДарина ДЕЕНИЧИНА", "date": "2019.02.11", "title": "Веселина Тихомирова, зам.-кмет на Кърджали: Имаме строго разписан режим на достъп до всички детски градини в общината"}
{"url": "http://www.focus-news.net/news/2019/02/11/2622208/siyka-pepelanova-kurortnoto-selishte-glavatartsi-kray-yazovir-kardzhali-e-atraktivno-myasto-za-pochivka-ne-samo-za-balgarite-no-i-za-chuzhdestrannite-turisti.html", "text": "Курортното селище Главатарци край язовир „Кърджали“ е атрактивно място за почивка не само за българите, но и за чуждестранните туристи. Това заяви за  Радио „Фокус“  Сийка Пепеланова, управител на комплекса. По думите ѝ най-големият хотелски комплекс Главатарски Хан отчита тази година значително по-успешен зимен сезон - през месеците декември, януари и февруари хотелът е бил пълен. „Това е времето на тайм-билдингите и конференциите. Имаме и много частни посещения, особено през уикендите, най-вече заради атрактивните туристически забележителности на района – Перперикон, Татул, Дяволския мост\", посочи тя. По думите ѝ СПА центърът и фитнес залата са любими места, а двете големи мултифункционални зали за 700 седящи и 1000 стоящи места се пълнят по време на сватби, които в този район по традиция са особено многолюдни. \r\nДарина ДЕЕНИЧИНА", "date": "2019.02.11", "title": "Сийка Пепеланова: Курортното селище Главатарци край язовир „Кърджали“ е атрактивно място за почивка не само за българите, но и за чуждестранните туристи"}
{"url": "http://www.focus-news.net/news/2019/02/11/2622205/kathimerini-predstoyashtata-sreshta-apostolakis-akar-ministrite-zapochvat-ot-tam-kadeto-spryaha-erdogan-i-tsipras.html", "text": "Министрите на отбраната на Турция и Гърция Хулуси Акар и Евангелос Апостолакис ще продължат разговорите от там, където лидерите на двете страни – Реджеп Тайип Ердоган и Алексис Ципрас, спряха при преговорите миналата седмица, отбелязва електронното издание на атинския ежедневник  Kathimerini .  \r\nВоенните министри на двете страни ще продължат да проучват начините за отваряне на каналите за комуникация между Атина и Анкара в контекста на срещата на върха на министрите на НАТО, която ще се проведе в Брюксел в сряда, 13 февруари.  \r\nПравителството се опита да извлече полза от символиката на посещението на Ципрас в Турция миналата седмица, което включваше посещения в „Света София“ и семинарията на остров Хали в Истанбул. Още тогава обаче Ердоган постави на масата на преговорите въпроса за избягалите в Гърция след опита за държавен преврат турски военнослужещи. Атина отказва да ги екстрадира. \r\nОсвен това, военното присъствие на Турция в Източното Средиземноморие остава значително, подчертават от редакцията, като същевременно припомнят, че миналия петък Анкара съобщи за намеренията си да изпрати втори сондажен кораб в района на остров Кипър.  \r\nВ този контекст се очаква министрите на отбраната Евангелос Апостолакис и Хулуси Акар да обсъдят мерки за изграждане на доверие, за да предотвратят ескалация на напрежението между двете страни. Очаква се Апостолакис да повдигне въпроса за турските полети в Егейско море и нарушенията им на гръцкото въздушно пространство.  \r\nАпостолакис ще се срещне и с министъра на отбраната на Бивша югославска република Македония (БЮРМ) Радмила Шекеринска.  Той ще стане първият представител на официална Атина, който ще се срещне с военен министър на Скопие след официалното преименуване на страната на Република Северна Македония.  . Тереза Герова", "date": "2019.02.11", "title": "Kathimerini: Предстоящата среща Апостолакис-Акар: Министрите започват от там, където спряха Ердоган и Ципрас"}
{"url": "http://www.focus-news.net/news/2019/02/11/2622206/radmila-rangelova-zam-kmet-na-kyustendil-prez-izminalite-11-godini-radio-fokus-kyustendil-pokaza-che-e-nay-dobriyat-nachin-za-informirane-na-horata-v-obshtinata.html", "text": "През изминалите 11 години Радио „Фокус” – Кюстендил показа, че е най-добрият начин за информиране на хората в общината. Това каза пред  Радио „Фокус” – Кюстендил  зам.-кметът на Община Кюстендил Радмила Рангелова по повод 11-тия рожден ден на медията. „Дългогодишният опит показва, че през вашият ефир има чуваемост за всичко това, което се случва в града и в региона, както и за отразяване работата на администрацията. За нас винаги е било голямо удоволствие да работим с вас. Обективността е безспорна”, посочи Радмила Рангелова. \r\nВенцеслав ИЛЧЕВ", "date": "2019.02.11", "title": "Радмила Рангелова, зам.-кмет на Кюстендил: През изминалите 11 години Радио „Фокус” – Кюстендил показа, че е най-добрият начин за информиране на хората в общината"}
{"url": "http://www.focus-news.net/news/2019/02/11/2622210/kyustendil-spukana-zhlachka-i-masiven-kravoizliv-na-vsichki-organi-sa-prichina-za-smartta-na-49-godishniya-mazh-v-kv-buzludzha.html", "text": "Спукана жлъчка и масивен кръвоизлив на всички органи са причина за смъртта на 49-годишния мъж в кв. „Бузлуджа” в Кюстендил от 8 февруари. Това съобщиха за  Радио „Фокус” – Кюстендил  от Окръжната прокуратура. Данните от назначената съдебномедицинска експертиза сочат, че при починалия има спукана жлъчка, което е довело и до масивен кръвоизлив в останалите органи. По стандартна процедура досъдебното производство е образувано по член 115 от Наказателния кодекс. Предстои да бъдат приключени следствените действия, след което делото ще бъде докладвано на наблюдаващия прокурор, който трябва да го реши по същество. „Фокус” припомня, че на 8 февруари беше открито тялото на мъж, опряно на предна седалка на лек автомобил, паркиран в квартал „Бузлуджа” в Кюстендил. Установена е самоличността на мъжа, който е на 49 години, от Благоевград, и е роднина на собствениците на автомобила. \r\nВенцеслав ИЛЧЕВ", "date": "2019.02.11", "title": "Кюстендил: Спукана жлъчка и масивен кръвоизлив на всички органи са причина за смъртта на 49-годишния мъж в кв. „Бузлуджа”"}
{"url": "http://www.focus-news.net/news/2019/02/11/2622213/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  ще започнем с най-важното събитие от изминалата седмица, а именно - съвместната среща между представители на бизнеса и общинското ръководство с представители на Агенция „Пътна инфраструктура“.  \r\nМинистерството на отбраната ще финансира с над 30 000 лева възстановяването на военни паметници в Петрич. Общината също ще участва финансово по възстановяването на мемориалните знаци. Наш събеседник по темата ще бъде Методи Бисерков, началник на отдел „Образование“ в Община Петрич.  \r\nУтре – 12 февруари отбелязваме годишнина от рождението на Иван Тодоров Ангов. Той е български революционер, деец на Вътрешната македоно-одринска революционна организация и просветен деец. Повече за живота и делото му ще научим от Сотир Иванов, директор на Исторически музей – Петрич. Очакваме и Вас на телефоните в студиото: 0885 303 373 и 073/ 88-55-81, или на e-mail: pirin@focus-news.net, за да коментирате всичко, което Ви интересува, по отношение на втората по големина община в Благоевградска област – Петрич. \r\nСлушайте предаването  , за да опознаете и да обикнете древната и вечна община Петрич. \r\nПредаването се излъчва на честотите на   от 15.00 до 16.00 часа всеки понеделник, с водещ Натали Стефанова.", "date": "2019.02.11", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/02/11/2622209/republika-makedoniya-chlenstvoto-na-makedoniya-v-nato-e-tazhno-sabitie-koeto-shte-prevarne-stranata-v-depo-za-radioaktivni-boepripasi-tvardi-srabski-analizator.html", "text": "Сръбският военен и политически анализатор Мирослав Лазански твърди, че Македония се е унижила, като е променила името си заради членството в НАТО, което ще превърне страната в депо за радиоактивни боеприпаси, съобщава близкото до кръговете на опозиционната ВМРО-ДПМНЕ скопско електронно издание  „Република“ . \r\n„Македония се съгласи да бъде унижена заради присъединяването си към НАТО, не всички македонци, но част от политическия елит се съгласиха да променят името заради светлото бъдеще в Организацията на Северноатлантическия договор. Единствената бивша югославска република, която след разпадането на СФРЮ промени името си. И при това два пъти, с което Македония стана световен рекорд в промяната на името на страната. Предстои да видим как ще бъде запомнено това в историята.  За мен, който съм служил в Битоля, това е тъжно събитие. Не заради влизането на Македония в НАТО, тя е неформален член на този съюз от години, но поради факта, че една страна се съгласява да промени името си, за да се присъедини към военен съюз. Невиждано...“, пише Лазански в рубриката си в сръбския ежедневник  „Политика\" , цитирано от македонското издание.  \r\nЛазански, който е редовен колумнист в белградския вестник, пише, че официалното присъединяване на Македония към НАТО преди всичко е от полза за Алианса, който ще получи Криволак. \r\n„Какво получава НАТО, като присъедини Македония? На първо място, военният полигон Криволак, единственият полигон в Европа, където е възможно да се упражнява с някои видове истински бойни вещества“, пише Лазански, като същевременно задава въпрос дали в Криволак ще бъдат използвани боеприпаси с обеднен уран. „Разбира се, кой в Скопие би могъл да зададе такъв въпрос на великия съюзник? Никой. Те ще бъдат щастливи, ако великият им съюзник им обещае, че албанците няма да разтурят страната някой ден. Всичко, което Скопие получава от присъединяването си към НАТО, е обещание. Вербално, не на хартия“, подчертава сръбският анализатор.  \r\nОсвен Криволак, пише Лазански, НАТО получава и военно-гражданското летище в Петровец,близо до Скопие. „Нищо ново, защото го използваше досега, както искаше. С влизането на Македония в Алианса НАТО засилва комуникационната линия: албанските пристанища - Македония - българските пристанища на Черно море“, обяснява Лазански.  \r\n„Сега НАТО бърза да приключи кампанията за разширяване на Балканите. От Брюксел настояват за задействане на план за присъединяване на Босна и Херцеговина. Но, геостратегически, разширяването на НАТО на Изток надхвърля влизането на Черна гора и Македония в НАТО, защото световната сигурност не зависи от тези две бивши югославски републики“, констатира сърбинът.  Тереза Герова", "date": "2019.02.11", "title": "„Република“ (Македония): Членството на Македония в НАТО е тъжно събитие, което ще превърне страната в депо за радиоактивни боеприпаси, твърди сръбски анализатор"}
{"url": "http://www.focus-news.net/news/2019/02/11/2622215/sofiyskiyat-rayonen-sad-ostavi-v-aresta-45-godishen-mazh-obvinen-za-zaplaha-za-ubiystvo-na-zhena-i-neynite-detsa.html", "text": "Софийският районен съд остави в ареста 45-годишен мъж, обвинен за заплаха за убийство на жена и нейните деца. Това съобщиха от пресцентъра на  Софийски районен съд . На 09 февруари 2019 г. дежурен съдебен състав на Районния съд уважи искането на Районната прокуратура за вземане на мярка за неотклонение „Задържане под стража“ спрямо лице с инициали Д.Х.Б., на 45 години. Той е обвинен за заплаха за убийство спрямо Н.И., малолетните ѝ деца и нейни близки.  \r\nОбвиняемият и пострадалата нямат брак - живеят на семейни начала в София. Д.Б. работи като надзирател в сектор „Арести“ към ГДИН.  \r\nСъдът прие, че съществува реална опасност той да извърши друго престъпление, тъй като по делото има данни за системен психически и физически тормоз срещу Н.И. и семейството ѝ. През януари 2019 г. граждански състав на СРС, е издал заповед за незабавна защита и пострадалата, заедно с децата си, е настанена в кризисен център.    \r\nВ случай на жалба и протест делото е насрочено пред Софийски градски съд за 14 февруари 2019 г. от  10.00 часа.", "date": "2019.02.11", "title": "Софийският районен съд остави в ареста 45-годишен мъж, обвинен за заплаха за убийство на жена и нейните деца"}
{"url": "http://www.focus-news.net/news/2019/02/11/2622214/metodi-chimev-kmet-na-dupnitsa-po-povod-11-iya-rozhden-den-na-radio-fokus-kyustendil-badete-vse-taka-sotsialno-angazhirana-mediya-koyato-formira-polozhitelni-tsennosti-v-obshtestvoto.html", "text": "Бъдете все така социално ангажирана медия, която формира положителни ценности в българското общество. Това се казва в поздравителния адрес до Радио „Фокус” – Кюстендил от инж. Методи Чимев, кмет на  Дупница  по повод 11-ия рожден ден на медията, изпратен от пресцентъра на  Община Дупница . „Поздравявам най-сърдечно Радио „Фокус” –  Кюстендил“, което се превърна в еталон за професионализъм и талант, за авторитет и журналистическа непримиримост. Пожелавам ви да продължите изпълнението на мисията си на независимо и обективно радио в името на слушателите-хилядите жители на Дупница и областта, които ви харесват и най-вече вярват. Защото изгубиш ли доверието на своята аудитория, ти си загубил своята идентичност”, посочва инж. Чимев. Той отбелязва също, че след като 11 години си стожер в радио-ефира, то това е признак за коректност, професионализъм и вярва в истинските новини. „Бъдете здрави, бъдете непримирими. Бъдете онази власт, която не замълчава пред пошлото, разкривайте я. Бъдете онази власт, която показва доброто, насърчавайте го. Бъдете, както и досега онзи независим глас на хората, който да разказва за неправдите, да изисква, порицава, но и да насърчава за добрите дела. Никога не се задоволявайте с постигнатото, а си поставяйте всеки път нов връх в журналистиката, за да продължите да се радвате на нови професионални успехи. Бъдете все така социално ангажирана медия, която формира положителни ценности в българското общество!\", пожелава инж. Методи Чимев.", "date": "2019.02.11", "title": "Методи Чимев, кмет на Дупница, по повод 11-ия рожден ден на Радио „Фокус” – Кюстендил: Бъдете все така социално ангажирана медия, която формира положителни ценности в обществото"}
{"url": "http://www.focus-news.net/news/2019/02/11/2622202/plovdiv-obshtina-maritsa-poiska-sotsialni-zhilishta-ot-darzhavata-za-tsiganite-v-selo-voyvodinovo-chiito-kashti-byaha-saboreni.html", "text": "Община Марица, на чиято територия се намира село Войводиново, поиска помощ от държавата за разрешаване на въпроса с настаняването на циганите, чиито къщи бяха съборени. Това съобщи пред журналисти кметът на Общината Димитър Иванов, предаде репортер на  Радио „Фокус” - Пловдив . До това решение се стигна по време на среща с представители на инициативния комитет на протестиращите във Войводиново, на циганите от селото, на неправителствената организация „Рома”, на Областната администрация и местната власт. „Ще искаме да се намерят социални жилища за тези хора, тъй като ние не разполагаме с общински такива, за да бъдат настанени там и да имат удобства като ток и вода”, каза Димитър Иванов. По думите му не е редно циганите да останат на улицата, затова те трябва да бъдат настанени в социални жилища, но къде - трябва да каже областният управител.  \r\n„Отправяме молба към държавата и се надяваме, че тя ще ни помогне”, отбеляза Иванов. Той уточни, че на адреса - на ул. „Победа” във Войводиново, където бяха съборени незаконни постройки и където предстои да бъдат съборени още такива, са регистрирани 50 души. „Останалите имат регистрация в други домове в селото, така че там е вече частен случай”, добави Димитър Иванов. По думите му предстои да бъдат извършени съвместно с МВР още проверки, по отношение на още лица, за да се установи къде пребивават те. „Досега в Общината няма постъпила нито една молба от тези цигани за настаняване в социално жилище“, посочи кметът на Община Марица. Димитър Иванов изрази убеденост, че напрежението в село Войводиново ще се успокои и заяви, че на общоселско събрание ще бъде решено какво ще се прави с терена, на който бяха съборени 19 опасни постройки на цигански семейства и където предстои събарянето на още 17 сгради. По информацията, която е достигнала до Общината, циганите, които са живеели там, вече са си наели квартири и голяма част от тях разполагат със средства. За това се съди и по откритото скъпо оборудване в домовете им. \r\nЦветана ТОНЧЕВА", "date": "2019.02.11", "title": "Пловдив: Община Марица поиска социални жилища от държавата за циганите в село Войводиново, чиито къщи бяха съборени"}
{"url": "http://www.focus-news.net/news/2019/02/11/2622216/epoka-e-re-kosovo-kosovo-shte-bade-31-vata-strana-chlenka-na-nato.html", "text": "Заместник-министърът на отбраната на Косово Бурим Рамадани изрази увереност, че страната му ще бъде следващата, която ще бъде приета в редиците на Организацията на Северноатлантическия договор, съобщава водещият прищински ежедневник  Epoka e Re . \r\nПред изданието Рамадани бе категоричен, че Прищина трябва да засили политическите и дипломатически усилия, ако иска да постигне целта за членството в НАТО.  \r\nРамадани отхвърли възможността митата за вноса на сръбски стоки в страната да повлияе на отношенията на Косовските сили за сигурност със САЩ. „Специалното стратегическо партньорство със САЩ е устойчиво и вечно\", увери прищинският политик. Тереза Герова", "date": "2019.02.11", "title": "Epoka e Re (Косово): Косово ще бъде 31-вата страна-членка на НАТО"}
{"url": "http://www.focus-news.net/news/2019/02/11/2622217/blagoevgrad-naznachena-e-proverka-v-rayona-na-darzhavno-gorsko-stopanstvo-kresna-vav-vrazka-s-reportazh-za-izvarshvane-na-deynosti-v-darzhavni-gorski-teritorii.html", "text": "Със заповед на директора на Югозападното държавно  предприятие (ЮЗДП) инж. Дамян Дамянов от днес е назначена теренна и документална проверка в района на „Държавно горско стопанство – Кресна”. Това съобщиха от пресцентъра на  ЮЗДП – Благоевград . Проверката е разпоредена във връзка с излъчен репортаж в сутрешния блок на национална телевизия, в който се съобщава за извършване на дейности в държавни горски територии, стопанисвани от териториалното поделение на ЮЗДП. Инспекцията се осъществява съвместно с представители на Регионална дирекция по горите – Благоевград, а резултатите ще станат ясни утре.", "date": "2019.02.11", "title": "Благоевград: Назначена е проверка в района на „Държавно горско стопанство – Кресна” във връзка с репортаж за извършване на дейности в държавни горски територии"}
{"url": "http://www.focus-news.net/news/2019/02/11/2622218/todorka-nedeva-rim-veliko-tarnovo-gradat-ni-e-edin-ot-vodeshtite-izdatelski-i-pechatarski-tsentrove-v-svobodna-balgariya.html", "text": "Велико Търново е един от водещите издателски и печатарски центрове в свободна България. Това каза за предаването „Съкровищницата на тайните“ на  Радио „Фокус“  Тодорка Недева от Регионалния исторически музей-Велико Търново. „От Освобождението до края на XIX век градът ни се нарежда до София и Пловдив и почти се изравнява с Русе по издателска и печатарска дейност. В периода преди войните в Търново излизат около 700 тома книги на различни езици като по този показател сме първенци по българските земи“, уточни Тодорка Недева. Тя посочи, че първата печатница в града е открита още на 19 април 1878 година и принадлежи на Любен Каравелов. „В нея се печатат документи, свързани с временното руско управление, литературни творби на Каравелов и известният в миналото вестник „Възкресник“. Първоначално печатницата се намира на емблематичния за Велико Търново площад Баждарлък. Но през 1879 година тя се премества в приземния етаж на бившия конак, известен с това, че е построен от самоукия майстор архитект Кольо Фичето. Именно там се провежда Учредителното събрание и първото Велико народно събрание“, разказа още Тодорка Недева. Тя припомни, че през 1879 година Киро Тулешков пренася във Велико Търново и печатницата на Христо Ботев, като в тези две печатници излизат редактираните от Петко Р. Славейков вестници „Остен“ и „Целокупна България“. „До войните в града ни работят 11 печатници. За чест на старата столица трябва да се знае, че издателството и печатницата на Ефрем Попхристов по обем на издавана книжна продукция заема второ място у нас след това на Христо Г Данов. На всяка цена името му трябва да бъде запазено от поколенията – не само от великотърновци, а от всички българи“, апелира тя. Тодорка Недева допълни, че той е и първият издател в България на автори като Майн Рид, Данте Алигиери, Хариет Бичър Стоу, Лев Толстой, Молиер, Виктор Юго и много други.  \r\nАнна АНГЕЛОВА", "date": "2019.02.11", "title": "Тодорка Недева, РИМ-Велико Търново: Градът ни е един от водещите издателски и печатарски центрове в свободна България"}
{"url": "http://www.focus-news.net/news/2019/02/11/2622219/rumen-petkov-abv-partiyata-vliza-v-evrokampaniyata-sas-samochuvstvie-yasni-poslaniya-i-angazhimenti.html", "text": "Политическа партия АБВ има самочувствието, че влиза в кампанията за европейските избори с много ясни послания и ангажименти в социалната сфера, но и по отношение на гарантирането на енергийната сигурност на страната, изграждането на ядрената мощност в Белене и гарантирането на пряка доставка на руски газ. Това коментира при посещението си във Варна лидерът на партията Румен Петков, предаде репортер на  Радио „Фокус“ – Варна . Той припомни, че ПП АБВ навлиза в решителната фаза на подготовката си за изборите за Европейския парламент, като една „проевропейска политическа партия, която иска силна и обединена Европа, Европа като най-добро място за живеене“.  \r\n„Имаме ясни послания. Номинациите стартираха още на 6 февруари. Ние утре ще направим първи техен прочит. Така че, влизаме в кампанията със самочувствие“, добави Румен Петков. Той коментира също, че съвсем скоро предстоящо е взимането на решение за формата, под която партията ще участва в кампанията за избор на евродепутати. „Силен вариант за нас е самостоятелно участие, защото то ще ни позволи да разгърнем цялата си политика. Разбира се, убедителното решение, ако искаме да променим генерално стила и метода на управление в България, е ние да си направим мощна лява лявоцентристка коалиция“, посочи той. Румен Петков, обаче, заяви със съжаление, че през последните години и някои от европейските институции са създали достатъчно основания за недоволство.  \r\n„Еврепарламентът и Европейската комисия допуснаха редица неадекватни решения и груби посегателства върху международното право“, каза той и даде за пример случая с Венецуела, определяйки гласуваното от Европейския парламент решение като безумно от гледна точка на правовия ред и традициите във взаимоотношенията. „Известно е, че в междудържавните отношения се признават държави, а не правителства и не - президенти, и да вземеш решение като Европарламент, че признаваш някой си като президент, това е много грозен акт на безправие, на липса на усещане за чест, достойнство и справедливост“, поясни Петков. Лидерът на АБВ добави, че по същество това е прецедент, който може да връхлети Европа. „На някой ще му хрумне да каже, че не признава президента Радев, на някой друг ще му дойде да каже, че не признава президента на Сърбия, президента на Чехия. Това са безумни неща и, ако искаме ние да вървим напред като европейци и да говорим за нашата ценностна система, това са недопустими актове“, посочи Румен Петков. Той добави, че настоящите български евродепутати на практика са участвали в погазването на тези принципи.  \r\n„Нашите депутати гласуваха и против изграждането на „Северен поток“, не че има някакво значение. Само че, утре ние ще трябва да отидем да се борим за пряка доставка на руски газ за България и Европа. След като сме тръгнали срещу Германия и Франция, какво очакваме те да направят за нас?“, заяви още председателят на АБВ Румен Петков. \r\nДиана СТОЕВА", "date": "2019.02.11", "title": "Румен Петков, АБВ: Партията влиза в еврокампанията със самочувствие, ясни послания и ангажименти"}
{"url": "http://www.focus-news.net/news/2019/02/11/2622221/dobrich-mobilno-prilozhenie-i-neformalen-uchebnik-po-kulturno-nasledstvo-na-regionite-shte-badat-sazdadeni-po-mezhdunarodniya-proekt-mapp-my-europe.html", "text": "Мобилно приложение и неформален учебник по културно наследство на регионите ще бъдат създадени по международен проект, в който участва Регионален исторически музей (РИМ) – Добрич. Това съобщи Надежда Иванова, част от екипа на музея, който участва в проекта, предаде кореспондент на  Радио „Фокус” – Варна . От края на миналата година Регионален исторически музей развива дейност по международния проект „Mapp my Europe“. Негови партньори са училища, центрове, езикови организации, архитектурни бюра, всички занимаващи се с културното наследство в Гърция, Испания и Румъния. Обединяващото във всички дейности е работата, насочено към популяризиране на културно-историческото наследство в отделните региони и търсенето на неформални форми на обучение, за да се провокира интересът на младите хора, да се излезе от рамките на стереотипа и скучния шаблон, без да се отива в другата крайност - на сладникави обучения с развлекателен момент тип „Дисниленд“, отбеляза Надежда Иванова. Тя изрази надеждата на екипа, че бъдещото мобилно приложение ще бъде интересно. „Неотдавна екип на РИМ – Добрич се завърна от първо обучение в гръцкия град Каламата, проведено в рамките на проекта\", посочи тя. По думите ѝ там музейните специалисти са участвали в игра, която ги е вдъхновила да бъде разработена и на местна почва в добруджанския град, но засега те не разкриват повече подробности. Надяват се обаче новата игра да събере много почитатели сред децата. Според Иванова все повече училища от града проявяват интерес към събития, които са част от дейностите по проекта. Тя добави, че сред активните училища са СУ „Св. Климент Охридски“, Частната профилирана гимназия по туризъм и предприемачество „Райко Цончев“.  \r\nЖулиета НИКОЛОВА", "date": "2019.02.11", "title": "Добрич: Мобилно приложение и неформален учебник по културно наследство на регионите ще бъдат създадени по международния проект „Mapp my Europe“"}
{"url": "http://www.focus-news.net/news/2019/02/11/2622220/sport-avstraliya-se-klasira-za-polufinalite-na-fed-kap.html", "text": "Отборът на Австралия е последният полуфиналист в отборно състезание по тенис за жени „Фед Къп“.  \r\nВ решителната среща на двойки Ашли Барти и Присила Хон победиха Даниел Колинс и Никол Меличар от САЩ с 6:4, 7:5. \r\nЗа място във финала тимът на Австралия ще играе с Беларус, който се наложи убедително над Германия с 4:0. \r\nВ другия полуфинал играят Румъния и Франция.", "date": "2019.02.11", "title": "Спорт: Австралия се класира за полуфиналите на „Фед Къп\""}
{"url": "http://www.focus-news.net/news/2019/02/11/2622212/prof-plamen-pavlov-v-sabora-protiv-bogomilite-e-imalo-demonstratsiya-che-balgariya-e-naslednik-na-vizantiya-i-balgarskiyat-tsar-e-i-vizantiyski-imperator.html", "text": "В Събора против богомилите е имало демонстрация, че България е наследник на Византия и  българският цар е и византийски император. Това каза историкът проф. Пламен Павлов в интервю за  Агенция „Фокус“  по повод проведения на 11 февруари 1211 г. Събор против богомилите. „Бориловят синодик е създаден във връзка с този събор. Става дума за превод на Византийския синодик на православието от 843 г., който е от един събор, който прави Константинополската патриаршия, за да осъди иконоборството и да утвърди принципите на православието. Този паметник е преведен на български във връзка със Събора против богомилите. От така наречения Борилов синодик имаме и най-подробен разказ за самия събор, който е свикан на 11 февруари, ден петък тогава, в Сиропусната неделя на 1211 г.“, разказа проф. Павлов. По думите му инициативата е на самия цар Борил или поне в Синодика се твърди, че е негова.  „Цар Борил  прави този събор не без конкретна връзка или символичност с последния голям такъв във Византия. Той е проведен точно 100 г. по-рано, през 1111 г. от император Алексий I Комнин“, каза още историкът.  \r\nДеница КИТАНОВА  Пълния текст на интервюто четете в „Мнение”", "date": "2019.02.11", "title": "Проф. Пламен Павлов: В Събора против богомилите е имало демонстрация, че България е наследник на Византия и българският цар е и византийски император"}
{"url": "http://www.focus-news.net/news/2019/02/11/2622224/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "Днес в предаването  „Садово в сърцето на Тракия”  на  Радио „Фокус“-Пловдив  ще говорим отново за дигата на река Чая в района на село Катуница, която поддаде миналата седмица. Поради тази причина в селото бе обявено частично бедствено положение. То ще бъде в сила, докато не се отработи аварийният участък. По нареждане на премиера Бойко Борисов на място пристигна министърът на околната среда и водите Нено Димов, който направи проверка.  Заедно с министър Нено Димов на проверката присъстваха още зам.-министърът на земеделието, храните и горите Атанас Добрев, както и Снежина Динева, изпълнителен директор на „Напоителни системи” ЕАД. Министър Димов увери, че министерствата са във връзка помежду си, както и с „Напоителни системи”, които ще извършват корекциите и ремонтът на съоръжението, докато се обезопаси районът. Вече започна ремонтът на дигата. Подробностите очаквайте от кмета на село Катуница Красимир Юруков. Кои ще са основните дейности, които ще се развиват в село Ахматово, ще научим от кмета Йордан Йорданов. Ще разберем и как ще се отбележи празникът Трифон Зарезан в село Кочево от кмета Павел Павлов и в село Селци от Петрана Илиева, секретар на читалището в селището. Предаването „Садово в сърцето на Тракия“ се излъчва всеки понеделник, от 16.00 до 17.00 часа. Водещ е Мария Русева.", "date": "2019.02.11", "title": "Акценти в предаването „Садово в сърцето на Тракия” на Радио „Фокус“-Пловдив"}
{"url": "http://www.focus-news.net/news/2019/02/11/2622222/kyustendil-kamani-sa-padnali-v-rayona-na-srutishteto-po-patya-za-rilski-manastir-poradi-temperaturnite-promeni.html", "text": "Камъни са паднали в района на срутището по пътя за Рилски манастир поради температурните промени. Това съобщиха за  Радио „Фокус” – Кюстендил  от Областно пътно управление – Кюстендил. Падналите камъни са в участъка, в който е въведена временна организация на движението, която остава без промяна. Движението по път III-107 между Пастра и Рилския манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срокът е до 28 февруари. \r\nВенцеслав ИЛЧЕВ", "date": "2019.02.11", "title": "Кюстендил: Камъни са паднали в района на срутището по пътя за Рилски манастир поради температурните промени"}
{"url": "http://www.focus-news.net/news/2019/02/11/2622211/ria-novosti-shoygu-se-nadyava-da-dogovori-v-ankara-savmestni-deystviya-v-siriya.html", "text": "Министърът на отбраната на Руската федерация Сергей Шойгу, който пристигна на работно посещение в Анкара, се надява да договори с турския си колега Хулуси Акар съвместни действия в Сирия, предава  РИА Новости . \r\n„Разчитам, че в навечерието на срещата на президентите на Русия, Турция и Иран на 14 февруари в Сочи, ще успеем да съгласуваме нашите действия в Сирия“, подчерта Шойгу, обръщайки се към турския министър на отбраната. \r\nСъгласно думите му, в периода 31 януари-2 февруари военни експерти от двете страни са свършили много работа в Москва „по съгласуване на най-важните за разрешаването на сирийския конфликт въпроси, засягащи стабилизацията в Идлиб и – преди всичко, които засягат източния бряг на река Ефрат“. \r\nНадявам се, че ще днес ще успеем да завършим съгласуването по основните теми“, допълни руският министър на отбраната. \r\nРаботната визита на Шойгу ще бъде еднодневна.  . Тереза Герова", "date": "2019.02.11", "title": "РИА Новости: Шойгу се надява да договори в Анкара съвместни действия в Сирия"}
{"url": "http://www.focus-news.net/news/2019/02/11/2622227/varna-ot-abv-signalizirat-ministara-na-obrazovanieto-i-naukata-krasimir-valchev-za-uvolnyavane-na-reditsa-direktori-i-uchiteli-v-grada-bez-osnovanie.html", "text": "Редица учители и директори на учебни заведения във Варна са били уволнявани без основание. За това ще сигнализират министъра на образованието и науката Красимир Вълчев от структурата на ПП АБВ в града. Това съобщи пред журналисти във Варна председателят на партията Румен Петков, предаде репортер на  Радио „Фокус“ – Варна . По думите му директорът на Регионалния инспекторат на образованието Венцеслава Генова си е позволила да освобождава учители, въпреки че тя самата е трябвало да бъде пенсионирана преди три години. Сред изброените от Румен Петков имена е това на Йовка Бачовска – директор на Професионалната гимназия в Девня. Според него Катя Минчева от Варненската морска гимназия три пъти е уволнявана и след това е възстановявана на поста, както и Силвия Минчева от същото училище.  \r\n„Павлина Иванова, директор на ОУ „Христо Ботев“ в село Николаевка, също е уволнявана и възстановявана на поста два пъти. Магдалена Вуцова, директор на училище „Васил Левски“, също. Тя е уволнена докато е в болнични, под претекст, че й е връчено предизвестие. Има една серия от такива решения, в това число и новоназначени кадри без ценз и образование, само заради връзките с управляващите на деня“, коментира Румен Петков. Той заяви, че от партията очакват министърът на образованието да отговори и кой ще заплати заплатите на тези учители. „Кой ще възмезди тези хора и защо трябва да страдаме от безчинствата на един администратор? Министърът трябва да вземе много ясна позиция, другото е политически рекет, мачкане, газене на хора. Това да оставиш един учител 3-4 години да не практикува професията си, предвид традициите, които имаме в България и факта, че учителството е нещо свято, е изключително грозно явление и няма как да бъде обяснено“, посочи Румен Петков. Председателят на АБВ допълни, че ако министър Вълчев не изрази позиция, рискува да влезе в една политическа схема на саморазправа с неудобни хора. \r\nДиана СТОЕВА", "date": "2019.02.11", "title": "Варна: От АБВ сигнализират министъра на образованието и науката Красимир Вълчев за уволняване на редица директори и учители в града без основание"}
{"url": "http://www.focus-news.net/news/2019/02/11/2622228/glavbolgarstroy-ne-e-izvarshval-prez-2018-g-stroitelni-ili-podgotvitelni-raboti-po-avtomagistrala-struma-v-noviya-uchastak-iztochno-ot-kresnenskoto-defile.html", "text": "„Главболгарстрой“ не е извършвал през 2018 г. строителни или подготвителни работи по автомагистрала „Струма“ в новия участък източно от Кресненското дефиле. Това се посочва в  позиция на дружеството  във връзка с репортаж, излъчен в сутрешния блок на БТВ тази сутрин, свързващ името на „Главболгарстрой“ с извършването на дейности по строителството на автомагистрала „Струма“ в новия участък източно от Кресненското дефиле. \r\n„Главболгарстрой\" не е извършвал през 2018 г. каквито и да е строителни или подготвителни работи, в това число не сме извършвали дейности по изграждане на временни пътища или сондажи, във въпросния участък. Важно е да се подчертае, че „Главболгарстрой“ не разполага със сондажна техника и не е възлагало извършване на подготвителни или сондажни дейности на други лица в обхвата на бъдещото магистрално трасе във въпросния участък\", се посочва още в позицията на фирмата. \r\n„За по-голяма яснота, бихме искали да обърнем внимание, че, съгласно Заданието за изработване на технически проект за обект: АМ „Струма“ лот 3.2.1. и лот 3.2.2. (съставляващо Приложение №3 към Документацията за възлагане на обществена поръчка за избор на Изпълнител, която е публично достъпна на интернет сайта на възложителя АПИ), избраният изпълнител на обществената поръчка следва да изработи технически проект въз основа на класирания на първо място (с Решение № 36/15.05.2017г. на АПИ) разширен идеен проект с парцеларен план за АМ „Струма“ Лот 3.2, участък Крупник – Кресна, съобразявайки предвижданията на ПУП – ПП (Подробен устройствен план – Парцеларен план), изработен въз основа на възлагателно писмо на АПИ изх. № ВЗП-2/18.04.2018г. В тази връзка, за пълното изясняване на обстоятелствата и времето, когато са извършвани предпроектни проучвания по трасето, следва да се търси автора на разширения идеен проект - „Пътпроект – 2000“ ООД\", съобщават от „Главболгарстрой“. \r\nКомпанията заявява, че не е изпълнявала каквито и да е строителни или подготвителни дейности, касаещи бъдещото проектиране и строителство на АМ „Струма“ лот 3.2.", "date": "2019.02.11", "title": "„Главболгарстрой“ не е извършвал през 2018 г. строителни или подготвителни работи по автомагистрала „Струма“ в новия участък източно от Кресненското дефиле"}
{"url": "http://www.focus-news.net/news/2019/02/11/2622223/rtk-live-kosovo-platformata-za-dialoga-sas-sarbiya-shte-bade-zavarshena-v-ramkite-na-sedmitsata.html", "text": "Вицепремиерът на Косово и един от ръководителите на националния екип за преговори със Сърбия Фатмир Лимай увери, че платформата за диалога ще бъде завършена тази седмица, след което ще бъде представена за одобрение от парламента в Прищина, предава  RTK Live . \r\n„Ако политическият фактор в Косово не може да бъде обединен, той трябва поне да обедини позициите си” за диалога, категоричен бе Лимай. Той изрази надежди, че платформата ще представи съвместните позиции на косовския политически спектър. Така Прищина би могла да изпрати послание към международната общност, че най-накрая Косово най-накрая има една позиция по отношение на диалога със Сърбия. Тереза Герова", "date": "2019.02.11", "title": "RTK Live (Косово): Платформата за диалога със Сърбия ще бъде завършена в рамките на седмицата"}
{"url": "http://www.focus-news.net/news/2019/02/11/2622232/varna-24-godishen-mazh-e-zadarzhan-za-dve-telefonni-izmami-v-grada.html", "text": "24-годишен мъж е задържан за извършването на две телефонни измами на територията на Варна. Това съобщиха от пресцентъра на  Областна дирекция на МВР-Варна . 48-годишен мъж, станал жертва на телефонна измама, е въведен в заблуждение, че трябва да внесе сума пари за получаване на климатици. Той е предал 1000 лв. на непознат мъж. След проведени оперативно-издирвателни дейности и действия по разследване на случая е установен извършителят на деянието. По случая има образувано досъдебно производство. 24-годишният мъж е установ", "date": "2019.02.11", "title": "Варна: 24-годишен мъж е задържан за две телефонни измами в града"}
{"url": "http://www.focus-news.net/news/2019/02/11/2622225/tsvetan-tsvetanov-gerb-v-sryada-shte-se-provede-zasedanieto-na-komisiyata-za-kontrol-nad-sluzhbite-na-koeto-shte-badat-izslushani-vsichki-koito-imat-otnoshenie-kam-sluchaya-skripal.html", "text": "В сряда ще се проведе заседанието на Комисията за контрол над службите, на което ще бъдат изслушани всички, които имат отношение към случая „Скрипал“. Несериозно е да се говори, че влизането на замесен в случая „Скрипал“ у нас е било солова акция. Това заяви във Велико Търново председателят на ПГ на ГЕРБ Цветан Цветанов във връзка с твърдение на бивш представител на службите у нас, че е възможно и да има подобно обяснение на изнесените факти и твърдения по темата, предаде репортер на  Радио „Фокус“ – Велико Търново . Преди броени часове главният прокурор Сотир Цацаров потвърди пред медии, че заподозреният по случая руски агент е бил в България по време на отравянето на Емилиян Гебрев. Цветанов подчерта, че в сряда от 14.30 часа ще се проведе заседание на Комисията за контрол над службите, на което ще бъдат изслушани всички представители на тайните служби, главният прокурор и всички които имат отношение към случая. Заседанието ще е закрито. „Необходимо е, когато коментираме тази тема в комисията, в която има представители на всички партии, да подкрепим усилията на българските институции. Това, което разбираме за пребиваването на човека, който е засечен по случая „Скрипал“ у нас, е много притеснително. Несериозно е твърдението, че това е солова акция. Такива хора не правят солови акции, такива хора правят акции, ако са били с такава цели с подкрепата на държавата“, заяви Цветанов. \r\nЛуиза ТРАНЧЕВА", "date": "2019.02.11", "title": "Цветан Цветанов, ГЕРБ: В сряда ще се проведе заседанието на Комисията за контрол над службите, на което ще бъдат изслушани всички, които имат отношение към случая „Скрипал“"}
{"url": "http://www.focus-news.net/news/2019/02/11/2622231/plovdiv-rayonna-prokuratura-razsledva-mazh-za-izgotvyane-na-falshivi-dokumenti-na-bezhantsi.html", "text": "Районна прокуратура разследва мъж за изготвяне на фалшиви документи на бежанци. Това съобщиха от пресцентъра на  Апелативна прокуратура - Пловдив .  Мъжът с инициали Г.К. (на 47 г.) е привлече като обвиняем за това, че изготвил, държал и укрил предмети и материали, предназначени или послужили за съставяне или преправяне на официални документи. \r\nНа 10 февруари 2019 г. в град Пловдив при извършено претърсване и изземване в лекия автомобил и в дома на обвиняемия Г.К. са били открити карти на бежанци и други вещи – компютър, принтер и др., като предстои в хода на досъдебното производство да се уточни тяхното предназначение.   \r\nОбвиняемият Г.К. е задържан за срок до 72 часа с постановление на наблюдаващия прокурор. В момента се извършват активни процесуално-следствени действия по случая.", "date": "2019.02.11", "title": "Пловдив: Районна прокуратура разследва мъж за изготвяне на фалшиви документи на бежанци"}
{"url": "http://www.focus-news.net/news/2019/02/11/2622233/kyustendil-kmetat-na-dupnitsa-metodi-chimev-e-prisastval-na-otbelyazvaneto-na-22-godini-ot-dupnishkite-barikadi.html", "text": "Кметът на Община Дупница Методи Чимев е присъствал на отбелязването на 22 години от дупнишките барикади. Това каза пред  Радио „Фокус” – Кюстендил  инж. Адриана Велева, член на Сдружение „Духът на Дупница”.На събитието са присъствали председателят на Общинския съвет в града Емил Гущеров, зам.-кметът на Дупница Крум Милев и много граждани. Инж. Адриана Велева е прудставила на присъстващите проекта за изграждане на монумент, символ на дупнишките барикади. Мемориалът ще бъде изграден на мястото на най-голямата барикада от събитията през 1997 година – пространството край път Е-79, зад старата автогара, което сега носи името площад „Демокрация“. През 2016 година общественици и политици са учредили сдружението „Духът на Дупница“. Целта на сдружението е опазване на историята на града и региона, а първата поставена задача е именно изграждането на монументален символ на дупнишките барикади. \r\nВенцеслав ИЛЧЕВ", "date": "2019.02.11", "title": "Кюстендил: Кметът на Дупница Методи Чимев е присъствал на отбелязването на 22 години от дупнишките барикади"}
{"url": "http://www.focus-news.net/news/2019/02/11/2622236/varna-potarsiha-sadeystvieto-na-narodniya-predstavitel-ot-gerb-neli-petrova-za-izgrazhdaneto-na-nova-tsarkva-i-metoh-v-grada.html", "text": "Граждани потърсиха съдействието на народния представител от Парламентарната група на ГЕРБ Нели Петрова за изграждането на нов православен храм и метох към манастира „Рождество на пресвета Богородица” във Варна. Това съобщиха от пресцентъра на  ПП ГЕРБ - Варна . От църковното настоятелство на манастира, построен преди около 25 години в местността Сотира, алармираха и за необходимостта да се изгради подпорна стена в имота, който попада в зона с констатирани свличания вследствие на ерозионни процеси. „Имаме готов проект за укрепването, за който събираме средства. На добрата воля на дарители разчитаме и за строителството на женски метох, за който вече сме във фаза на инвестиционно проектиране”, обясни отец Димитър. Миряни споделиха с варненския депутат и идеята за изграждането на малка църква между улиците „Феликс Каниц”, „Любен Каравелов” и „Цани Гинчев” в морската столица. Православният храм ще носи името „Св. Иван Рилски”. „След години усилия и с безкористната помощ на специалисти за архитектурния проект вече разполагаме с разрешение за строеж и търсим средства за градежа на църквата”, разказаха инициаторите. Нели Петрова подкрепи каузите и разясни възможностите чрез дирекция „Вероизповедания” да се финансират ремонти и строителство на храмове. В рамките на приемния ден на народния представител бяха поставени и въпроси, свързани с имотни казуси. Коментиран бе също проблемът с „ало измамите”, чиито жертви най-често стават доверчиви възрастни хора.", "date": "2019.02.11", "title": "Варна: Потърсиха съдействието на народния представител от ГЕРБ Нели Петрова за изграждането на нова църква и метох в града"}
{"url": "http://www.focus-news.net/news/2019/02/11/2622235/stara-zagora-uchenitsi-ot-shesto-osnovno-uchilishte-sveti-nikola-se-vklyuchiha-v-sastezanieto-balgarskiyat-ezik-e-lesen-i-interesen.html", "text": "Общо 21 ученици от четвърти до седми клас на Шесто основно училище „Свети Никола“ се включиха в състезанието „Българският език е лесен и интересен“. Това съобщиха от пресцентъра на  Община Стара Загора . Гости на проявата бяха зам.-кметът на Община Стара Загора Иванка Сотирова, зам. областният управител Петя Чакърова и Митко Пеев, старши експерт в Регионалното управление на образованието.  \r\n„Идеята е да покажем, че можем да научим български език забавлявайки се, да научим много, да докажем, че сме успешни“, посочи инициаторът на състезанието Йорданка Мирчева. В организацията са се включили всички нейни колежки. \r\n„Пожелавам успех на всички. Щастлива съм, че сте толкова мотивирани“, каза директорът на училището Дарина Гайдарова. \r\nВ първия кръг участниците трябваше да спелуват (буквуват) думите. Тричленно жури в състав: Валентина Иванова, Милена Трифонова и Антоанета Христова задаваше думите и оценяваше представянето на състезателите. Бяха подготвени 250 думи, които учениците трябваше да произнасят буква по буква. Отпада всеки, който е допуснал грешка. За втори кръг се класираха по двама ученици от началната и от прогимназиалната степен. Те трябваше да измислят подходяща липсваща дума в дадено изречение и да назоват възможно най-много нейни синоними.  \r\nПобедители в състезанието станаха Петко Иванов от 4 \"Г\" клас и Дея Дечева от 7 \"Б\" клас. Те получиха специални грамоти и награди. На всички участници бяха връчени грамоти и подаръци. \r\nИванка Сотирова приветства начинанието и „препита“ ученици за спелуването на някои думи. Тя похвали знанията на децата и им пожела успех в обучението. \r\n„Сега проправяме пътя, ще усъвършенстваме начина на провеждане на състезанието и ще вървим напред“, каза още Дарина Гайдарова. \r\nСъстезанието в Шесто основно училище се провежда по подобие на „Spelling Вее“, в което състезателите спелуват, т.е произнасят, различни думи буква по буква. Думите за състезанията се подбират от предварително обявен списък. Ако състезателят спелува думата правилно, той преминава в следващия кръг. Последният останал се обявява за победител. „Spelling Вее“ е възникнало в Америка през 1925 г. Тогава са се явили девет деца, а в момента се състезават над 11 милиона ученици. В много филми може да се види как деца участват в това състезание. В Съединените щати то се провежда ежегодно. Има издадени много справочници и помагала за участниците и то се предава по големите телевизионни канали.", "date": "2019.02.11", "title": "Стара Загора: Ученици от Шесто основно училище „Свети Никола“ се включиха в състезанието „Българският език е лесен и интересен“"}
{"url": "http://www.focus-news.net/news/2019/02/11/2622226/plovdiv-17-ot-zapovedite-za-sabaryane-na-nezakonni-postroyki-v-tsiganskata-mahala-v-selo-voyvodinovo-sa-osporeni-v-sada-15-ot-tyah-shte-se-gledat-prez-mart.html", "text": "17 от заповедите на община Марица за събаряне на незаконни постройки в циганската махала в село Войводиново са оспорени в съда. Това заяви пред журналисти Евелина Божикова -адвокатът, който представлява Община Марица, предаде репортер на  Радио „Фокус” - Пловдив . „15 от тези спорове вече са насрочени за съдебно разрешаване през месец март”, каза адвокат Божикова. Досега са съборени 19 постройки, тъй като са били опасни от самосрутване. „Общината разполага със снимков материал, в който се вижда колко опасни за обитаване са били те”, посочи Божикова. По думите и, в тези случаи общината има законова възможност такива помещения да бъдат незабавно съборени. Именно затова това е била първата стъпка, която са предприели. Втората е премахване на незаконното строителство в махалата. Община Марица е издала заповеди за събарянето им, като за тях не е било предвидено предварително изпълнение. Именно по тази причина общината не е предприела незабавно събаряне на тези постройки, а ще изчака окончателно разрешаване на съдебния спор. \r\n„Няма как да бъдат сближени позициите на двете страни в спора”, каза още адвокат Божикова. „Но това, което бе решено на срещата днес е още утре, заедно с областния управител, да бъде потърсена възможност за настаняване на хората, които се намират в по-лошо положение, в социални жилища”, добави тя. По думите и идеята те да бъдат настанени във фургони в село Войводиново няма как да се случи, тъй като напрежението, което вече е създадено там, ще ескалира отново, тъй като и сега едва се сдържат емоциите на хората. Това би било много рисково. Пак по думите на адвокат Ивелина Божикова, никой на този етап не знае колко точно са тези хора, които са без дом, тъй като те са пребивавали незаконно във Войводиново. Говори се, че са 120, 150, или 80. Тази информация тепърва ще се събира. \r\nНа днешната среща при общинския кмет, която бе закрита за журналисти, е станало ясно още, че потърпевшите не са социално бедстващи. Повечето от тях работят и имат своите доходи. Това са хора, които биха могли да се устроят в собствено жилище и да се погрижат за семействата си. \r\nДнес циганите, които присъстваха на срещата в община Марица казаха, че не са доволни от взетите за тях решения, защото и без това хората от Войводиново не ги искат в селото и са агресивни към тях. \r\nЦветана ТОНЧЕВА", "date": "2019.02.11", "title": "Пловдив: 17 от заповедите за събаряне на незаконни постройки в циганската махала в село Войводиново са оспорени в съда, 15 от тях ще се гледат през март"}
{"url": "http://www.focus-news.net/news/2019/02/11/2622230/euractiv-zashto-kosovo-tryabva-da-otlozhi-finalniya-krag-ot-dialog-sas-sarbiya.html", "text": "Лидерите на Косово попаднаха в сериозна политическа криза. Те трябва да пренастроят часовника и дневния ред на разговорите със Сърбия, пишат научните сътрудници в Групата за правни и политически изследвания в Прищина Леке Батали и Перпарим Криежу в статия за европейската медийна платформа  Euractiv .  Агенция „Фокус“ представя превод на материала без редакторска намеса и с уточнението, че той представя единствено позициите на авторите. \r\nКосово се озовава в безпрецедентна политическа криза. Евентуалното приключване на диалога със Сърбия допълнително раздели политическия пейзаж в Косово, а мълчаливият сръбски президент Александър Вучич се възползва от предимствата на повторното въвеждане на идеята за гранични корекции. \r\nВ опит да прикрие неотдавнашните дипломатически провали на правителството, увенчано с неуспеха да се присъедини към Интерпол, правителството на Косово въведе 100-процентови мита за вноса на всички стоки от Сърбия и Босна и Херцеговина. \r\nОбосновката на митата е, че докато Сърбия води кампания за подкопаване на държавността на Косово, за Прищина не остава нищо друго, освен да използва единствения наличен инструмент на разположение, за да спре сръбския внос в страната. \r\nТаксата бе приветствана от гражданите в Косово, но не и от международната общност. Европейският съюз поиска незабавното му премахване с аргумента, че в противен случай Сърбия няма да се върне на масата за преговори в Брюксел. Правителството в Прищина отхвърли искането. \r\nСкоро обаче САЩ последваха Брюксел и позицията им раздели главните лидери на управляващата коалиция Кадри Весели и Рамуш Харадинай. Последният се придържа към решението си, докато председателят на парламента в Прищина заяви, че за да защити съюза със САЩ, Косово трябва да преразгледа позицията си за митата.  \r\nОт друга страна, Обединеното кралство и Германия не са оказали натиск върху Косово да премахне таксите. Може да се заключи, че позициите на международната общност са отражение на това коя от страните в казуса подкрепя идеята за корекция на границите и коя ги отхвърля.  \r\nЗа първи път страните, които традиционно подкрепят изграждането на държавността на Косово, не вперват очи в темата за диалога между Белград и Прищина. От Европейската служба за външна длъжност и администрацията на президента на САЩ Доналд Тръмп очакват сключване на споразумение между Косово и Сърбия, дори ако това означава промяна на границите, за да бъде постигнат окончателен договор. На свой ред Германия и Великобритания открито се противопоставят на сделка, която ще преначертае границите на най-младата държава на Балканите.  \r\nНай-озадачаващи обаче са преговорните позиции на Белград и Прищина. Президентът на Сърбия Александър Вучич непрекъснато повтаря, че шансовете за споразумение са слаби и запазва мълчание, докато Косово бърза да приключи диалога през следващите месеци. \r\nУпоритостта на президента на Косово Хашим Тачи да приключи диалога с всеобхватно споразумение се споделя също от Върховния представител на ЕС по външните въпроси и политиката за сигурност Федерика Могерини. Мандатът й скоро приключва, но опитът й от годините, прекарани на поста, е забележително оскъден.  Нейната неотложност да сложи край на диалога изглежда се дължи преди всичко на личните й  амбиции, а не от стремежа да улесни задълбоченото, дългосрочно и устойчиво решение между двете балкански страни. \r\nПо подобен начин нейният предшественик Катрин Аштън, година преди заминаването си отпоста, улесни и одобри първото международно споразумение за принципите за нормализиране на отношенията между Косово и Сърбия. Скоро след приемането на споразумението, неговият съмнителен характер се появи. Изпълнението на  тази договореност предвиждаше създаването на Общност на сръбските общини с правна възможност за това органът да придобие изпълнителни правомощия. \r\nТози сценарий предизвика политически и социални сътресения, което направи невъзможно ратифицирането на останалите споразумения от пакета.  \r\nОттогава премиерът Харадинай не споделя позицията на Тачи, като яростно се противопоставя на всяка идея, която включва корекция на границите. Той обаче не постави под въпрос ролята на президента на Косово в диалога. Като алтернатива, той поиска международна конференция. \r\nПризивът му обаче е също толкова опасен, колкото и този на Тачи, защото може да доведе до същия резултат като този от неговата идея, ако не и по-лош. Една международна конференция ще върне Косово към нулата, ще постави под въпрос нейната международна правна идентичност и ще даде приоритет на международния консенсус по отношение на националния интерес на Косово. \r\nПонастоящем Косово се възприема не само като незряло в държавните дела; но и като неконструктивно - лидерите му защитават различни програми в международен план. Белязана от вътрешната враждебност и на фона на това, което изглежда като парадигматична промяна във външната политика на САЩ, позицията на Косово никога не е била по-лоша. \r\nЗавършването на диалога би могло да има тежки последствия. За да се преодолее това, Харадинай трябва да въведе основа за възобновяване на диалога, включително времева рамка за въпросите, които да бъдат обсъдени със Сърбия. Инициативата ще бъде вътрешна и позицията на Харадинай ще бъде непокътната. По-важното е, че Косово ще спечели време, за да постигне нещо, което поне прилича на консенсус. Тереза Герова", "date": "2019.02.11", "title": "Euractiv: Защо Косово трябва да отложи „финалния“ кръг от диалог със Сърбия"}
{"url": "http://www.focus-news.net/news/2019/02/11/2622234/kmetat-na-belovo-inzh-kostadin-varev-obshtinata-shte-tarsi-speshno-variant-za-zapochvane-na-ukrepitelni-deynosti-na-mosta-v-selo-momina-klisura.html", "text": "Община Белово ще търси спешно вариант за започване на укрепителни дейности на моста в село Момина Клисура, каза за  Радио „Фокус“ – Пазарджик  кметът на Белово инж. Костадин Варев във връзка с рушащия се мост, заради който е обявено частично бедствено положение. Той обясни, че вече са подадени необходимите документи в Междуведомствената комисия за възстановяване и подпомагане към Министерския съвет. „Очакваме отпускането на необходимите средства, но до тогава ще търсим начин със собствени средства да укрепим рушащия се ляв устой на моста на река Марица“, коментира Варев. По думите му мостът е от каменна зидария, която се руши в горната си част. „Мостът е на по-ниска точка от улицата, при всеки един дъжд, особено пороен, водата се стича в устоя и това през годините е довело до ерозия на каменната зидария. Отворила се е голяма ниша и мостът е опасен за ползване, както от моторни превозни средства, така и от пешеходци“, допълни Варев. По думите му само за укрепването на устоя ще са необходими над 200 000 лева. \r\nВаня НИКОЛОВА", "date": "2019.02.11", "title": "Кметът на Белово инж. Костадин Варев: Общината ще търси спешно вариант за започване на укрепителни дейности на моста в село Момина Клисура"}
{"url": "http://www.focus-news.net/news/2019/02/11/2622229/tsvetan-tsvetanov-gerb-prezidentat-izbarza-s-pozitsiyata-si-za-venetsuela.html", "text": "Президентът избърза с позицията си за Венецуела. Това заяви пред журналисти във  Велико Търново  председателят на Pарламентарната група на ПП ГЕРБ Цветан Цветанов, предаде репортер на  Радио „Фокус“ – Велико Търново . Той допълни, че правителството е реагирало адекватно, а Румен Радев е направил непремислено изказване, защото външната политика е функция на Министерския съвет. „Когато беше ясно, че ще има насрочване на Съвета за сигурност към Министерски съвет, в който участват и представители на президентството,  трябваше просто само да се изслушват службите, да се чуят докладите на Външно министерство. И когато сме част от Европейския съюз и сме партньори на САЩ, ние трябва да сме по-солидарни с взимането на подобни решения в подкрепа на подобни демократични действия“, коментира още Цветанов. „Фокус“ припомня, че пред една от националните телевизии преди президентът Румен Радев се обяви за неутралитет по въпроса с кризата в латиноамериканската държава, а след това изтълкува като грешен ход решението на правителството да признае Хуан Гуайдо за временно управляващ лидер. \r\nДържавният глава упрекна кабинета също, че не за първи път пропуска да съгласува с него позициите си по външнополитически теми. В отговор недоволни граждани излязоха на протест пред Президентството на 10 февруари. \r\nЛуиза ТРАНЧЕВА", "date": "2019.02.11", "title": "Цветан Цветанов, ГЕРБ: Президентът избърза с позицията си за Венецуела"}
{"url": "http://www.focus-news.net/news/2019/02/11/2622238/smolyan-800-letni-rasteniya-ot-vida-canna-generalis-dariha-na-obshtinata-partnyorite-ot-pobratimenata-ungarska-obshtina-kishpesht.html", "text": "800 летни растения от вида „Canna generalis” дариха на Община Смолян партньорите от побратимената ни унгарска Община Кишпещ. Това съобщиха от пресцентъра на  Община Смолян . Вече започна засаждането им в Общинската оранжерия, където се създават оптимални условия за развитието им. След което през месец май растенията ще бъде засадени в града и кварталите. Canna generalis е декоративно цвете достигащо височина: 80-120 см. Цъфти много ефективно през лятото. Може да се засажда по единично или в цветни композиции в паркове, градини и саксии. През месец юни Смолян ще бъде зацветен и украсен в червено и розово от тези прекрасни цветя. \r\nКметът Николай Мелемов благодари за дарението на партньорите ни от Кишпещ, както и за ползотворното сътрудничество и в други сфери. Миналата година унгарците подариха на Смолян съдове с цветя и стойки за монтирането им.", "date": "2019.02.11", "title": "Смолян: 800 летни растения от вида „Canna generalis” дариха на Общината партньорите от побратимената унгарска Община Кишпещ"}
{"url": "http://www.focus-news.net/news/2019/02/11/2622241/dobrich-zapochna-traditsionniyat-obshtinskiyat-bazar-za-martenitsi.html", "text": "Общинският базар за мартеници е отворен от днес, предаде кореспондент на  Радио „Фокус” – Варна . Базарът ще продължи до 3 март. Допустимите за търговия неща са мартенички, знамена и картички според установения регламент. Щандове има по пешеходната зона на площад „Свобода“, както и на площад „Старият орех“ и на пазара по ул. „Христо Ботев“. Навсякъде съоръженията са еднотипни, нестационарни, с един и същ дизайн.  \r\nЖулиета НИКОЛОВА", "date": "2019.02.11", "title": "Добрич: Започна традиционният общинският базар за мартеници"}
{"url": "http://www.focus-news.net/news/2019/02/11/2622242/burgas-v-pomorie-shte-se-provede-kameren-kontsert-na-ivan-petrov-i-dzhihe-liy-parva-izyava-na-duoto-na-balgarska-stsena.html", "text": "В Народно читалище „Просвета 1888“ в Поморие ще се проведе камерен концерт. Това съобщиха от пресцентъра на  Община Поморие . За първи път на българска сцена дуото на Иван Петров (кларинет) и Джихе Лий (пиано) ще представи на поморийска публика една разноцветна и вълнуваща програма с включени композиции от знаменити руски, френски и испански композитори от началото на ХХ век. Иван Петров (роден в Поморие) и Джихе Лий (Сеул, Корея) са носители на много награди от международни конкурси и са солисти в редица оркестри и фестивали. Концертът ще се състои на 14 февруари 2019 (четвъртък), от 18.00 ч. в читалище „Просвета 1888“ – Поморие, с вход свободен.", "date": "2019.02.11", "title": "Бургас: В Поморие ще се проведе камерен концерт на Иван Петров и Джихе Лий - първа изява на дуото на българска сцена"}
{"url": "http://www.focus-news.net/news/2019/02/11/2622239/narodniyat-predstavitel-ot-gerb-daniela-saveklieva-uchastva-vav-forum-na-tsentralnoevropeyskata-initsiativa.html", "text": "Народният представител от ГЕРБ и областен координатор на партията в Благоевград Даниела Савеклиева участва в заседание на Генералния комитет по политически въпроси и вътрешен ред към Парламентарното измерение на централноевропейската инициатива (ПИЦЕИ). Това съобщиха от пресцентъра на  ПП ГЕРБ – Благоевград . Форумът се провежда в София и в него участват парламентаристи от България, Хърватия, Италия, Полша, Черна гора, Сърбия, Румъния, Украйна и Унгария. \r\nОсновната тема, по която ще се водят дискусии на днешното Заседание на Генералния комитет по политически въпроси и вътрешен ред е  „Приносът на ЦЕИ в евроинтеграционните процеси на региона на Западните Балкани – синергия и перспективи“. \r\nБългария е пълноправен член на Централноевропейската инициатива (ЦЕИ) от 1 юни 1996 г., народният представител от Благоевград Даниела Савеклиева бе избрана за зам.-ръководител на делегацията на българското Народното събрание през миналата година. \r\n„Европейската перспектива за региона на Западните Балкани бе един от приоритетите на Българското председателство. Стабилността и просперитетът на този регион е в интерес не само на Европейския съюз и на гражданите на Западните Балкани, но и на целия Европейски континент. Осигуряването на  свързаност на държавите от Западните Балкани с държавите от Централноевропейската инициатива, голяма част от които са членове и на Европейския съюз, е от съществено значение за сближаването на гражданите и икономиките, както и за подобряването на политическата стабилност, икономическия просперитет, културното и социално развитие”, коментира Даниела Савеклиева. \r\nТя подчерта, че през годините на своето съществуване Централноевропейската инициатива се е превърнала в успешен форум за регионално сътрудничество между 18 държави-членки на Централна, Източна и Югоизточна Европа, в чийто състав влизат и 5 държави от региона на Западните Балкани. \r\n„Стратегическите цели на ЦЕИ са свързани с оказването на подкрепа на държавите-членки по пътя им към европейска интеграция – насърчаване на привеждането на държавите-членки на ЦЕИ в съответствие със стандартите на ЕС; осъществяването на малки и средни проекти. В този контекст целта на политическото сътрудничество в ЦЕИ е да предостави на страните и техните институции гъвкава, прагматична платформа за регионално сътрудничество, като се съсредоточи върху подготовката им за бъдещо присъединяване към Европейския съюз”, каза още Даниела Савеклиева. \r\nСпоред нея насърчаването на добросъседските отношения и помирението се нуждае от силна ангажираност и трябва да се ръководи преди всичко от страните от региона. Добрите отношения следва да бъдат подсилени чрез инициативи за регионално сътрудничество.", "date": "2019.02.11", "title": "Народният представител от ГЕРБ Даниела Савеклиева участва във форум на Централноевропейската инициатива"}
{"url": "http://www.focus-news.net/news/2019/02/11/2622240/sofiya-globa-ot-nad-53-000-lv-poluchi-avstriets-opital-da-prenese-prez-gkpp-kalotina-nad-2-kg-zlatni-nakiti-i-golyama-suma-pari-bez-da-gi-deklarira.html", "text": "Глоба от над 53 000 лв. получи чужденец, опитал да пренесе през ГКПП „Калотина“ над 2 кг златни накити и голяма сума пари без да ги декларира. Това съобщиха от пресцентъра на  Апелативна прокуратура - София . Със споразумение е приключило наказателното производство срещу австрийския гражданин с инициали Г.К., привлечен в качеството на обвиняем за неизпълнено задължение да декларира парични средства и изделия от благородни метали при преминаване на границата на страната.  \r\nНа 06 февруари 2019 г. на митническия пункт „Калотина“ пристигнал лек автомобил, пътуващ от Западна Европа през Сърбия и България към Турция. Пътуващите в него мъж и жена - австрийски граждани, заявили, че нямат нищо, подлежащо на деклариране.  \r\nПри проверка на МПС митническите служители открили златни накити, скрити между хранителни продукти. В опаковка от шоколад имало парична сума в размер на 55 000 евро. Общото тегло на ювелирните изделия, сред които имало гривни, колиета, накитни пендари, е 2.114 килограма, на стойност 159 582 лева. Незабавно е било образувано досъдебно производство под ръководството на Районна прокуратура – Сливница.  \r\nСключеното споразумение е било одобрено от съда на 08 февруари 2019 г., с което на подсъдимият Г.К. е наложено наказание „глоба“ в размер 53 430.54 лева, представляваща една пета от общата стойност на предмета на престъплението. Останалата сума и изделията от злато са върнати на чуждия гражданин.", "date": "2019.02.11", "title": "София: Глоба от над 53 000 лв. получи австриец, опитал да пренесе през ГКПП „Калотина“ над 2 кг златни накити и голяма сума пари без да ги декларира"}
{"url": "http://www.focus-news.net/news/2019/02/11/2622237/alsat-m-makedoniya-predsedatelyat-na-parlamenta-v-prishtina-svika-speshno-zasedanie.html", "text": "Председателят на парламента в Прищина Кадри Весели свика извънредно заседание в своя кабинет държавния глава на Косово Хашим Тачи, министър-председателя Рамуш Харадинай и вицепремиера Фатмир Лимай, предава излъчващият на албански език скопски телевизионен канал  „Алсат-М“ . \r\nСпоред местните медии темите, които се обсъждат на спешното заседание, са 100-процентните мита за вноса на сръбски стоки в страната, както и преговорите за нормализиране на двустранните отношения между Белград и Прищина. Тереза Герова", "date": "2019.02.11", "title": "„Алсат-М“ (Македония): Председателят на парламента в Прищина свика спешно заседание"}
{"url": "http://www.focus-news.net/news/2019/02/11/2622243/sofiya-sadat-ostavi-v-aresta-izraelski-grazhdanin-obyaven-za-izdirvane-s-evropeyska-zapoved-za-arest-za-izmama-v-osobeno-golemi-razmeri.html", "text": "Съдът остави в ареста израелски гражданин, обявен за издирване с Европейска заповед за арест за измама в особено големи размери. Това съобщиха от пресцентъра на  Апелативна прокуратура - София . Съдът е уважил искането на Окръжна прокуратура – София за вземане на мярка за неотклонение „Задържане под стража“ спрямо гражданина на Израел с инициали Г.Б. Мъжът е бил задържан на 29 януари 2019 г. на ГКПП „Калотина“  във връзка с Европейска заповед за арест, издадена от Прокуратурата в гр. Фелдкирх, Република Австрия.  \r\nГ.Б. е бил обявен за международно издирване, поради провеждано наказателно преследване за извършени от него престъпления на територията на Австрия – измама в особено големи размери, представляваща особено тежък случай, и пране на пари.  \r\nДеянията, за които е издадена Европейска заповед за арест, представляват престъпления и по Наказателния кодекс на Република България, наказуеми с лишаване от свобода и глоба.", "date": "2019.02.11", "title": "София: Съдът остави в ареста израелски гражданин, обявен за издирване с Европейска заповед за арест за измама в особено големи размери"}
{"url": "http://www.focus-news.net/news/2019/02/11/2622245/eva-bozhurova-narodna-astronomicheska-observatoriya-i-planetaruim-nikolay-kopernik-vav-varna-lektsiya-zhenite-v-astronomiyata-shte-bade-predstavena-v-observatoriyata.html", "text": "Публична лекция за най-известните жени в астрономията ще бъде представена във варненската oбсерватория. Лекцията е подходяща както за ученици от среден курс, така и за възрастни, и е с вход свободен, от 17.00 часа. На открития урок ще бъдат представени историите на около 10 жени от различни векове. Това каза в интервю за  Радио „Фокус“ – Варна  Ева Божурова, астроном, автор на лекцията „Жените в астрономията“ и старши учител в Народна астрономическа обсерватория и планетаруим „Николай Коперник“ във Варна (НАОП). Откритият урок е част от честванията на 100-годишния юбилей на Международен астрономически съюз. Освен това лекцията ще се проведе в деня, обявен от ООН за Международен ден на жените и момичетата в науката. Ева Божурова заяви, че първата жена, за която е известно, че е била астроном, е древногръцката Хипатия - учен, философ и астроном. „Тя е живяла на предела между новата и старата ера. Била е дъщеря на тогавашния управител на Александрийската библиотека. Той я е обучил на всичко, което е знаела“, допълни Ева Божурова. \r\nСияна БУХЛАРСКА", "date": "2019.02.11", "title": "Ева Божурова, Народна астрономическа обсерватория и планетаруим „Николай Коперник“ във Варна: Лекция „Жените в астрономията“ ще бъде представена в обсерваторията"}
{"url": "http://www.focus-news.net/news/2019/02/11/2622244/deutsche-welle-volfgang-ishinger-ochakva-myunhenskata-konferentsiya-po-sigurnostta-da-bade-nay-vazhnata-za-poslednite-50-godini.html", "text": "Тазгодишното издание на Мюнхенската конференция по сигурността ще бъде „най-важната и мащабната“ в 50-годишната история на форума, въпреки отказа на лидерите на няколко ключови държави да участват в нея. Това увери ръководителят на конференцята Волфганг Ишингер пред журналисти в Берлин, предава  Deutsche Welle . \r\nТази година конференцията ще се проведе в периода 15-17 февруари, а в нея ще участват 600 експерти в областта на сигурността, включително 35 държавни и правителствени лидери, както и 80 министри на отбраната и външните работи. \r\nВ Мюнхен САЩ ще бъдат представени от вицепрезидента Майк Пенс, изпълняващия длъжността министър на отбраната Патрик Шанахан, председателя на Камарата на представителите Нанси Пелоси, дъщерята на държавния глава на САЩ Доналд Тръмп – Иванка, както и съпругът й Джаред Къшнър, който е негов съветник. \r\nОчаква се една от основните теми на форума да бъдат разходите за отбрана. В предходните месеци САЩ отправиха остра критика към съюзниците си, включително Германия, заради отказа им да увеличат средствата за отбрана до необходимите два процента от БВП.  \r\nФренският президент Еманюел Макрон и израелският премиер Бенямин Нетаняху отказаха да участват в конференцията. В същото време Нетаняху ще присъства на конференцията за сигурност в Близкия изток, организирана от САЩ и Полша, която ще се проведе във Варшава в периода 13-14 февруари 2019 г. Тереза Герова", "date": "2019.02.11", "title": "Deutsche Welle: Волфганг Ишингер очаква Мюнхенската конференция по сигурността да бъде най-важната за последните 50 години"}
{"url": "http://www.focus-news.net/news/2019/02/11/2622250/faz-hds-provezhda-rabotno-zasedanie-za-reforma-na-germanskata-i-evropeyskata-migratsionna-politika.html", "text": "Християндемократическият съюз (ХДС) провежда „работно заседание“ на тема реформа в германската и европейската миграционна политика, съобщава националният ежедневник  Die Frankfurter Allgemeine Zeitung . \r\nОколо стотина експерти, разпределени в общо четири работни групи, се събират в централата на ХДС в Берлин, за да обсъдят миграцията, сигурността и интеграцията с водещите политици на партията и „сестринския“ Християнсоциален съюз. Срещата ще завърши с даването на препоръки за конкретни действия от страна на парламента и федералното правителство. Канцлерът Ангела Меркел няма да присъства на „разговорите в работилницата\" с цел провеждането на „открита дискусия“, подчертава изданието.  Тереза Герова", "date": "2019.02.11", "title": "FAZ: ХДС провежда „работно заседание“ за реформа на германската и европейската миграционна политика"}
{"url": "http://www.focus-news.net/news/2019/02/11/2622246/dobrich-okrazhniyat-sad-ostavi-v-aresta-34-godishen-mazh-obvinen-za-ubiystvo.html", "text": "Окръжен съд - Добрич остави без уважение молбата на мъж от село Лозенец, община Крушари, за изменение на наложената му мярка за неотклонение „Задържане под стража“ в „Домашен арест“, съобщиха от пресцентъра на  Съда . 34-годишният мъж с инициали П.М. е привлечен като обвиняем за това, че на 21 срещу 22 юни 2018 г. умишлено е убил 69-годишен мъж от Добрич, като деянието е извършено при условията на опасен рецидив. В проведеното съдебно заседание адвокатът му е изтъкнал, че задържаният не е в добро здраве и има заболявания, които са несъвместими с условията за живот в местата за лишаване от свобода. Представителят на Прокуратурата е възразил, че мъжът изтърпява мярката си в затвора във Варна, където при необходимост би могъл да получи медицинска помощ. След като е преценил изразените от страните становища и материалите от делото, Окръжният съд счита, че към настоящия момент не са настъпили нови обстоятелства, които да налагат промяна на вече взетата спрямо мъжа мярка за неотклонение. В определението си съдът посочва, че все още е налице обосновано предположение за съпричастността на обвиняемия към разследваното тежко умишлено престъпление, за което се предвижда наказание лишаване от свобода от 15 до 20 години, доживотен затвор или доживотен затвор без замяна. Реална остава и опасността той да се укрие или да извърши друго престъпление. Определението на Окръжен съд - Добрич подлежи на обжалване пред горната съдебна инстанция в 3-дневен срок.", "date": "2019.02.11", "title": "Добрич: Окръжният съд остави в ареста 34-годишен мъж, обвинен за убийство"}
{"url": "http://www.focus-news.net/news/2019/02/11/2622247/silistra-izvarsheno-e-posegatelstvo-varhu-sistemata-za-videonablyudenie-v-rezervata-srebarna-otkradnati-sa-kameri-i-tehnichesko-oborudvane.html", "text": "Територията на поддържан резерват „Сребърна“ отново стана обект на посегателство върху изградената система за видеонаблюдение. Това съобщиха от пресцентъра на  РИОСВ - Русе . От района на южния шлюз и местността Фазанарията са откраднати 6 бр. камери и техническо оборудване. Нарушена е и целостта на защитните ограждения и са взломени заключващите механизми.  \r\nПосегателството е установено в ранните часове на 8 февруари, когато охраната е извършвала ежедневните обходи. Веднага е подаден сигнал до ОДМВР - Силистра. Извършен е оглед от дежурната оперативна група и са предприети необходимите процесуални действия.  \r\nКражбата на елементи от системата за видеонаблюдение не е прецедент в резервата. Подобно деяние беше регистрирано през 2017 г. Практиката показва, че до груби посегателства върху държавно имущество обикновено се стига след предприемане на мерки по предотвратяване и наказване на нарушения на режимите в резервата. Така например, през месец октомври 2017 г., след конфискуване на два бракониерски плавателни съда беше изгорена новозакупената лодка. Настоящият случай не прави изключение, тъй като дни преди посегателството са постановени съдебни решения за потвърждаване на наложени глоби на двама ловци, членуващи в Ловна дружина – с. Айдемир за нарушения, извършени в границата на резервата.  \r\nПоддържан резерват „Сребърна“, заедно с Национален парк „Пирин“ е в списъка на обектите на световното природно наследство на UNESCO, с които България участва в Конвенцията. Не случайно за опазването и популяризирането на защитената територия се полагат много усилия от страна на държавата.", "date": "2019.02.11", "title": "Силистра: Извършено е посегателство върху системата за видеонаблюдение в резервата „Сребърна“, откраднати са камери и техническо оборудване"}
{"url": "http://www.focus-news.net/news/2019/02/11/2622251/aktsenti-v-predavaneto-sofiyska-tribuna-po-radio-fokus.html", "text": "Днешното издание на предаването „Софийска трибуна“, продукция на Столичната организация на БСП и  Радио „Фокус“ , акцентира върху темата за презастрояването в столицата.  \r\nС общинския съветник от БСП Борис Цветков ще търсим решения на проблема и ще коментираме възможно ли е постигане на ефективна „перфектна плътност“. Във втората част на предаването с д-р Еньо Савов – доктор по международно право и международни отношения и главен експертен сътрудник в Комисията по европейски въпроси и контрол на европейските фондове в Народното събрание, ще се насочим към Европа и ще разговаряме за предстоящите европейски избори и за членството на България в ЕС – какво ни дава и какво ни отнема то.  \r\nГостите в студиото ни ще отговарят на слушателски въпроси на телефон 0882 802 802. \r\nПредаването „Софийска трибуна“ се излъчва от 17.00 часа на честотите на софийската програма на Радио „Фокус“ с водещ Веселка Иванова.", "date": "2019.02.11", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/02/11/2622252/api-nyama-novo-srutishte-na-patya-za-rilskiya-manastir.html", "text": "Няма ново срутище на пътя за Рилския манастир. Това съобщиха от пресцентъра на  Агенция „Пътна инфраструктура“  по повод запитвания от медии за нов свлачищен процес на третокласния път. В участък от 50 метра при км 27 на път III-107 Рила - Рилски манастир движението се осъществява в една лента поради извършване на аварийно-възстановителни дейности, който започнаха през миналата година. Участъкът е сигнализиран с необходимите пътни знаци. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ .", "date": "2019.02.11", "title": "АПИ: Няма ново срутище на пътя за Рилския манастир"}
{"url": "http://www.focus-news.net/news/2019/02/11/2622253/elena-kostova-planetarium-smolyan-prezentatsiya-za-sesiliya-peyn-zhenata-koyato-otkri-ot-kakvo-e-napravena-vselenata-shte-bade-predstavena-v-denya-na-zhenite-v-naukata-v-planetariuma.html", "text": "Презентация за Сесилия Пейн – жената, която откри от какво е направена Вселената, ще бъде представена от 16:00 часа в планетариума в Смолян, в Международния ден на жените в науката. Това каза за  Радио „Фокус“ – Смолян  Елена Костова – физик в Планетариум – Смолян и преподавател в ЕГ „Иван Вазов“. Събитието е посветено и на 100 години от основаването на Международния астрономически съюз. По думите на Костова, Сесилия Пейн живее 79 години и през цялото време работи. Обработила е хиляди фотографски плаки със спектри на звезди, като за това си откритие всъщност тя не е призната, а откритието й се присвоява от Хенри Ръсел.  \r\n„След това заедно с нейния съпруг Сергей Гапошкин правят един научен труд  за променливите звезди, който е основополагащ, като всичко останало, което е направено след този труд се основава на техния труд. Това е една жена, която е с голям принос за науката, но почти никой не знае за нея“, отбеляза Костова. Тя допълни, че презентацията се споменава и за т. нар. „сметачни машини“ на Харвард. Това са жени, които са извършили доста черна работа по обработка на хиляди фотографски плаки, но въпреки това техните открития и изводи, които са направени са присвоени от мъжете, които работят в Харвард, поясни физикът. Тя добави, че след презентацията ще има и сеанс в звездната зала на Планетариума, свързан със звездите, защото Сесилия Пейн работи основно със звездите и техните характеристики. Елена Костова каза още, че презентацията е изготвена от ученици от Езикова гимназия „Иван Вазов“ – Смолян, които са от Младежки астрономически клуб „Сотис“ в Планетариума. \r\nТя посочи също, че 11 февруари е обявен за Международен ден на жените в науката от общото събрание на ООН през декември 2015 г. и се чества от 2016 г. „Целта е да се обърне внимание върху приноса на жените в науката, защото те дълго време са били пренебрегвани и се е смятало, че те не могат да осъзнаят научните понятия, камо ли пък да правят научни открития. Въпреки това има много жени, които са се занимавали с астрономия, но се са останали неизвестни за хората, защото техните открития са били присвоени от мъжете, с които са работили“, поясни Костова. Първите сведения за това, че жени са се занимавали с астрономия са от 2-3 век след новата ера, отбеляза тя. „Има запазени такива жертвени храмове, които са построени по идея на жени. В тях освен, че са правени жертвоприношения към боговете, са използвани за определяне на пътя на Луната,  видимия път на планетите и т. н. Още през 3-4 век след новата ера са направени първите карти на движението на небесните тела от астрономката Гипатия Александрийска. За съжаление нейните трудове са изгорели заедно с Александрийската библиотека“, посочи Костова. Тя добави, че други жени, които имат открития в астрономията София Братие, която е била сестра и асистент на Тихо Бартие, Каролина Хершел, сестра на Уилиям Хершел, който освен композитор е и астроном, Вера Рубин и други. \r\nНели ГЕРГЬОВСКА", "date": "2019.02.11", "title": "Елена Костова, Планетариум – Смолян: Презентация за Сесилия Пейн – жената, която откри от какво е направена Вселената, ще бъде представена в Деня на жените в науката в Планетариума"}
{"url": "http://www.focus-news.net/news/2019/02/11/2622254/agentsiya-patna-infrastruktura-ne-e-vazlagala-izpalnenieto-na-nikakvi-deynosti-po-traseto-na-avtomagistrala-struma-prez-kresnenskoto-defile.html", "text": "Агенция „Пътна инфраструктура“ не е възлагала изпълнението на никакви дейности по трасето на лот 3.2 от АМ „Струма“ - между Крупник и Кресна, свързани с извършването на сондажи, прокарването на временни пътища или на каквото и да било друго. Това съобщиха от пресцентъра на  Агенция „Пътна инфраструктура“ . Агенцията е категорично против свързването ѝ с дейности, които не са възлагани и изпълнявани от нея. „Още повече, че чрез тях се правят внушения, че стартираните през миналата година две тръжни процедури за двата участъка на лот 3.2 за избор на изпълнители са опорочени.  \r\nКъм момента няма избрани изпълнители и сключени договори, въз основа на които да бъдат извършвани строителни дейности по бъдещото трасе на магистрала „Струма“ през Кресненското дефиле\", посочват от АПИ.", "date": "2019.02.11", "title": "Агенция „Пътна инфраструктура“ не е възлагала изпълнението на никакви дейности по трасето на автомагистрала „Струма“ през Кресненското дефиле"}
{"url": "http://www.focus-news.net/news/2019/02/11/2622257/stefka-hristova-pgt-aleko-konstantinov-bansko-gimnaziyata-ima-110-godishna-istoriya.html", "text": "Професионална гимназия по туризъм (ПГТ) „Алеко Константинов“ в Банско има 110-годишна история. Това каза за  Радио „Фокус“-Пирин  Стефка Христова, директор на гимназията. „Тя е наследник на първото професионално училище в района. 110 години за едно училище впечатлява много с това, че има история на повече от 1 век. Това е знак за стабилност, известност, традиции, професионализъм. 110 години не е просто възраст за едно училище, те показват, че то е част от историята на един град“, подчерта тя.  \r\nПо думи на Стефка Христова гимназията разполага с много добре оборудвана готварска работилница, в която техниката е нова и е последен модел. Помещението е снабдено с печки с керамични плотове, необходимите алпака шкафове, посуда, тестомесачни, съдомиялни машини и др. Тя добави, че училището има и оборудван ски гардероб с 30 чифта ски, обувки, щеки, въжета и всичко необходимо. „Сградата е една от последните сгради от училищата в Банско. Имаме съвременна база, която е запазена. Разполагаме с просторни и светли кабинети, като всеки един от тях е оборудван с компютърни техники и необходимите интерактивни дъски“, каза още директорът на учебното заведение. \r\nНатали СТЕФАНОВА", "date": "2019.02.11", "title": "Стефка Христова, ПГТ „Алеко Константинов“-Банско: Гимназията има 110-годишна история"}
{"url": "http://www.focus-news.net/news/2019/02/11/2622256/burgas-okrazhnata-prokuratura-predade-na-sad-dvama-mazhe-za-otvlichane-na-dete.html", "text": "Окръжната прокуратура предаде на съд Йордан Я. и Живко Т., обвинени за отвличане и осъществяване на принуда спрямо непълнолетно лице. Това съобщиха от пресцентъра на  Окръжна прокуратура - Бургас . Двамата мъже са обвинени за това, че на 07 май 2017 г. в град Бургас, кв. “Банево“, в съучастие са отвлекли непълнолетно лице с лек автомобил. Обвинение им е повдигнато и за това, че на същата дата и място са принудили непълнолетното лице да извърши нещо против волята му - да признае, че противозаконно е отнел дебитна карта, собственост на един от извършителите и да върне същата, като употребили за това сила – държали с една ръка въже, което преметнали през шията му и пристягали, нанасяли с ръка удари с юмрук в областта на тялото и му отправяли закани „Ще те убием, ще те обесим, ще те завържем“. \r\nОкръжен съд - Бургас е насрочил заседание си за 12 февруари 2019 г.", "date": "2019.02.11", "title": "Бургас: Окръжната прокуратура предаде на съд двама мъже за отвличане на дете"}
{"url": "http://www.focus-news.net/news/2019/02/11/2622255/valentin-debochichki-regionalen-istoricheski-muzey-kyustendil-radio-fokus-kyustendil-e-nasheto-radio-radioto-na-kyustendil-i-regiona.html", "text": "Радио „Фокус” – Кюстендил е нашето радио, радиото на Кюстендил и региона. Това каза пред  Радио „Фокус” – Кюстендил  директорът на Регионален исторически музей – Кюстендил Валентин Дебочички, по повод 11-тия рожден ден на медията. По думите му без никакво притеснение може да се посочи, че Радио „Фокус” е безспорният информационен лидер, благодарение на изключително навременната, точна и коректна информация.  \r\n„От една страна тази информация е изключително полезна на слушателите, а от друга страна осветлява всички страни от живота и случващото се в града и региона”, заяви Валентин Дебочички. По думите му благодарение на „Фокус” музеят, като културен институт, достига до повече жители на региона. „Трябва да се отбележи много коректното поднасяне на всяка една информация, която произтича от музея”, каза Валентин Дебочички. По думите му благодарение на медията на жителите на Кюстендил се припомнят различни исторически събития. „Радио „Фокус” е нашето радио. То е информационният лидер на Кюстендил и бих пожелал да продължи това изключително ползотворно сътрудничество между нас”, отбеляза Валентин Дебочички. \r\nВенцеслав ИЛЧЕВ", "date": "2019.02.11", "title": "Валентин Дебочички, Регионален исторически музей – Кюстендил: Радио „Фокус” – Кюстендил е нашето радио, радиото на Кюстендил и региона"}
{"url": "http://www.focus-news.net/news/2019/02/11/2622258/burgas-okrazhnata-prokuratura-predade-na-sad-politseyski-sluzhitel-poiskal-podkup.html", "text": "Окръжната прокуратура предаде на съд Тодор Д., който в качеството си на полицейски служител е обвинен за съставяне на два официални документа с невярно съдържание, както и поискал и приел подкуп в размер на 20 лв. Това съобщиха от пресцентъра на  Окръжна прокуратура - Бургас . Той е обвиняем за това, че при условията на продължавано престъпление, на 03 ноември 2015 г. на Контролно-пропускателен пункт - Босна, общ. Малко Търново, в качеството си длъжностно лице към РУ – Малко Търново при ОД МВР – Бургас е съставил официални документи, в които удостоверил неверни обстоятелства. Той съставил Акт за установяване на административно нарушение, в който удостоверил, че спреният на 03 ноември 2015 г. на път на КПП - Босна за проверка лек автомобил (марка \"Опел Кадет\"), управляван от лице с инициали С.С., а в действителност автомобилът е бил управляван от брат му Т. С., както и че  С.С. е извършил нарушения – за управление на МПС без да е правоспособен водач и за това, че не носи свидетелства за регистрация на МПС което управлява и съставил Акт за установяване на административно нарушение. В него удостоверил отново, че спреният на 03 ноември 2015 г. на път, на КПП - Босна, за проверка лек автомобил, марка \"Опел Кадет\" е без сключен и действащ договор за задължителна застраховка „Гражданска отговорност“, което не било вярно, с цел да бъдат използвани тези документи като доказателство за отразените в тях обстоятелства пред Началника на РУ - Малко Търново. \r\nТодор Д. е обвиняем и за това, че на 03 ноември 2015 г. на Контролно-пропускателен пункт - Босна в качеството си на полицейски орган към РУ – Малко Търново при ОД МВР – Бургас, при извършване на проверка на лек автомобил \"Опел Кадет\" с водач Т.С. е поискал и приел дар в размер на 20 лева от същия, при съставянето на два броя АУАН-Акт за установяване на административно нарушение, в които удостоверил, че проверяваният лекия автомобил и посочените в актовете нарушения са извършени от него. \r\nОкръжен съд – Бургас е насрочил заседанието си за 12 февруари 2019 г.", "date": "2019.02.11", "title": "Бургас: Окръжната прокуратура предаде на съд полицейски служител, поискал подкуп"}
{"url": "http://www.focus-news.net/news/2019/02/11/2622259/zdravka-chimeva-turoperator-blagoevgrad-ima-mnogo-blagopriyatno-razpolozhenie-zashtoto-se-namira-na-patya-do-drugite-vodeshti-turisticheski-destinatsii-v-rayona.html", "text": "В 100-те Национални туристически обекта Благоевград е представен посредством възрожденският квартал „Вароша“ и Регионалният исторически музей. Това каза пред  Радио „Фокус“ – Пирин  Здравка Чимева, представител на туроператорска фирма в Благоевград. Тя отбеляза, че голяма част от туристите, които посещават областния център, идват точно поради тази причина. „Други посещавани дестинации в региона са местността Рупите, Мелник, Сандански, Банско и други“, уточни Чимева. Тя добави, че Благоевград има много благоприятно разположение, защото се намира на пътя до другите водещи туристически дестинации в района. Според Здравка Чимева, ако бъдат социализирани и археологическите разкопки, които се намират до Покровник, Благоевград ще стане едно от водещите места за туризъм в региона, което ще спомогне и за икономически по-благоприятното развитие на областния център. \r\nЛивия НИНОВА", "date": "2019.02.11", "title": "Здравка Чимева, туроператор: Благоевград има много благоприятно разположение, защото се намира на пътя до другите водещи туристически дестинации в района"}
{"url": "http://www.focus-news.net/news/2019/02/11/2622262/veliko-tarnovo-v-grada-shte-se-provede-initsiativata-moyata-gradinka.html", "text": "За седма поредна година Община Велико Търново организира проекта „Моята градинка”. Чрез него гражданите получават възможност да превърнат пространствата край жилищните сгради в красиви кътове със зеленина и цветя. Това съобщиха от пресцентъра на  Общината . \r\nМолбите за залесяване на терените общинска собственост ще се приемат от 1 до 31 март. Участие могат да вземат всички собственици на имоти в града, включително и представители на етажната собственост, избрани по установения според нормативните изисквания ред. \r\nЗаявленията трябва да бъдат депозирани до деловодството на Община Велико Търново. В тях трябва да бъдат описани както избраният за облагородяване терен, така и предпочитаният посадъчен материал. Приложени следва да бъдат документ за собственост на даден имот, а ако сградата е в режим на етажна собственост - протокол от общото събрание на собствениците за избор на представител. \r\nЕксперти от Община Велико Търново ще огледат пространствата край сградите, за да преценят дали поисканите от хората растителни видове са подходящи за засаждане на избраните места. Ако становището е отрицателно, дръвчетата, храстите и цветята ще бъдат заменени с други. \r\nПроектът за създаването на малки цветни и зелени площи „Моята градинка” стартира през 2013 г. През миналата година бяха одобрени 22 заявления за облагородяване на междублокови пространства. На територията на града са засадени 20 дръвчета и 940 броя храстовидна растителност - вербена, сабина, туя, винка, лигуструм, хибискус, хортензия, вайгела, люляк, лавандула, роза, кана, спирея, винка и др.  \r\nДопълнителна информация гражданите могат да получат от общинския отдел „Околна среда”, на телефон 062/619-502.", "date": "2019.02.11", "title": "Велико Търново: В града ще се проведе инициативата „Моята градинка“"}
{"url": "http://www.focus-news.net/news/2019/02/11/2622261/sport-ole-gunar-solskyaer-ostava-v-manchestar-yunayted-za-postoyanno.html", "text": "Ръководството на Манчестър Юнайтед е решило да предложи постоянен договор на старши-треньора Оле Гунар Солскяер, който бе назначен като временен вариант след напускането на Жозе Моуриньо. Откакто е начело на тима, норвежецът има 10 победи и 1 равенство в 11 мача и вкара отбора в първата четворка на английската Висша лига, което е и целта на Юнайтед за този сезон.", "date": "2019.02.11", "title": "Спорт: Оле Гунар Солскяер остава в Манчестър Юнайтед за постоянно"}
{"url": "http://www.focus-news.net/news/2019/02/11/2622248/rumen-petkov-abv-opitat-da-se-vnushi-vrazka-mezhdu-otravyaneto-na-skripal-i-gebrev-e-bezumen.html", "text": "Опитът да се внушава връзка между отравянето на Сергей и Юлия Скрипал и на Емилиян Гебрев е повече от безумен. Това коментира пред журналисти във Варна председателят на ПП АБВ Румен Петков, предаде репортер на  Радио „Фокус“ – Варна . Той заяви, че по случая с Гебрев са направени експертизи в българска и финландска лаборатории. „В тях много ясно се казва какъв не е препаратът. И опитите да се правят внушения, че видите ли Русия тръгва на някаква разправа с този или онзи, без да има за това нужните доказателства, са грозновати“, допълни Румен Петков. Той посочи, че по същия начин през 2018 година е подходила Великобритания, като е обявила без никакви процесуално-следствени действия за извършители някакви руски граждани.  \r\n„Великобритания отказа съвместно разследване, предложено от Русия, и всъщност показа, че без доказателства могат да се произнасят присъди. Този подход очевидно целеше да измести фокуса от Брекзит към измислени теми, защо никой не обърна внимание, че буквално месеци след случая „Скрипал“ една гражданка на Англия почина отровена. На нея никой не й обърна внимание“, отбеляза председателят на ПП АБВ. „Но тук, понеже има елемент на закачка, предполагам си спомнят вашите слушатели шума и енергията, с която една част от европейските държави изтеглиха посланиците си в Москва и буквално десет дни след това ги върнаха. Защото тези държави имат своите интереси и политическите внушения, натиск, са едно, но взаимоотношенията, деловите интереси и контактите в икономиките са нещо съвсем друго. Когато обвиняваме Венецуела, че там има глад, има трудности, защо не кажем първо, че това е в резултат на наложените санкции? И не се ли преследва същата цел в Русия?“, каза още Румен Петков. В тази връзка той допълни, че от АБВ, която според него е истинската европейска партия, ще настояват в новия Европейски парламент за сваляне на санкциите към Русия и установяване на отношения, които отговарят на българските интереси, а българският интерес, според него, изисква евтина ел. енергия, достъпни цени на стоки от първа необходимост и връщане на страната ни на руските пазари. \r\nДиана СТОЕВА", "date": "2019.02.11", "title": "Румен Петков, АБВ: Опитът да се внуши връзка между отравянето на Скрипал и Гебрев е безумен"}
{"url": "http://www.focus-news.net/news/2019/02/11/2622260/prezidentat-rumen-radev-udostoi-svetovnoizvestniya-tsigular-svetlin-rusev-s-pochetniya-znak-na-darzhavniya-glava.html", "text": "Президентът Румен Радев прие днес на „Дондуков“ 2 световноизвестния цигулар Светлин Русев. Това съобщиха от  Прессекретариата на държавния глава . Музикантът е в България по повод предстоящия му съвместен концерт със Софийската филхармония. \r\nПо време на срещата Румен Радев връчи на госта си Почетния знак на държавния глава. „Удостояването Ви с това отличие е израз на признание за Вашия талант и впечатляващи успехи, които достойно представят българската музикална школа и българската духовност и култура по целия свят“, посочи президентът. \r\nДържавният глава пожела на маестро Светлин Русев да продължава да прославя България и посочи, че за световната публика е привилегия да чуе на живо негови изпълнения с невероятната цигулка Кампоселиче - Страдивари от 1710 г.", "date": "2019.02.11", "title": "Президентът Румен Радев удостои световноизвестния цигулар Светлин Русев с Почетния знак на държавния глава"}
{"url": "http://www.focus-news.net/news/2019/02/11/2622265/veliko-tarnovo-93-godishna-zhena-e-zaginala-pri-pozhar-v-kashta-v-selo-dimcha.html", "text": "93-годишна жена е загинала при пожар в къща в село Димча, община Павликени. Сигнал за инцидента е получен вчера, в 8.00 часа, на тел. 112, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Огънят е тръгнал от неправилно ползване на отоплителен уред. В къщата е намерена мъртва собственичката – на 93 години. Унищожена е част от имота, има и изгоряло домашно имущество.  \r\nЛуиза ТРАНЧЕВА", "date": "2019.02.11", "title": "Велико Търново: 93-годишна жена е загинала при пожар в къща в село Димча"}
{"url": "http://www.focus-news.net/news/2019/02/11/2622264/insp-rumen-pavlov-regionalna-direktsiya-pozharna-bezopasnost-i-zashtita-na-naselenieto-kyustendil-striktno-tryabva-da-se-spazvat-merkite-za-bezopasnost-po-vreme-na-otoplitelniya-sezon.html", "text": "Стриктно трябва да се спазват мерките за безопасност по време на отоплителния сезон. Това каза пред  Радио „Фокус” – Кюстендил  Румен Павлов, инспектор в сектор „Превантивна и контролна дейност” към Регионална дирекция „Пожарна безопасност и защита на населението” – Кюстендил. По думите му не трябва да се използват самоделни отоплителни уреди. В процеса на използване на отоплителните уреди на твърдо гориво, трябва да се почистват комините. Под печките за твърдо гориво трябва да има негорима подложка. Трябва да се спазва и разстояние между печката и горими предмети, а димоотводните тръби трябва да са добре укрепени. „Самите отоплителни уреди също трябва да бъдат добре укрепени, защото има опасност от обръщане. Това е задължително и особено важно за безопасността на хората особено, ако те са трудно подвижни, възрастни хора или болни. Те са и най-рисковата възрастова група при пожар”, каза Румен Павлов. \r\nВенцеслав ИЛЧЕВ", "date": "2019.02.11", "title": "Инсп. Румен Павлов, Регионална дирекция „Пожарна безопасност и защита на населението” – Кюстендил: Стриктно трябва да се спазват мерките за безопасност по време на отоплителния сезон"}
{"url": "http://www.focus-news.net/news/2019/02/11/2622263/komisar-georgi-mangarakov-rdpbzn-plovdiv-izvarshvat-se-doizgasitelni-raboti-pri-pozhara-v-tseh-za-prerabotka-na-meso-kray-selo-voyvodinovo.html", "text": "Извършват се доизгасителни работи при пожара в цех за преработка на месо край село Войводиново. Това съобщи за  Радио „Фокус” - Пловдив  комисар Георги Мангараков, директор на Регионална дирекция „Пожарна безопасност и защита на населението“ (РДПБЗН) – Пловдив. Той уточни, че все още се разкъртват конструкции в северната част на сградата, тъй като има горящи останки от животински продукти от технологичния процес. Огнеборците се опитват чрез отвори да достигнат до тези недостъпни места, които са останали под ламарините и термопанелите. \r\nНа място са 5 противопожарни автомобила и аварийна група от огнеборци, които доизгасяват горящите останки. През нощта също ще останат да дежурят екипи от огнеборци. \r\nПри големия пожар, който избухна снощи, са били спасени 200 живи прасета, които са били в други две сгради в южната част на производствения комплекс, както и административната сграда на предприятието. \r\nЦветана ТОНЧЕВА", "date": "2019.02.11", "title": "Комисар Георги Мангараков, РДПБЗН – Пловдив: Извършват се доизгасителни работи при пожара в цех за преработка на месо край село Войводиново"}
{"url": "http://www.focus-news.net/news/2019/02/11/2622249/nova-makedoniya-sloveniya-ratifitsira-protokola-za-makedonskoto-chlenstvo-v-nato-vav-vtornik-a-albaniya-v-chetvartak.html", "text": "На извънредно заседание във вторник сутринта парламентът на Словения ще ратифицира Протокола за членството на Македония в НАТО. В рамките на заседанието ще изнесе реч председателя на македонския законодателен орган Талат Джафери, който ще посети Любляна, предава скопската телевизия  „НОВА“ . \r\n„Подготвихме се речта на председателя на Събранието Талат Джафери да е във вторник сутринта, за да бъде в рамките на извънредно заседание на словенския парламент, на което Словения ще ратифицира присъединителния протокол на Македония, с оглед приемането му в гръцкия парламент. Мисля, че можем да бъдем оптимисти, всичко, което беше планирано през последните две години за влизането на Македония в НАТО, се сбъдна, макар в един момент да изглеждаше твърде оптимистично“,  заяви по-рано словенският посланик в Скопие Милан Язбек. \r\nВ Албания Парламентарната комисия по правните въпроси одобриха с единодушие протокола за македонското членство в Алианса, което проправя пътя и за ратификацията му в законодателния орган в Тирана. Гласуването е насрочено за четвъртък, 14 февруари.  \r\nОчаква се Джафери да присъства и на сесията на албанския парламент. \r\nМиналия петък гръцкият парламент ратифицира протокола за членство на Северна Македония в НАТО, два дни след церемонията по подписването му в седалището на организацията в Брюксел. Тереза Герова", "date": "2019.02.11", "title": "„НОВА“ (Македония): Словения ратифицира протокола за македонското членство в НАТО във вторник, а Албания – в четвъртък"}
{"url": "http://www.focus-news.net/news/2019/02/11/2622268/neli-petkova-obshtina-kyustendil-zapisvaneto-v-detskite-gradini-na-teritoriyata-na-obshtinata-e-tselogodishen-protses.html", "text": "Записването в детските градини на територията на Община Кюстендил е целогодишен процес. Това каза пред  Радио „Фокус” – Кюстендил  Нели Петкова, директор на Дирекция „Култура, образование, младежки дейности и спорт” към Община Кюстендил. По думите й записването става съгласно действащата към момента наредба за условията и реда за записване и преместване на деца в детските заведения на територията на общината. „Постъпването на децата в общинските детски градини се извършва по желание и по избор на родителите”, каза Нели Петкова. По думите й изключение правят децата, които подлежат на задължително предучилищно образование. „Няма проблем с материалната и техническа база, както и с осигуряването на персонал”, каза Нели Петкова. \r\nВенцеслав ИЛЧЕВ", "date": "2019.02.11", "title": "Нели Петкова, Община Кюстендил: Записването в детските градини на територията на общината е целогодишен процес"}
{"url": "http://www.focus-news.net/news/2019/02/11/2622270/pazardzhik-prodalzhava-nereglamentiranoto-dvizhenie-na-karutsi-po-tsentralnite-ulitsi-v-grada-i-glavnite-patishta-v-oblastta.html", "text": "Продължава тенденцията за нерегламентирано движение на каруци по централните улици в Пазарджик и по главните пътища в областта, предаде репортер на  Радио „Фокус“ – Пазарджик . Въпреки забраната за движение на каруци по републиканските и общинските пътища, почти всекидневно те могат да бъдат забелязани като част от трафика в Пазарджик и по главните пътища в региона. Множество каруци затрудняват често сутрешния трафик в Пазарджик. Най-често те се движат по ул. „Пловдивска“ в посока Областната болница. Могат да бъдат забелязани и множество каруци, натоварени със селскостопанска продукция, които пътуват към пазара в Пазарджик. Много често има и хора, които се возят прави на задната част на каруците, или приседнали в края на животинския впряг. Не са рядкост и каруците, които се движат по главните улици в града. Най-често това са жители на циганските махали, които ходят с каруците си извън града за дърва за огрев, или такива, които пътуват организирано към различни работни обекти. \r\nАлбена ЖИЛЕКОВА", "date": "2019.02.11", "title": "Пазарджик: Продължава нерегламентираното движение на каруци по централните улици в града и главните пътища в областта"}
{"url": "http://www.focus-news.net/news/2019/02/11/2622266/varna-okrazhniyat-sad-ostavi-za-postoyanno-v-aresta-zadarzhaniya-za-ubiystvoto-v-selo-staro-oryahovo.html", "text": "Варненският окръжен съд определи постоянна мярка „задържане под стража“ на 23-годишния Тодор Т., обвинен в убийството на 70-годишен мъж от Старо Оряхово.  Това съобщават от пресцентъра на  съда . Престъплението е извършено с особена жестокост и по особено мъчителен за жертвата начин. Според Наказателния кодекс престъплението, в което лицето е обвинено е тежко. умишлено. и се наказва с „лишаване от свобода“ от 15 до 20 години, доживотен затвор или доживотен затвор без право за замяна. Защитата на Тодор Т. поиска по-лека мярка за неотклонение, като посочи, че той е с чисто съдебно минало и има постоянен адрес, на който може да бъде намерен.  \r\nУбийството е извършено на 8 февруари в Старо Оряхово. В ранните часове на другия ден е подаден сигнал за възрастен мъж намерен мъртъв в двора на дома си. Пристигналите екипи на полицията и Спешна помощ констатиран след и от насилие по тялото на жертвата. Тепърва ще се изясняват причините за извършеното тежко престъпление. Представителите на прокуратурата посочиха, че Тодор Т. е съдействал на органите на реда и е направил самопризнания. Като разгледа събраните до момента материали от досъдебното производство, Варненският окръжен съд прие, че съществува обосновано подозрение, Тодор Т. да е съпричастен към деянието, в което е обвинен. Предвид тежестта на престъплението и предвиденото наказание за него, както и високата степен на обществена опасност, съдебният състав счете за реална опасността лицето да извърши друго деяние и му наложи мярка за неотклонение „задържане под стража“.  \r\nОпределението на Окръжния съд може да бъде обжалвано и пред Апелативния съд в града.", "date": "2019.02.11", "title": "Варна: Окръжният съд остави за постоянно в ареста задържания за убийството в село Старо Оряхово"}
{"url": "http://www.focus-news.net/news/2019/02/11/2622269/varna-vazstanoveno-e-dvizhenieto-v-dvete-posoki-pri-km-413-na-avtomagistrala-hemus-v-rayona-na-slanchevo.html", "text": "Възстановено е движението в двете посоки при км 413 на автомагистрала „Хемус“ в района на Слънчево. Това съобщиха от пресцентъра на  Агенция „Пътна инфраструктура“ .", "date": "2019.02.11", "title": "Варна: Възстановено е движението в двете посоки при км 413 на автомагистрала „Хемус“ в района на Слънчево"}
{"url": "http://www.focus-news.net/news/2019/02/11/2622267/kanal-5-makedoniya-sdsm-reshava-za-predsrochni-izbori-vav-vtornik.html", "text": "Изпълнителният съвет (ИС) на Социалдемократическия съюз на Македония (СДСМ) ще вземе окончателното решение за това дали в страната да се проведат предсрочни парламентарни избори заедно с редовните президентски на своето заседание във вторник, разкриват партийни източници пред  скопския телевизионен „Канал 5“ . \r\nВсе още не е ясно какво решение ще вземе партийния орган, посочват източниците, защото ръководството е разделено по темата. \r\nПреди срещата в централата на СДСМ се очаква да се срещнат лидерът на социалдемократите Зоран Заев и председателят на основния коалиционен партньор ДСИ (Демократичен съюз за интеграция) Али Ахмети. Тема на разговорите се очаква да бъдат предсрочния вот и общия кандидат на президентските избори. \r\nВ СДСМ са уверени, че още за първия тур двете фракции ще са зад един кандидат, който ще е приемлив и за двете страни. \r\nМеждувременно в централния щаб на социалдемократите пристигат първите молби за кандидат за президент. Според неофициална информация има няколко кандидатури. Сред тях е бившият посланик Георги Филипов, който подаде заявлението си до партията в понеделник и обяви амбициите си за кандидат за президент. \r\nФилипов казва, че влиза в надпреварата за кандидат за СДСМ, защото неговите виждания за евроатлантическата интеграция са по-близки до тези на управляващата партия. \r\nСоциалдемократите очакват да получат повече заявки до крайния срок на 19 февруари. Очаква се имената на висши държавни служители, посочени като възможни кандидати, да бъдат представени като предложения от общинските съвети на партията. \r\nВМРО-ДПМНЕ е изцяло ангажирана с вътрешно партийната кампания на евентуални кандидати, които ще влязат в изборната надпревара за наследника на сегашния президент Георги Иванов. Деветимата съперници се опитват да спечелят симпатиите на повече от 530 делегати, които ще вземат решение за Конвенцията в събота в Струга. \r\nСпоред информация на партията се очаква повечето от гласовете да бъдат разпределени между професор Гордана Силяновска и депутат Владко Гьорчев. \r\nПревод и редакция:", "date": "2019.02.11", "title": "„Канал 5“ (Македония): СДСМ решава за предсрочни избори във вторник"}
{"url": "http://www.focus-news.net/news/2019/02/11/2622273/kyustendil-obshtina-dupnitsa-organizira-muzikalno-poetichen-retsital-vino-i-lyubov-na-14-fevruari.html", "text": "Община Дупница организира музикално-поетичен рецитал „Вино и Любов“. Това съобщи за  Радио „Фокус” – Кюстендил  Христо Апостолов, пресаташе на Община Дупница. Събитието е насрочено за 18.00 часа на 14 февруари в заседателната зала на Общината. Участие в спектакъла ще вземат актьорите от Общински драматичен театър „Невена Коканова” – Василка Сумева, Анастасия Левордашка, Виктория Янева, Владимир Богданов и Филип Гуляшки. С музикални изпълнения в духа на тематиката, зрителите ще могат да се насладят на вокален състав „АртПоп“ с ръководител Таня Камбурова и „Музикална работилница“ с ръководител Яна Чинова. \r\nВенцеслав ИЛЧЕВ", "date": "2019.02.11", "title": "Кюстендил: Община Дупница организира музикално-поетичен рецитал „Вино и Любов“ на 14 февруари"}
{"url": "http://www.focus-news.net/news/2019/02/11/2622274/oblastniyat-upravitel-na-blagoevgrad-biser-mihaylov-darzhavata-shte-otpusne-sredstva-za-vazstanovyavaneto-na-unishtozhenoto-pri-pozhar-chitalishte-v-selo-skrebatno.html", "text": "Държавата ще отпусне средства за възстановяването на унищоженото при пожар читалище в село Скребатно. Това каза за  Агенция „Фокус“  областният управител на Благоевград Бисер Михайлов. „На 9 януари 2019 г. след голям пожар беше унищожено читалището „Христо Ботев“ в село Скребатно, което има своята 100-годишна история. Днес в селото беше организирано мероприятие, в което основните искания на хората бяха за неговото възстановяване“, заяви Михайлов. Той посочи, че за да се случи това, на първо място трябва да постъпи информационната форма от Община Гърмен за настъпилото събитие. „И след това моят ангажимент ще бъде по възможно най-бързия начин то да бъде изпратено до Междуведомствената комисия по подпомагане и възстановяване към Министерски съвет с цел осигуряване на средства за възстановяването на това читалище“, каза още областният управител на Благоевград. \r\nМихайлов посочи, че въпросът е сложен от гледна точка на това, че в читалището има и частна собственост. „След заявеното желание на хората, които имат собственост вътре, да участват със средства, проведохме разговори с тях за това да обединим усилия – и държавата, и хората, за да стигнем до възстановяването на читалището заедно с библиотеката. Вече има и доброволческа акция по събиране на книги. Проведох разговори с кмета на Община Гърмен г-жа Минка Капитанова, така че в един много кратък срок от време да пристигне тази информационна форма, за да можем да извървим пътят, за който споменах. Надявам се, че с усилията и на местната власт, и на мен като областен управител, и на хората, които имат собственост в самата сграда, ще стигнем до един положителен резултат и ще разрешим този въпрос“, коментира той. \r\nМихайлов посочи, че размера на нужните средства за възстановяването на читалището зависи от проекта, който ще бъде изготвен. „Той трябва да съдържа количествено-стойностните сметки и след като бъде направено това проектиране, ще имаме яснота колко средства ще трябват. Моите очаквания са, след като бъдат осигурени средствата, да бъде реагирано в спешен порядък, така че най-бързо да бъде възстановена сградата“, заяви той. \r\nЦветилена СИМЕОНОВА", "date": "2019.02.11", "title": "Областният управител на Благоевград Бисер Михайлов: Държавата ще отпусне средства за възстановяването на унищоженото при пожар читалище в село Скребатно"}
{"url": "http://www.focus-news.net/news/2019/02/11/2622276/komisar-georgi-mangarakov-rdpbzn-plovdiv-vse-oshte-ne-sa-yasni-prichinite-za-pozhara-v-tseh-za-prerabotka-na-meso-kray-selo-voyvodinovo-ochakva-se-do-utre-po-obyad-toy-da-bade-napalno-pogasen.html", "text": "Все още не са ясни причините за пожара в цех за преработка на месо край село Войводиново. Това съобщи за  Радио „Фокус” – Пловдив  комисар Георги Мангараков, директор на Регионална дирекция „Пожарна безопасност и защита на населението“ (РДПБЗН) – Пловдив. По случая е заведено досъдебно производство по описа на Районното управление на МВР в село Труд. „Днес преди обяд е бил извършен първият оглед, предстоят още доста такива”, посочи комисар Мангараков. „Още не се коментират никакви версии, но всичко би могло да се допусне”, добави той. В момента други огледи не могат да се извършват, тъй като има доизгасителни действия. \r\nПо думите на директора на РДПБЗН – Пловдив комисар Мангараков се очаква до утре по обяд пожарът да бъде напълно погасен. \r\nЦветана ТОНЧЕВА", "date": "2019.02.11", "title": "Комисар Георги Мангараков, РДПБЗН – Пловдив: Все още не са ясни причините за пожара в цех за преработка на месо край село Войводиново, очаква се до утре по обяд той да бъде напълно погасен"}
{"url": "http://www.focus-news.net/news/2019/02/11/2622277/kaloyan-pargov-bsp-sofiya-vazhno-e-da-pripomnim-na-segashnite-i-badeshtite-pokoleniya-koy-e-sergey-antonov-i-kakav-e-prinosat-mu-za-nedopuskane-opetnyavane-imeto-na-balgariya.html", "text": "Важно е да припомним на сегашните и бъдещите поколения кой е Сергей Антонов и какъв е приносът му за недопускане опетняване името на България. Това каза за  Агенция „Фокус“  лидерът на БСП – София Калоян Паргов във връзка с доклад за поставяне на паметна плоча на Сергей Антонов, представен от него на заседанието на Комисията по образование, култура, наука и културно многообразие към Столична община. „Този доклад е по идея на Инициативен комитет \"Памет за Сергей Антонов\", в който участват общественици, професори, учени, историци и служители на БГА \"Балкан\", като можем да отличим имената на покойния вече проф. Божидар Димитров, председателят на Асоциацията на разузнавачите Горан Симеонов и много други. Всички те от няколко години са подели тази инициатива да се постави паметна плоча на Сергей Антонов на терминал 1 на „Летище София“. И в същото време да се намери подходяща улица, която да се наименува на негово име“, заяви Паргов. \r\nТой посочи, че след няколкогодишни усилия на хората от Инициативния комитет идеята им ще се увенчае с успех на заседанието на Столичния общински съвет в четвъртък – 14 февруари. „Заедно с колежката ми Мита Георгиева подписахме и внесохме доклад за поставянето на такава плоча на Терминал 1 и именуването на безимена улица в район „Красно село“ с името Сергей Антонов. Мисля, че за сегашните и за бъдещите поколения в исторически план ще бъде важно чрез този акт на Общинския съвет да напомним за това кой беше Сергей Антонов, какво се случи през 80-те години и по-точно през 1982-1986 г., когато течеше делото, какво е значението на онзи политически процес от световно измерение в разгара на Студената война и какъв е приносът му за недопускане опетняване името на България. Тъй като ако тогава се беше допуснало това, сега щяхме да носим чувството за вина“, каза още лидерът на БСП – София. Той посочи, че плочата и средствата за нейното поставяне са на Инициативния комитет, като всеки гражданин може да се включи. \r\nКалоян Паргов коментира, че самият папа Йоан Павел II е оневинил Сергей Антонов, като на всички е станало ясно, че България няма нищо общо с този атентат. Искам да благодаря на Комисията по образование и култура не политизира този доклад. Разбира се, с някои изключения от страна на традиционния идеологически противник на левицата в лицето на СДС. Но мисля, че около 30 години по-късно в исторически план е важно да припомним за този период от историята на България и за стоицизма, с който Сергей Антонов устоя на този огромен натиск върху него. Защото в последствие всички, които са го виждали и познавали, знаят, че това е дало сериозно отражение върху неговата психика и въобще поведение в живота му след този процес. Някак си той си отиде в забвение и самотен и мисля, че му го дължим“, заяви Паргов. \"Фокус\" припомня:   Сергей Иванов Антонов е арестуван и съден за съучастие в атентата срещу папа Йоан Павел II през 1981 г. Той прекарва в ареста над четири години, но в крайна сметка е оправдан от италианския съд поради липса на доказателства. \r\nЦветилена СИМЕОНОВА", "date": "2019.02.11", "title": "Калоян Паргов, БСП – София: Важно е да припомним на сегашните и бъдещите поколения кой е Сергей Антонов и какъв е приносът му за недопускане опетняване името на България"}
{"url": "http://www.focus-news.net/news/2019/02/11/2622279/v-burgas-beshe-otkrita-fotoizlozhba-posvetena-na-80-ata-godishnina-ot-ofitsialnoto-otkrivane-na-sgradata-na-burgaskiya-zatvor.html", "text": "Изложба, изобразяваща в снимки и документи историята на затвора в Бургас, беше открита в Окръжния съд на Бургас. Поводът е 80 години от официалното откриване на сградата на Бургаския затвор, съобщиха от пресцентъра на  Министерството на правосъдието . На събитието присъстваха заместник-министърът на правосъдието проф. Николай Проданов, главният директор на Главна дирекция „Изпълнение на наказанията“ гл. комисар Васил Миладинов, представители на съдебната и изпълнителната власт. \r\nНа откриването на изложбата началникът на Бургаския затвор ст. комисар Бранимир Мангъров сподели, че първите запазени писмени сведения за затвора са от 1891 г., и в тях се твърди, че в тогавашния окръг има един Окръжен и четири полицейски затвора. Още тогава окръжната комисия, която ръководи Бургас след Съединението на Княжество България с Източна Румелия, проектирала строителство на нов затвор, но такова не се осъществява в продължение на 40 години. Това се случва в периода 1932-1938 г. върху безвъзмездно преотстъпен терен от Общинския съвет на града, а официалното откриване на сградата става на 11 февруари 1939 г. в присъствието на тогавашния министър на правосъдието Никола Йотов. \r\n80 години по-късно, лишени от свобода и задържани лица от областите Бургас, Сливен и Ямбол се настаняват в основния корпус на затвора и в затворническите общежития „Житарово“, „Строител“ , „Дебелт“ и „Дебелт1“. След ремонт на обособена част от затвора, през март 2015 г., там са преместени и арестните помещения, които до тогава се помещават в сградата на Областната дирекция на МВР. \r\nПроф. Проданов и гл. комисар Миладинов посетиха днес и корпуса на затвора, където наскоро приключи мащабен ремонт. Към днешна дата в помещения, отговарящи на европейските минимални изисквания за размери, площ и условия, са настанени 232 лишени от свобода при капацитет 300. В Затворническо общежитие от закрит тип „Дебелт” те са  281, при капацитет 370, а в общежитието от открит тип „Дебелт 1“ при капацитет 76 места, са настанени 72 лишени от свобода.  \r\nПо повод 80-ата годишнина от официалното откриване на сградата на затвора, бяха инициирани редица мероприятия, сред които работно посещение на магистрати и футболна среща между отборите на служителите от затвора и Регионална дирекция „Охрана“ – Бургас. В корпуса на затвора днес се проведе и тържествен концерт в зала „Хоризонт“, която бе обновена преди месец.", "date": "2019.02.11", "title": "В Бургас беше открита фотоизложба, посветена на 80-ата годишнина от официалното откриване на сградата на Бургаския затвор"}
{"url": "http://www.focus-news.net/news/2019/02/11/2622280/rakovodstvoto-na-pp-abv-shte-dade-preskonferentsiya-na-12-fevruari.html", "text": "Ръководството на ПП АБВ ще даде пресконференция. Това съобщиха от пресцентъра на  ПП АБВ . Събитието ще се проведе на 12 февруари 2019 г. от 12.00 часа в централата на партията на улица „Врабча“ 23. На пресконференцията ще бъде обсъдено новото регионално деление – ключ към решаване на междурегионалните различия или реверанс към новия програмен период. Друг въпрос, който ще бъде повдигнат на събитието, е „Под заплаха ли е преминаването на 2-ра тръба от „Турски поток“ през България заради начин на провеждане на процедурата Open Season и редица несъответствия спрямо изискванията\". В пресконференцията ще вземат участие председателят на ПП АБВ Румен Петков и представители на ръководството на партията.", "date": "2019.02.11", "title": "Ръководството на ПП АБВ ще даде пресконференция на 12 февруари"}
{"url": "http://www.focus-news.net/news/2019/02/11/2622272/yambol-seriya-ot-animirani-reklamni-klipove-shte-badat-predstaveno-na-20-oto-izdanie-na-mezhdunarodniya-maskaraden-festival-kukerlandiya.html", "text": "Серия от анимирани рекламни клипове ще провокират публиката за 20-ото юбилейно издание на Международния маскараден фестивал „Кукерландия“ – Ямбол 2019. Това съобщиха от пресцентъра на  Общината . Стилизираното кукерче от логото на фестивала „оживява“ в поредица от видео спотове. Клиповете разиграват сюжети, които препращат към традициите на кукерските игри – прогонването на злото, посрещането на пролетта и пробуждането на природата. В стилистиката на част от клиповете е вплетена българска шевица като символ на съхранените автентични обичаи, също и като връзка с традиционното облекло на кукерите от ямболския край.  \r\nСтилизираният кукер е неизменен символ на фестивала в града от 2009 г., когато Община Ямбол го регистрира като своя запазена марка, заедно с останалите елементи на логото (шрифт и цветове), в Патентното ведомство.  \r\nНовите клипове вече са качени на официалния сайт на  , на банера, посветен на фестивала. Видеата могат да бъдат видени и на Фейсбук страницата на „Кукерландия“ и в YouTube. \r\nДо края на седмицата ще бъде пусната в обръщение и по-разширена версия на рекламен клип, който ще се излъчва включително и по Българската национална телевизия, която е традиционен медиен партньор на фестивала. \r\nЯмболската „Кукерландия“ е първият в страната ежегоден фестивал на маскарадните игри, провеждан без прекъсване от 2000 г. насам. Юбилейното му двадесетото поред издание ще бъде в дните от 28 февруари до 3 март. За участие до момента са регистрирани повече от 80 маскарадни групи от цяла България, също и гостуващи състави от чужбина. Състезателното дефиле на кукери и маскирани очаква своята многохилядна публика на 2 и 3 март в Градския парк на Ямбол, превърнат в „Кукерград“. Събитието е организирано от Община Ямбол и се провежда под патронажа на министъра на туризма Николина Ангелкова.", "date": "2019.02.11", "title": "Ямбол: Серия от анимирани рекламни клипове ще бъдат представено на 20-ото издание на Международния маскараден фестивал „Кукерландия“"}
{"url": "http://www.focus-news.net/news/2019/02/11/2622271/gl-as-d-r-magdalena-baymakova-vma-pri-dobro-satrudnichestvo-i-kolaboratsiya-mezhdu-dvata-pola-v-naukata-neshtata-vinagi-mogat-da-potragnat-v-pravilnata-posoka.html", "text": "При едно добро сътрудничество и колаборация между двата пола в науката, нещата винаги могат да потръгнат в правилната посока. Това каза д-р Магдалена Баймакова, главен асистент в Катедра „Инфекциозни болести” на ВМА и носител на национална стипендия от Програмата \"За жените в науката (For Women in Science)\" за 2018 г., награда от L'Oréal-България, Националната комисия за ЮНЕСКО и Софийски университет \"Св. Климент Охридски\", в интервю за   Агенция „Фокус“  по повод Международния ден на жените и момичетата в науката. „Смятам, че жените сме силно амбициозни, вярващи, можещи и мисля, че със старанието и усилията, които полагаме, показваме, че можем да постигнем добри резултати“, посочи д-р Магдалена Баймакова. „Като излезем извън делението на мъжки и женски пол, все пак винаги се работи в екип. Така, както се включват и двата пола, винаги с едно добро сътрудничество и колаборация, нещата се постигат“, заяви носителката на националната стипендия от програмата \"За жените в науката“. \r\nПо думите на д-р Баймакова, тя е имала огромното щастие и късмет да попада в много добър колектив и среда, в която да има възможност да реализира свои идеи и да получи партньорство. Тя сподели, че никога не е била дискриминирана в науката, за това, че е жена, но е чувала за такива случаи. „Мисля че, при добра колаборация и разговори, нещата винаги могат да потръгнат в правилната посока“, отбеляза главният асистент в катедрата по „Инфекциозни болести” на ВМА. \r\n„Смята, че бъдещето е напред. То е доста добро и позитивно, именно защото от личен опит знам, че ние сме хора, желаещи, можещи, проактивни, амбициозни и успяващи да съчетават всички функции, които се налага да изпълняват. Това са за една жена да бъде и майка, и съпруга, и да се опитва да прави наука. Това е възможно, защото съм го видяла. Важното е, човек да има на първо място вярата, желанието за това нещо и трябва и дерзаене, защото нищо не става даром и отведнъж. За всяко едно нещо, човекът трябва да положи максимално усилие от своя страна, за да може съответно да получи възмездие и удовлетворение. Нещата много се промениха за жените в 21 век, за сравнение с далечното минало. Жената е навсякъде вече и тя е показала, че може да се справи с многото задачи, които и се поставят“, подчерта още тя.  \r\nИрина ИВАНОВА  Пълния текст на интервюто четете по-късно в „Мнение”", "date": "2019.02.11", "title": "Гл. ас. д-р Магдалена Баймакова, ВМА: При добро сътрудничество и колаборация между двата пола в науката, нещата винаги могат да потръгнат в правилната посока"}
{"url": "http://www.focus-news.net/news/2019/02/11/2622275/kathimerini-ministrite-na-otbranata-na-turtsiya-i-gartsiya-shte-prodalzhat-rabotata-na-erdogan-i-tsipras.html", "text": "Поемайки нещата от там, откъдето гръцкият премиер Алексис Ципрас и турският президент Реджеп Таийп Ердоган ги оставиха миналата седмица, министрите на отбраната на двете страни ще продължат да разглеждат начините за запазване на отворени канали за комуникация между Атина и Анкара в контекста на министерската среща на НАТО в Брюксел в сряда, пише  електронното издание на вестник Kathimerini . \r\nГръцкото правителство се опита да извлече полза от символиката на посещението на Ципрас в Турция миналата седмица, което включи посещение на Света София и Богословската семинария в Халки, но анализаторите бързо отбелязаха, че в деня на пристигането си в Анкара Ердоган е обявил награда за главата на получилите убежище в Гърция осем турски бивши офицери, които са обвинени, че са участвали в неуспешния държавен преврат в Турция през 2016 година, пише вестникът. \r\nОсвен това, военното присъствие на Турция в Източното Средиземноморие остава значително, а същевременно не е имало прекъсване на нарушенията на сондажния кораб \"Барбарос Хайредин паша\" в изключителната икономическа зона на Кипър, посочва още ежедневникът. \r\nВ петък Турция обяви, че е произвела втори такъв кораб, който ще бъде изпратен в Източното Средиземноморие. \r\nВ този контекст се очаква министрите на отбраната Евангелос Апостолакис и Хулуси Акар да обсъдят мерки за изграждане на доверие, за да предотвратят ескалация на напрежението между двете страни. Очаква се Апостолакис да повдигне въпроса за турските полети в Егейско море. \r\nГръцкият военен министър ще се срещне и с министъра на отбраната на Бивша югославска република Македония (БЮРМ) Радмила Шекеринска. \r\nТой ще стане първото високопоставено гръцко официално лице, което ще се срещне с министър от Македония след преименуването на страната, която от сряда официално ще се казва Северна Македония. \r\nПревод и редакция:", "date": "2019.02.11", "title": "Kathimerini: Министрите на отбраната на Турция и Гърция ще продължат работата на Ердоган и Ципрас"}
{"url": "http://www.focus-news.net/news/2019/02/11/2622282/b92-sarbiya-huligani-napadnaha-dvama-chernokozhi-futbolisti-na-napredak-krushevats.html", "text": "Според съобщения на местните медии, двама цветнокожи футболисти на „Напредак“ (Крушевац) са били нападнати от група хулигани в центъра на този сръбски град, предава  белградското радио „Б92“ . \r\nЖертвите са Ибрахима Ндиайе от Сенегал и Реджис Самюел Баха от Камерун. Според данните, инцидентът се е случил в парк в неделя вечерта. Двамата първо са били псувани, а след това и нападнати физически, в резултат от което са им причинени наранявания. \r\nПолицията в Крушевац работи интензивно, за да идентифицира нападателите и вече обяви, че единият от тях е задържан. \r\nГоворителят на „Напредак“ Валентина Васич заяви пред РТС, че Ндиайе е пояснил, че псувните не са били на расова основа. \r\nФутболистът е споделил още, че той и неговият колега не са отговорили на провокациите, което е провокирало хулиганите да ги нападнат в гръб, използвайки метален предмет, с който са нанесли леки наранявания. \r\nПревод и редакция:", "date": "2019.02.11", "title": "„Б92“ (Сърбия): Хулигани нападнаха двама чернокожи футболисти на „Напредак“ (Крушевац)"}
{"url": "http://www.focus-news.net/news/2019/02/11/2622285/aktsenti-v-sutreshniya-blok-dobro-utro-balgariya-na-radio-fokus-za-12-fevruari.html", "text": "След опит на циганите да се завърнат в махалата във Войводиното и пожарът, който избухна в цех за месо в пловдивското село, напрежението в населеното място отново ескалира. Каква е ситуацията и какви мерки ще бъдат предприети оттук нататък? Отговорите на тези и други въпроси ще потърсим в сутрешния блок „Добро утро, България“ на  Радио „Фокус“  от кмета на Войводиново Димитър Тосев. \r\nПП ГЕРБ постави началото на националната инициатива „Европа в нашия дом“. Първото събитие от поредицата такива се състоя във Велико Търново. Подробности очакваме от Станислава Стоянова, народен представител от ГЕРБ – Велико Търново и член на Образователната комисия. \r\nКнигата „Христо Ботев: До моето първо либе” ще бъде представена в Литературния клуб на Столична библиотека. За първи път жените вдъхновителки на българския национален герой, революционер, поет и публицист Христо Ботев излизат от сянката на забравата. Гост в ефира ще бъде Юлия Цинзова, директор на Столичната библиотека, която ще ни представи информация в аванс, както и предстоящите инициативи на културната институция. \r\nНавършват се 141 години от първото Освобождение на Благоевград. За събитията около и през този период ще ни разкаже Ливия Нинова от Радио „Фокус“ – Пирин.  \r\nОсновните купувачи на имоти в черноморските общини вече са българите, заради по-добрите цени, които се предлагат от инвеститорите. За актуалното състояние пазара на недвижими имоти по Черноморието ще научим от Сияна Бухларска от Радио „Фокус“ – Варна. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 12 февруари с водещ Йоланда Пелова.", "date": "2019.02.11", "title": "Акценти в сутрешния блок „Добро утро, България“ на Радио „Фокус“ за 12 февруари"}
{"url": "http://www.focus-news.net/news/2019/02/11/2622281/rada-pehlivanova-balgarski-farmatsevtichen-sayuz-varna-za-da-se-reshat-problemite-s-dostapa-na-horata-ot-malkite-naseleni-mesta-do-lekarstva-tryabva-da-se-vavede-aptechna-karta.html", "text": "За да се решат проблемите с достъпа на хората от малките населени места до лекарства, трябва да се въведе Аптечна карта. Такава идея е предложена преди време от Българския фармацевтичен съюз, но така и не се е реализирала. Това каза в интервю за  Радио „Фокус“ – Варна  председателят на Регионалната колегия на Българския фармацевтичен съюз във Варна Рада Пехливанова. Тя уточни, че предложението е големите вериги да бъдат задължени чрез закон на три аптеки в големите градове да разкриват още една в селата и малките населени места. „Нито една верига няма аптека в малко населено място. Задавал ли си е някой въпросът защо големите вериги не отварят денонощни аптеки и аптеки в малките населени места?“, коментира Рада Пехливанова. Тя допълни, че много от големите вериги си позволяват да работят и с екстемпорални или „зелени“ рецепти. „Във Варна сме имали случаи с пациенти, които са били изпратени да си направят лекарството вкъщи. Някои от големите вериги не си правят труда, защото едно екстемпорално лекарство изисква време за приготвяне, а цената не е висока като на готовите лекарства“, каза още фармацевтът. По думите й, големите вериги често не работят с така наречените „зелени рецепти“, защото те се водят на количествен отчет или се бавят. Според нея правилата трябва да бъдат ясно регламентирани и обосновани законово. \r\nПехливанова съобщи също, че в първия работен ден на новата седмица аптеки във Варна са имали трудности при работата с новата система за верификация на лекарствените средства. Тя уточни, че много от медикаментите нямат бар кодове, тъй като са от стари партиди.  \r\nВъв връзка със среща на колегиите на Българския фармацевтичен съюз от страната в Стара Загора в почивните дни, тя заяви, че засега магистър-фармацевтите от малките аптеки във Варна ще спрат със символичните протести. Представителите на бранша са били успокоени, че съюзът ще поеме ангажимент да намери финансови способи за подпомагане на обектите в отдалечени или малки населени места. „Ще се търсят варианти за подпомагане на колегите в тези места, защото разходите са твърде големи“, уточни Рада Пехливанова.  \r\nПо думите й все още не е ясно защо само аптеките верифицират лекарствата, а общата система няма да е задължителна за складовете за продажба на медикаменти на едро. Пехливанов изрази съмнение, че с новия механизъм ще се ограничи реекспортът на скъпоструващи лекарства. „Все още нещата се изчистват. Така или иначе, ние ще плащаме софтуера и поддръжката му, което също е финансова тежест за малките аптеки. Гратисният период от 6 месеца ще се спази, но трябва да видим как ще заработи системата. Млади колеги не искат да отиват в малките населени места. Не може най-напред да публикуват глобите и след това да се коментират правилата“, каза още Рада Пехливанова във връзка с  \r\nвъвеждащата се система за верификация на лекарствата. \r\nДиана СТОЕВА", "date": "2019.02.11", "title": "Рада Пехливанова, Български фармацевтичен съюз – Варна: За да се решат проблемите с достъпа на хората от малките населени места до лекарства, трябва да се въведе Аптечна карта"}
{"url": "http://www.focus-news.net/news/2019/02/11/2622283/integratsiyata-na-uyazvimite-grupi-e-vav-fokusa-na-vizitata-na-vitsepremiera-mariyana-nikolova-v-ungariya.html", "text": "Официалното посещение на заместник министър-председателя по икономическата и демографската политика Марияна Николова в Унгария започна с поредица от работни срещи, като първата беше с държавния секретар по въпросите за семейството и младежта Каталин Новак. Това съобщиха от  Правителствената информационна служба . Двете обсъдиха унгарския модел за подпомагане на раждаемостта и успешните практики в тази посока. Вицепремиерът информира държавния секретар Новак, че ще инициира създаването на експертен съвет по демографска политика, който ще разглежда и интеграцията на ромската общност. Николова и Новак обсъдиха опита на Унгария в тази сфера, както и нормативната уредба в страната, третираща демографската политика, семейството и младежта. Каталин Новак заяви, че България дава ясен знак, поставяйки икономическата и демографската политика на преден план, тъй като двата сектора са пряко свързани и са важни за жизнеспособността на една държава.  \r\nПри разговорите си с министъра на човешките ресурси Миклош Кашлер, вицепремиерът Николова постави въпроса за запазване и развитие на специалността „Българистика“ в унгарските висши училища. Министър  Кашлер изтъкна, че още при встъпването си в длъжност през 2018 г. си е поставил за задача издигането на „Славянистиката“ на по-високо ниво.  \r\nЗаместник министър-председателят се срещна и с държавния секретар по социалните въпроси и социалната интеграция Атила Фюльоп. Основни теми на разговорите им бяха политиките за защита на децата и интеграцията на хората с увреждания на пазара на труда. Двамата обсъдиха и политиките за интеграция на уязвимите групи в образователната система.  \r\nОфициалната визита на българския вицепремиер продължи с посещение в унгарския парламент, където разговаря с държавния секретар по въпросите на религията и националните малцинства Миклош Шолтес. Николова изрази благодарност за положителното отношение към българското малцинство в Унгария.", "date": "2019.02.11", "title": "Интеграцията на уязвимите групи е във фокуса на визитата на вицепремиера Марияна Николова в Унгария"}
{"url": "http://www.focus-news.net/news/2019/02/11/2622284/veliko-tarnovo-31-godishen-mazh-ot-pavlikeni-e-zadarzhan-za-napadenie-nad-negov-sagrazhdanin.html", "text": "31-годишен мъж от Павликени е задържан в полицейския арест за причинена средна телесна повреда на негов съгражданин. Това съобщиха от пресцентъра на  Областна дирекция на МВР – Велико Търново . Сигнал за случая е получен снощи в 22.50 часа. Изпратеният на адреса полицейски екип е установил, че същата вечер в имот в града е възникнала разпра между задържания и негов 30-годишен съгражданин, която е прераснала в сбиване, при което са били нанесени удари с ръце и крака в областта на главата и тялото на потърпевшия. Същият е бил откаран във великотърновската болница с фрактура на челюстта и след преглед е освободен за домашно лечение. Опонентът му е задържан с полицейска мярка до 24 часа. По случая е образувано досъдебно  производство.", "date": "2019.02.11", "title": "Велико Търново: 31-годишен мъж от Павликени е задържан за нападение над негов съгражданин"}
{"url": "http://www.focus-news.net/news/2019/02/11/2622286/sport-sistemata-var-shte-se-izpolzva-i-za-pleyofite-za-vlizane-v-shl.html", "text": "Системата Видео-асистент рефер (ВАР) ще бъде използвана и на плейофите за влизане в най-престижния клубен европейски турнир Шампионската лига. Това означава, че ако български отбор достигне до този етап през лятото, у нас трябва да има стадион, оборудван с нужната технология. Изпълнителният комитет на УЕФА реши още през 2019 година системата да се използва на финала на Лига Европа и този на Лигата на нациите.", "date": "2019.02.11", "title": "Спорт: Системата ВАР ще се използва и за плейофите за влизане в ШЛ"}
{"url": "http://www.focus-news.net/news/2019/02/11/2622287/v-pleven-beshe-predstavena-dokumentalnata-izlozhba-posvetena-na-140-godini-ot-uchreditelnoto-sabranie-prielo-tarnovskata-konstitutsiya.html", "text": "Документалната изложба, посветена на 140 години от Учредителното събрание, приело Търновската конституция, беше представена в Плевен. Това съобщиха от пресцентъра на  Народното събрание . Експозицията, която е подготвена от Народното събрание със съдействието на Държавна агенция „Архиви“, беше открита от областния управител на Плевен Мирослав Петров. На събитието присъстваха народни представители от Плевен, заместник-областният управител Татяна Божинова, ръководители на държавни институции и представители на културната общественост.  \r\nЖителите и гостите на Плевен ще могат да разгледат изложбата до 14 февруари 2019 г. в Художествената галерия „Илия Бешков”.  \r\nТърновската конституция осигурява пълноправното влизане на възродената след толкова столетия българска държава в европейския свят, отбеляза при откриването на изложбата областният управител Мирослав Петров. Той посочи, че посетителите ще имат възможност да проследят хронологията на събитията посредством документи, снимки и дневници от заседанията, проследяващи работата на Учредителното събрание.  \r\nПриемането на първата българска конституция на 16 април 1879 година е събитие, което макар и оставащо встрани от фокуса на общественото внимание, бележи първата важна историческа стъпка на свободна и демократична България, посочи пред присъстващите народният представител Владислав Николов. По думите му тази дата заслужава да бъде чествана редом с Освобождението, Съединението и Независимостта. Владислав Николов определи като щастливо съвпадение фактът, че изложбата гостува в Плевен на 11 февруари, само ден по-късно от провеждането на първото заседание на Учредителното събрание, което започва своята работа на 10-ти февруари 1879 година. Уверен съм, че експонатите ще привлекат интереса на широк кръг от хора, добави народният представител.  \r\nВ изложбата може да се види протоколът за откриването на Учредителното събрание с подписите на народните представители, встъпителното слово на княз Дондуков-Корсаков, тостът, който той произнася на български език. Значително място е отделено на участието на народните представители в дискусиите и обсъжданията на конституционния проект.", "date": "2019.02.11", "title": "В Плевен беше представена документалната изложба, посветена на 140 години от Учредителното събрание, приело Търновската конституция"}
{"url": "http://www.focus-news.net/news/2019/02/11/2622291/smolyan-razchisten-i-otvoren-za-dvizhenie-e-patyat-ot-rozhen-do-otklonenieto-za-natsionalnata-astronomicheska-observatoriya.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Пътните настилки са сухи, на места по високите части са мокри и обработени срещу заледяване. Разчистен от сняг и паднали дървета и отворен за движение е пътят от Рожен до отклонението за Националната астрономическа обсерватория. Все още обаче остава затворен пътят по това направление в посока към границата с ОПУ – Пловдив. Няма ограничения по проходите в област Смолян, с изключение на прохода „Пампорово“, където целогодишно и забранено движението на автомобили над 3,5 тона. Движението по пътя Стойките – Пампорово е ограничено за МПС над 12 тона с ремаркета и полуремаркета. Движението по пътя с. Арда – с. Горна Арда е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През деня не са получавани сигнали за инциденти по пътищата в областта. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.11", "title": "Смолян: Разчистен и отворен за движение е пътят от Рожен до отклонението за Националната астрономическа обсерватория"}
{"url": "http://www.focus-news.net/news/2019/02/11/2622288/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Няма образувани големи колони от автомобили на българо-турската граница. Преминаването на моторни превозни средства се осъществява без забавяне. \r\nМария КУРТЕВА", "date": "2019.02.11", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/02/11/2622289/gl-as-d-r-magdalena-baymakova-vma-hepatit-e-tryabva-da-se-polyarizira-v-momenta-prouchvame-infektsiyata-sred-prasetata.html", "text": "Хепатит Е трябва да се поляризира, в момента проучваме инфекцията сред прасетата. Това съобщи д-р Магдалена Баймакова, главен асистент в Катедра „Инфекциозни болести” на ВМА в интервю за   Агенция „Фокус“ . „Все пак трябва да кажем, че в нашата страна, с възможностите, които разполагаме, ние не можем да открием някакви глобални неща в световно ниво, но работим всеки по своето направление и се стараем да откриваме някакви зависимости сред нашите пациенти“, заяви д-р Магдалена Баймакова. \r\n„Интересите, върху които съм работила е неясното фебрилно състояние, което е тема и на моята дисертация. Успяхме да изградим един работещ алгоритъм за поведение. Това е много важно, защото това са пациенти с продължителни фебрилни състояния, които много време ходят напред-назад, по разни консултации и след много изследвания, но остават незадоволени от резултата. Именно за това, ние успяхме да изградим един алгоритъм за поведение при такива пациенти, при които виждаме по-късно във времето, прилагайки го, че има успех“, посочи главният асистент в Катедра „Инфекциозни болести” на ВМА. \r\n„Другото направление, по което работим, е за вирусната инфекция хепатит Е. С мой колега популяризираме, първо, нейното съществуване и значимост на нашите географски ширини и правим анализ, като изследваме тази инфекция, като обща сред хората. Сега работим и със специализиран екип и проучваме инфекцията сред прасетата (домашни и диви). В територията на страната, това е нещо, което тепърва се развива. Именно за това е важно, да открием какви закономерности ще получим. Тоест, това е със значимост на национално ниво и съответно в общия поглед за Европа. По този начин можем заедно да интерпретираме данните с останалите страни и да видим дали и ние сме като тях или не. Третото направление, по което работя е векторно-предавани инфекции и зоонози“, отбеляза още тя. \r\nИрина ИВАНОВА  Пълния текст на интервюто четете по-късно в „Мнение”", "date": "2019.02.11", "title": "Гл. ас. д-р Магдалена Баймакова, ВМА: Хепатит Е трябва да се поляризира, в момента проучваме инфекцията сред прасетата"}
{"url": "http://www.focus-news.net/news/2019/02/11/2622290/korneliya-ninova-za-sreshtata-s-aezh-ne-razbirame-ostrata-reaktsiya-na-asotsiatsiyata-za-edna-tolkova-vazhna-tema-koyato-zasyaga-ustoite-na-pravovata-darzhava-i-svobodata-na-izbora.html", "text": "Днес в централата на БСП се проведе среща със АЕЖ, по тяхно искане, във връзка с наложеното вето от президента Румен Радев върху Закона за личните данни. Това каза лидерът на БСП Корнелия Нинова, съобщиха от пресцентъра на  НС на БСП . „Уверихме представителите на асоциацията, че ще подкрепим ветото. Текстове от този закон налагат ограничения на свободата на словото. В контекста на темата за свободата на изразяване и разкриване на корупция, поставихме въпроса за политическия процес срещу Елена Йончева, както и за необходимостта от надпартийно обединение за честни избори. В тази връзка и двете страни коментирахме необходимостта от спазване на закона и избор на нова ЦИК. Не разбираме острата реакция на представителите на Асоциацията за една толкова важна тема, която засяга устоите на правовата държава и свободата на избора\", каза още Нинова.", "date": "2019.02.11", "title": "Корнелия Нинова за срещата с АЕЖ: Не разбираме острата реакция на Асоциацията за една толкова важна тема, която засяга устоите на правовата държава и свободата на избора"}
{"url": "http://www.focus-news.net/news/2019/02/11/2622295/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас. Това съобщи за  Радио „Фокус“ – Бургас  дежурният от Областното пътно управление. Пътищата са проходими, а видимостта е отлична.  \r\nНатоварено е движението по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“, по пътя от и към ж. к. „Меден Рудник“, на кръстовището с кръгово движение „Трапезица“, както и в района на кръстовището между улиците „Спортна“ и „Индустриална“. Интензивно е движението и по булевардите „Демокрация“, „Сан Стефано“ и „Тодор Александров“. \r\nМария КУРТЕВА", "date": "2019.02.11", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/02/11/2622292/rtk-kosovo-kosovskite-lideri-obeshtaha-edinstvo-v-dialoga-s-belgrad.html", "text": "Председателят на косовския парламент Кадри Весели събра в своя кабинет президента на страната Хашим Тачи, премиера Рамуш Харадинай и вицепремиера Фатмир Лимай, предава  държавната „Радио и телевизия Косово“ (RTK) . \r\nСъгласно прессъобщението след разговорите, основният акцент на дискусиите е била платформата на Прищина за финалната фаза на диалога с Белград. \r\nУчастниците в срещата са се съгласили, че всички представители на косовските институции, от правителството до опозицията, трябва да се обединят в подкрепа на платформата за диалога и са подчертали, че единството на вътрешната политическа сцена на Косово подсилва позициите на Прищина на международната арена в процеса на диалога. \r\nПревод и редакция:", "date": "2019.02.11", "title": "RTK (Косово): Косовските лидери обещаха единство в диалога с Белград"}
{"url": "http://www.focus-news.net/news/2019/02/11/2622294/veliko-tarnovo-dvama-mazhe-sa-privlecheni-kato-obvinyaemi-za-izvarsheni-dzhebchiyski-krazhbi-ediniyat-se-izdirva-v-italiya.html", "text": "Двама мъже са привлечени като обвиняеми за извършени джебчийски кражби, единият е издирван от властите в България и Италия. Това съобщиха от пресцентъра на  Областна дирекция на МВР – Велико Търново . В хода на разследването е установено, че на 6 февруари тази година в Свищов двама мъже на 34 години от село Александрово и 38 години от Горна Оряховица, и двамата известни на полицията и осъждани, са извършили кражби на портмонета от дамските чанти на три жени. Отнетата сума възлиза на общо 220 лв.  След доклад на материалите в прокуратурата двамата са привлечени, като обвиняеми. По-възрастният е задържан за срок до 72 часа. По-младият се издирвал от властите в Италия за участие в наказателно производство и от български съд, поради влязла в сила ефективна присъда за кражба. Той е приведен в затвора в Ловеч за изпълнение на наказанието. За случая са уведомени компетентните служби. Отнетата сума е възстановена.", "date": "2019.02.11", "title": "Велико Търново: Двама мъже са привлечени като обвиняеми за извършени джебчийски кражби, единият се издирва в Италия"}
{"url": "http://www.focus-news.net/news/2019/02/11/2622278/makfaks-makedoniya-postavyat-znameto-na-nato-pred-sgradata-na-makedonskoto-pravitelstvo-vav-vtornik.html", "text": "С тържествената церемония във вторник, флагът на НАТО ще бъде издигнат пред сградата на македонското правителство в Скопие, предава  агенция „Макфакс“ . \r\nКакто съобщи правителствената пресслужба, в рамките на церемонията премиерът Зоран Заев ще направи изказване пред знамето. \r\nПо-рано в понеделник бе отстранена табелката от въпросната сграда, на която пишеше – Правителство на Република Македония и се очаква в близките дни на нейно място да се появи табелка с новото конституционно име на страната. \r\nПревод и редакция:", "date": "2019.02.11", "title": "„Макфакс“ (Македония): Поставят знамето на НАТО пред сградата на македонското правителство във вторник"}
{"url": "http://www.focus-news.net/news/2019/02/11/2622293/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . І. Метеорологична обстановка: \r\nТемпературите са в интервала от + 2° до + 19°. \r\nВремето над страната е със разкъсана облачност. \r\nВятър духа в областите: Кърджали, Пазарджик и Перник. \r\nПътните настилки са предимно сухи, на места мокри, по усойните и планински райони частично заледени, обработени и проходими при зимни условия. ІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОПУ Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 18.02.2019 г. \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. „Ботевград“, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.05.2019 г.;  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Участъкът е сигнализиран с пътни знаци и скоростта на движение се ограничава до 50 км/ч. Срок 24.02.2019 г. ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nДвижението по път I-8 Калотина - Драгоман от км 1+000 до км 14+000 се осъществява с повишено внимание поради измерване и сондиране. Срок до 12.02.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижение с повишено внимание на път I-9 от км 207+000 до км 212+000 в участъка Несебър-Ахелой се извършва асфалтиране в средната разделителна ивица. Затруднено движение в изпреварващите ленти. Участъка е сигнализиран с пътни знаци. Скоростта е ограничена до 30 км. в час в зоната на асфалтирането. Срок до 25.02.2019 г. ІV. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 13.02.2019 г.; \r\nПът ІІІ – 864: Движението по път III-864 Стойките – Пампорово е ограничено за МПС над 12 тона с ремаркета и полуремаркета. Срок до 13.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.11", "title": "Актуална пътна обстановка"}
{"url": "http://www.focus-news.net/news/2019/02/11/2622297/veliko-tarnovo-usloviyata-za-patuvane-v-regiona-sa-normalni-za-sezona.html", "text": "Изсичат се храсти в участък от пътя между Полски Тръмбеш и Велико Търново. Чрез  Радио „Фокус“ – Велико Търново  от Областно пътно управление – Велико Търново призоваха шофьорите да бъдат внимателни. Дейностите се извършват в участъка от км 88+050 до км 93+060 и трябва да приключат до 15 февруари. Условията за пътуване в региона са нормални за сезона. Пътните настилки са сухи, в по-усойните участъци има заледявания. Времето е предимно облачно, без валежи и намалена видимост. Нови въведени ограничения няма. Екипи на „Пътна полиция“ са разположени на входовете и изходите на Велико Търново, както и в по-натоварените участъци от първокласната и второкласна пътна мрежа. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите все пак да карат внимателно. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 31 май. Затворен за товарни автомобили над 10 тона е третокласен път 551 Дебелец-Средни колиби-Елена. Обходният  маршрут е през Дебелец-Велико Търново-Лясковски кантон-Миндя-Елена и обратно. Остава затворен поради свлачище  участък от пътя Царски извор-Драганово, а обходният маршрут е през село Сушица. \r\nЛуиза ТРАНЧЕВА", "date": "2019.02.11", "title": "Велико Търново: Условията за пътуване в региона са нормални за сезона"}
{"url": "http://www.focus-news.net/news/2019/02/11/2622299/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“-Пирин  дежурният служител в Областно пътно управление-Благоевград. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Срокът за приключване на аварийния ремонт е до 31 юли. С нормална интензивност е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. Проходими са пътищата в областта, пътните настилки са сухи. Няма регистрирани тежки пътни инциденти през изминалия ден по републиканската пътна мрежа в региона. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.02.11", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/02/11/2622303/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-1-i-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 1“ и „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Македония, Гърция и Турция трафикът е нормален на всички гранични контролно-пропускателни пунктове.", "date": "2019.02.11", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 1“ и „Дунав мост 2“"}
{"url": "http://www.focus-news.net/news/2019/02/11/2622300/kyustendil-patyat-v-posoka-gkpp-gyueshevo-e-prohodim-pri-zimni-usloviya.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския граничен пункт. Пътните настилки са сухи. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.02.11", "title": "Кюстендил: Пътят в посока ГКПП „Гюешево” е проходим при зимни условия"}
{"url": "http://www.focus-news.net/news/2019/02/11/2622302/pregled-na-mezhdunarodnite-novini-do-18-chasa-agentsiya-fokus.html", "text": "САЩ трябва да прекратят провокационните си действия в Южнокитайско море, или Въоръжените сили на Китай ще бъдат принудени да предприемат ответни мерки, се казва в заявление, публикувано от китайското военно министерство в понеделник, предава  ТАСС . \r\n„Настояваме американската страна да прекрати съответстващите провокации, войските на южния военен окръг на Китай ще следят внимателно ситуацията и в случай на необходимост ще предприемат нужните действия и ще защитят твърдо националната сигурност и суверенитет“, пише в документа, публикуван на официалния уебсайт на ведомството. \r\nПо-рано агенция Reuters съобщи, че два ракетни ескадрени миноносци от Военноморските сили на САЩ демонстративно са преминали в понеделник край един от островите Спратли (Нанша) в Южнокитайско море, в пределите на зоната, която Пекин обяви за свои териториални води. По данни на агенцията, преминаването е осъществено в рамките на американската операция по обезпечаването на свобода на корабоплаването край стратегически важния риф Мисчиф. САЩ вече нееднократно са отправяли свои бойни кораби в този район, с което демонстрират, че не признават правата на Китай върху тази акватория. \r\n***  Председателят на косовския парламент Кадри Весели събра в своя кабинет президента на страната Хашим Тачи, премиера Рамуш Харадинай и вицепремиера Фатмир Лимай, предава  държавната „Радио и телевизия Косово“ (RTK) . \r\nСъгласно прессъобщението след разговорите, основният акцент на дискусиите е била платформата на Прищина за финалната фаза на диалога с Белград. \r\nУчастниците в срещата са се съгласили, че всички представители на косовските институции, от правителството до опозицията, трябва да се обединят в подкрепа на платформата за диалога и са подчертали, че единството на вътрешната политическа сцена на Косово подсилва позициите на Прищина на международната арена в процеса на диалога. \r\n*** Според съобщения на местните медии, двама цветнокожи футболисти на „Напредак“ (Крушевац) са били нападнати от група хулигани в центъра на този сръбски град, предава  белградското радио „Б92“ . \r\nЖертвите са Ибрахима Ндиайе от Сенегал и Реджис Самюел Баха от Камерун. Според данните, инцидентът се е случил в парк в неделя вечерта. Двамата първо са били псувани, а след това и нападнати физически, в резултат от което са им причинени наранявания. \r\nПолицията в Крушевац работи интензивно, за да идентифицира нападателите и вече обяви, че единият от тях е задържан. \r\nГоворителят на „Напредак“ Валентина Васич заяви пред РТС, че Ндиайе е пояснил, че псувните не са били на расова основа. \r\nФутболистът е споделил още, че той и неговият колега не са отговорили на провокациите, което е провокирало хулиганите да ги нападнат в гръб, използвайки метален предмет, с който са нанесли леки наранявания. \r\n***  Изпълнителният съвет (ИС) на Социалдемократическия съюз на Македония (СДСМ) ще вземе окончателното решение за това дали в страната да се проведат предсрочни парламентарни избори заедно с редовните президентски на своето заседание във вторник, разкриват партийни източници пред  скопския телевизионен „Канал 5“ . \r\nВсе още не е ясно какво решение ще вземе партийния орган, посочват източниците, защото ръководството е разделено по темата. \r\nПреди срещата в централата на СДСМ се очаква да се срещнат лидерът на социалдемократите Зоран Заев и председателят на основния коалиционен партньор ДСИ (Демократичен съюз за интеграция) Али Ахмети. Тема на разговорите се очаква да бъдат предсрочния вот и общия кандидат на президентските избори. \r\nВ СДСМ са уверени, че още за първия тур двете фракции ще са зад един кандидат, който ще е приемлив и за двете страни. \r\nМеждувременно в централния щаб на социалдемократите пристигат първите молби за кандидат за президент. Според неофициална информация има няколко кандидатури. Сред тях е бившият посланик Георги Филипов, който подаде заявлението си до партията в понеделник и обяви амбициите си за кандидат за президент. \r\nФилипов казва, че влиза в надпреварата за кандидат за СДСМ, защото неговите виждания за евроатлантическата интеграция са по-близки до тези на управляващата партия. \r\nСоциалдемократите очакват да получат повече заявки до крайния срок на 19 февруари. Очаква се имената на висши държавни служители, посочени като възможни кандидати, да бъдат представени като предложения от общинските съвети на партията. \r\nВМРО-ДПМНЕ е изцяло ангажирана с вътрешно партийната кампания на евентуални кандидати, които ще влязат в изборната надпревара за наследника на сегашния президент Георги Иванов. Деветимата съперници се опитват да спечелят симпатиите на повече от 530 делегати, които ще вземат решение за Конвенцията в събота в Струга. \r\nСпоред информация на партията се очаква повечето от гласовете да бъдат разпределени между професор Гордана Силяновска и депутат Владко Гьорчев. \r\n***  На извънредно заседание във вторник сутринта парламентът на Словения ще ратифицира Протокола за членството на Македония в НАТО. В рамките на заседанието ще изнесе реч председателя на македонския законодателен орган Талат Джафери, който ще посети Любляна, предава скопската телевизия  „НОВА“ . \r\n„Подготвихме се речта на председателя на Събранието Талат Джафери да е във вторник сутринта, за да бъде в рамките на извънредно заседание на словенския парламент, на което Словения ще ратифицира присъединителния протокол на Македония, с оглед приемането му в гръцкия парламент. Мисля, че можем да бъдем оптимисти, всичко, което беше планирано през последните две години за влизането на Македония в НАТО, се сбъдна, макар в един момент да изглеждаше твърде оптимистично“,  заяви по-рано словенският посланик в Скопие Милан Язбек. \r\nВ Албания Парламентарната комисия по правните въпроси одобриха с единодушие протокола за македонското членство в Алианса, което проправя пътя и за ратификацията му в законодателния орган в Тирана. Гласуването е насрочено за четвъртък, 14 февруари.  \r\nОчаква се Джафери да присъства и на сесията на албанския парламент. \r\nМиналия петък гръцкият парламент ратифицира протокола за членство на Северна Македония в НАТО, два дни след церемонията по подписването му в седалището на организацията в Брюксел. \r\n***  Вицепремиерът на Косово и един от ръководителите на националния екип за преговори със Сърбия Фатмир Лимай увери, че платформата за диалога ще бъде завършена тази седмица, след което ще бъде представена за одобрение от парламента в Прищина, предава  RTK Live . \r\n„Ако политическият фактор в Косово не може да бъде обединен, той трябва поне да обедини позициите си” за диалога, категоричен бе Лимай. Той изрази надежди, че платформата ще представи съвместните позиции на косовския политически спектър. Така Прищина би могла да изпрати послание към международната общност, че най-накрая Косово най-накрая има една позиция по отношение на диалога със Сърбия. \r\n***  Заместник-министърът на отбраната на Косово Бурим Рамадани изрази увереност, че страната му ще бъде следващата, която ще бъде приета в редиците на Организацията на Северноатлантическия договор, съобщава водещият прищински ежедневник  Epoka e Re . \r\nПред изданието Рамадани бе категоричен, че Прищина трябва да засили политическите и дипломатически усилия, ако иска да постигне целта за членството в НАТО.  \r\nРамадани отхвърли възможността митата за вноса на сръбски стоки в страната да повлияе на отношенията на Косовските сили за сигурност със САЩ. „Специалното стратегическо партньорство със САЩ е устойчиво и вечно\", увери прищинският политик. \r\n***  Министърът на отбраната на Руската федерация Сергей Шойгу, който пристигна на работно посещение в Анкара, се надява да договори с турския си колега Хулуси Акар съвместни действия в Сирия, предава  РИА Новости . \r\n„Разчитам, че в навечерието на срещата на президентите на Русия, Турция и Иран на 14 февруари в Сочи, ще успеем да съгласуваме нашите действия в Сирия“, подчерта Шойгу, обръщайки се към турския министър на отбраната. \r\nСъгласно думите му, в периода 31 януари-2 февруари военни експерти от двете страни са свършили много работа в Москва „по съгласуване на най-важните за разрешаването на сирийския конфликт въпроси, засягащи стабилизацията в Идлиб и – преди всичко, които засягат източния бряг на река Ефрат“. \r\nНадявам се, че ще днес ще успеем да завършим съгласуването по основните теми“, допълни руският министър на отбраната. \r\nРаботната визита на Шойгу ще бъде еднодневна. \r\n***  Правителството на Венецуела не се е обръщало към Москва с молба за оказването на военна помощ за преодоляване на кризата в страната. Това увери пред журналисти директорът на Латиноамериканския департамент към Министерството на външните работи на Руската федерация Александър Щетинин, предава  TACC . \r\n„Не“, бе отговорът му на съответния новинарски въпрос.  \r\nЩетинин подчерта, че смята призива на САЩ към венецуелските военни да „престъпят клетвата си“ за вярност като намеса във вътрешните работи на латиноамериканската страна.", "date": "2019.02.11", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/02/11/2622298/sds-nastoyavame-da-se-pretsizira-mnogo-dobre-naredbata-za-kasovite-aparati-i-srokovete-za-vavezhdaneto-im.html", "text": "Настояваме да се прецизира много добре Наредбата за касовите апарати и сроковете за въвеждането им. Това се посочва в  позиция на СДС  по повод новата Наредба за касовите апарати, според която до 31 март 2019 г. всички регистрирани фирми по ДДС трябва да са привели своите касови апарати към новите изисквания на НАП. \r\n„Господа управляващи, така не се създават условия за ускорен растеж на икономиката, напротив, развитието на бизнеса се спъва. Бюджетът може да се пълни много по-ефективно, когато се осигурят условия за ускорен растеж, а не  постоянно да се измислят нови начини за събиране на пари от бизнеса\", се посочва в позицията на партията. СДС настоява да се прецизира много добре наредбата и сроковете за въвеждането - 31 март за ДДС регистрираните фирми и края на 2019 г. за нерегистрираните по ДДС.  \r\n„Само преди няколко години касовите апарати бяха сменени, но днес бизнесът трябва отново да се раздели с едни 120-130 милиона лева, за да угоди на чиновниците, които не могат да се справят с 10 или 20% нарушители. И за това ще плащат всички. С основание 300 000 хиляди фирми, в огромното си мнозинство средни, малки и микро, недоволстват. И ние, без никакви опити да превръщаме въпроса в политически или да се възползваме като партия от темата, призоваваме нашите членове и симпатизанти да подкрепят предстоящия протест на фирмите срещу поредното безсмислено бъркане в джоба им\", заявиха от СДС. Партията заявява, че винаги е стояла и ще стои на страната на бизнеса, ще защитава интересите му и ще продължава да настоява за създаване на добри условия за развитието му.  \r\n„От СДС сме убедени, че недоволството и протестът на българските фирми срещу поредната смяна на касовите апарати са основателни и справедливи, защото: \r\n- Няма никаква гаранция, че след няколко години това няма да се повтори; \r\n- Остава горчив привкус, че ще се облагодетелстват ограничен брой \"лицензирани\" фирми, близки до когото трябва; \r\n- В наредбата има доста неясноти, който уж щяха да се променят, но това не се случва и ще бъдат заложени в софтуера, т.е. трудностите при прилагането са повече от сигурни; \r\n- Крайният срок и за покупка на нови касови апарати, и за софтуер са твърде кратки, но за сметка на това глобите са много солени.  \r\nС други думи - хаосът е сигурен. Той отново ще попречи на свободното развитие на родните фирми. Те няма как да постигнат ръст в производството и продажбите, след като постоянно са тормозени! Та нали закупените само преди няколко години касови апарати все още не са се амортизирали!? Та нали въведеният и платен от бизнеса софтуер щеше да реши всички проблеми?!\", се посочва в позицията на СДС \r\nСпоред партията на тези въпроси управляващите дължат отговори на българския бизнес и представителите на СДС ще настояват те да бъдат достатъчно бързи, ясни и аргументирани.", "date": "2019.02.11", "title": "СДС: Настояваме да се прецизира много добре Наредбата за касовите апарати и сроковете за въвеждането им"}
{"url": "http://www.focus-news.net/news/2019/02/11/2622304/krasimira-kostova-istoricheski-muzey-sredets-predstoi-otkrivaneto-na-izlozhba-po-povod-14-fevruari-den-na-arheologa.html", "text": "Предстои откриването на изложба по повод 14 февруари – Ден на археолога. Това каза за  Радио „Фокус“ – Бургас  Красимира Костова, директор на Исторически музей – Средец. По думите ѝ изложбата, в която ще вземат участие и обектите в археологически резерват „Деултум – Дебелт“, е дело на Националния археологически институт.  \r\n„Всички обекти, които са участвали – било с държавно или друго финансиране, ще представят най-значимите си паметници, както и постери за резултатите от своите проучвания. „Деултум – Дебелт“ също е включен в нея“, обясни Костова и добави, че след това за музея предстои съставяне на финансовите отчети за археологическия сезон през 2018 г. „След това, през месеците март и април, в зависимост от метеорологичните условия и от финансовите възможности, възнамеряваме да подновим археологическите проучвания в резервата“, отбеляза Костова. \r\nМария ПОПЧЕВА", "date": "2019.02.11", "title": "Красимира Костова, Исторически музей-Средец: Предстои откриването на изложба по повод 14 февруари – Ден на археолога"}
{"url": "http://www.focus-news.net/news/2019/02/11/2622301/tass-mo-na-kitay-poiska-ot-vashington-da-prekrati-provokatsiite-v-yuzhnokitaysko-more.html", "text": "САЩ трябва да прекратят провокационните си действия в Южнокитайско море, или Въоръжените сили на Китай ще бъдат принудени да предприемат ответни мерки, се казва в заявление, публикувано от китайското военно министерство в понеделник, предава  ТАСС . \r\n„Настояваме американската страна да прекрати съответстващите провокации, войските на южния военен окръг на Китай ще следят внимателно ситуацията и в случай на необходимост ще предприемат нужните действия и ще защитят твърдо националната сигурност и суверенитет“, пише в документа, публикуван на официалния уебсайт на ведомството. \r\nПо-рано агенция Reuters съобщи, че два ракетни ескадрени миноносци от Военноморските сили на САЩ демонстративно са преминали в понеделник край един от островите Спратли (Нанша) в Южнокитайско море, в пределите на зоната, която Пекин обяви за свои териториални води. По данни на агенцията, преминаването е осъществено в рамките на американската операция по обезпечаването на свобода на корабоплаването край стратегически важния риф Мисчиф. САЩ вече нееднократно са отправяли свои бойни кораби в този район, с което демонстрират, че не признават правата на Китай върху тази акватория. \r\nПревод и редакция:", "date": "2019.02.11", "title": "ТАСС: МО на Китай поиска от Вашингтон да прекрати провокациите в Южнокитайско море"}
{"url": "http://www.focus-news.net/news/2019/02/11/2622296/svetovnata-banka-nay-visokoplateniyat-premier-v-zapadnite-balkani-e-tozi-na-nay-bednata-strana-kosovo-2950-evro.html", "text": "Премиерите на Косово и Албания Рамуш Харадинай и Еди Рама получават най-високи заплати в сравнение с премиерите на другите страни от региона на Западните Балкани, се казва в доклад на Световната банка, предава  македонският портал „А1 Он“ . \r\nОт другата страна, министър-председателят на Сърбия Ана Бърнабич е с най-ниска заплата в региона. Малко повече от нея взимат колегите й от Македония и Черна гора Зоран Заев и Душко Маркович. \r\n„Министър-председателят на Косово Харадинай получава най-високата заплата от 2950 евро. Веднага след него, по размер на месечното възнаграждение, е албанският му колега Еди Рама с 1700 евро. Албания и Косово са страните с най-ниски месечни заплати на Балканите, повече от пет пъти по-малки от тези на министър-председателите“, посочват албанските медии. \r\nПремиерът на Сърбия Бърнабич взима 1000 евро, македонският премиер Заев получава 1300 евро, а този на Черна Гора, Душко Маркович, получава 1130 евро месечно. \r\nНай-голяма е средната заплата в Черна гора - 751 евро, а след нея се нареждат Сърбия, Босна и Херцеговина и Македония. \r\nПревод и редакция:", "date": "2019.02.11", "title": "Световната банка: Най-високоплатеният премиер в Западните Балкани е този на най-бедната страна -  Косово – 2950 евро"}
{"url": "http://www.focus-news.net/news/2019/02/11/2622306/obshtina-burgas-strandzha-i-oshte-tri-golemi-balgarski-ansambala-izlizat-zaedno-na-stsenata-v-ndk-na-24-mart.html", "text": "Мащабен и въздействащ концерт, представящ най-доброто от българския фолклор, ще очаква своята публика на 24 март в зала 1 на столичния Национален дворец на културата (НДК). Това съобщиха от пресцентъра на  Община Бургас . На сцената ще излязат четири представителни ансамбъла. Сред тях е и бургаският „Странджа“, който репетира специална програма с характерни за региона песни и танци. Останалите участници са фолклорните ансамбли „Пазарджик“, „Добруджа“ и „Загоре“.  \r\nБилетите за събитието са пуснати в продажба.", "date": "2019.02.11", "title": "Община Бургас: „Странджа“ и още три големи български ансамбъла излизат заедно на сцената в НДК на 24 март"}
{"url": "http://www.focus-news.net/news/2019/02/11/2622307/sport-balgarskite-tenisisti-shte-gostuvat-na-yuzhna-afrika-prez-septemvri-za-kupa-deyvis.html", "text": "България ще гостува на Южна Африка през септември за Купа „Дейвис“. След два сезона в 3-та група, нашите вече са във 2-ра група на зона Европа/Африка. По регламент домакините трябваше да определят дали мачовете да се играят през април или септември и те избраха втората седмица на септември. В състава на националния отбор са Димитър Кузманов, Александър Лазаров и Адриан Андреев, но в него не фигурира Григор Димитров.", "date": "2019.02.11", "title": "Спорт: Българските тенисисти ще гостуват на Южна Африка през септември за Купа „Дейвис“"}
{"url": "http://www.focus-news.net/news/2019/02/11/2622308/predstoyashti-sabitiya-v-stranata-za-12-fevruari-agentsiya-fokus.html", "text": "***   \r\nОт 13.00 часа на тържествена церемония министърът на вътрешните работи Младен Маринов и кметът на Община Кюстендил Петър Паунов ще открият реновираната административна сграда на ОДМВР – Кюстендил. \r\n***   \r\nОт 9.30 часа 4 състав на Специализирания наказателен съд ще гледа делото срещу Васил В., Велизар В., Иван Ал. и др., обвинени в изнудване.  \r\n***   \r\nОт 9.30 часа в сградата на Висшия съдебен съвет, ул. „Eкзарх Йосиф“ № 12, Съдийската колегия на Висшия съдебен съвет ще проведе заседание.  \r\n***   \r\nОт 10.00 часа залата на 5-ти етаж в сградата на Висшето училище по застраховки и финанси (ВУЗФ) ще се проведе Кръгла маса на тема: „Обсъждане на борбата със загубите на храни в България“.  \r\n***   \r\nОт 10.00 часа в Националния пресклуб на БТА ще се проведе пресконференция на Сдружението на българските зъболекари на тема: „Кой трябва да спре унижението на пациентите и на зъболекарската професия?“. \r\n***   \r\nОт 10.00 часа 8 състав на Специализирания наказателен съд ще гледа делото срещу Ангел Д., Деян Сл., Динко Д. и др., обвинени в образуване и ръководене на организирана престъпна група.  \r\n***   \r\nОт 10.00 часа 16 състав на Специализирания наказателен съд ще гледа делото срещу Добромир М., Георги А., Петър Я. и др., обвинени в образуване и ръководене на организирана престъпна група.  \r\n***   \r\nОт 10.00 часа 13 състав на Специализирания наказателен съд ще гледа делото срещу Михаил Ст., обвинен в престъпления по чл.108 НК. \r\n***   \r\nОт 10.30 часа 18 състав на Специализирания наказателен съд ще гледа делото срещу Кирил Т., Иван А. и Виктор Б., обвинени в образуване и ръководене на организирана престъпна група.  \r\n***   \r\nОт 11.00 часа 14 състав на Специализирания наказателен съд ще гледа делото срещу Петър Д., Милко В. и др.,обвинени в образуване и ръководене на организирана престъпна група.  \r\n***   \r\nОт 11.00 часа 16 състав на Специализирания наказателен съд ще гледа делото срещу Светозар П., Антон Д., Албена А. и др., обвинени в образуване и ръководене на организирана престъпна група.  \r\n***   \r\nОт 11.00 часа 10 състав на Специализирания наказателен съд ще гледа делото срещу Бенито И., Иван И., Емил И. и др., обвинени в образуване и ръководене на организирана престъпна група.  \r\n***   \r\nОт 11.00 часа в Cosmos coworking camp ще се състои ежегодното медийно събитие на Кофас. \r\n***   \r\nОт 11.00 часа в литературен клуб “Перото” ще се състои събитие на iHELP Bulgaria, посветено на инициативата “Пазители на сърца - мисия училища”. \r\n***   \r\nОт 11.00 часа в зала \"Европа\" в сградата на КНСБ (пл. „Македония\" №1) Управителният съвет на Българската асоциация на професионалистите по здравни грижи стартира Национална кампания за превенция на агресията срещу медицински специалисти докато изпълняват професионалните си задължения под надслов \"Призвани сме да лекуваме, а не да воюваме\".  \r\n***   \r\nОт 12.00 часа в централата на АБВ на улица „Врабча“ 23 ръководството на партията ще даде пресконференция.  \r\n***   \r\nОт 13.00 часа в хотел „Рамада”, зала „Рубин”, Националното сдружение на общините в България (НСОРБ) ще проведе своето 32-ро Общо събрание. От15.30 часа в същата зала ще се проведе форум на тема: „Европейски, национални и местни приоритети”.   \r\n***   \r\nОт 14.00 часа в концертна зала „Димитър Ненов“ на Националната музикална академия „Проф. Панчо Владигеров“ зам.-министър Деница Николова ще открие обновената учебна сграда на Академията.  \r\n***   \r\nОт 15.00 часа в постоянната приемна на БСП - София на ул. \"Леге\" 10, етаж 1, народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци. \r\n***   \r\nОт 18.00 часа в Галерия Арте, ул. „Бузлуджа“ 31, ще бъде представена изложба на Божидар Бончев.  \r\n***   \r\nОт 18.00 часа в Галерия „Академия“, ул. „Шипка“ 1, ще бъде открита Изложби на дипломираните магистри от Национална художествена академия. \r\n***   \r\nОт 18.00 часа в Централен военен клуб – София, зала 1, ще се състои представянето на книгата \r\n„Спомени на летеца“  на Тодор Розев. \r\n***   \r\nОт 18.00 часа в къща музей „Петко и Пенчо Славейкови”  Националният литературен музей организира вечер, посветена на любовната поезия.  \r\n***   \r\nОт 18.30 часа в Литературния клуб на Столична библиотека на пл. „Славейков“ № 4 ще се състои премиерата на книгата „Христо Ботев: До моето първо либе”. \r\n***   \r\nОт 19.30 часа в ДНК ще бъде представен Пърформансът „Синхроничност“. \r\n***   \r\nОт 20.00 часа в столичния клуб City Stage Ratio представя: Професия боен пилот - майор Стоян Петков ще разказва за историята и практиката на бойното летене. \r\n***   \r\nОт 11.00 часа в двора на църквата „Въведение Богородично“ ще се състои ритуал по полагане на цветя пред паметника на майор Иван Орлински по повод 141 години от първото Освобождение на Горна Джумая от турско робство.  \r\n***   \r\nОт 18.00 часа в камерна опера ще се проведе концерт на тема „Вино, любов и музика“.   \r\n***   \r\nОт 19.00 часа в зала „Пейо Яворов“ ще бъде представено представлението „Аламинут на живо“ . \r\n***   \r\nОт 11.00 часа в аулата на УМБАЛ Бургас ще бъде представен проект \"Това не си го правил\". \r\n*** \r\nОт 11.30 часа пред сградата на Първа инвестиционна банка (ул. „Александровска” 58) ИК „За развитие на местната демокрация” дава старт на подписката за въвеждане на райони и избираеми районни кметове. (по покана на Живко Табаков). \r\n***   \r\nОт 18.00 часа в експоцентър „Флора“ ще се състои акустично изпълнение на група „Горещ пясък“. \r\n***   \r\nОт 19.00 часа в зала НХК Културна организация „Арт ателие” и Театър „Българска армия“ представят в Бургас „Тайната вечеря на дякона Левски“. \r\n***   \r\nОт 10.00 часа в зала Одесос (ет.2) в сградата на Археологическия музей – Варна по повод Деня на археологията в България, Регионалният исторически музей – Варна организира пресконференция. \r\n***   \r\nОт 11.00 часа пред паметника на капитан І ранг Димитър Добрев – командир на отряда торпедоносци, извършили атаката срещу крайцера „Хамидие” през Балканската, до Военноморския музей ще се проведе военен ритуал и ще бъдат поднесени венци и цветя по случай 151 години от рождението на война.  \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 Славчо Славов, председател на комисията „Наука и образование” към ОбС ще приема граждани. \r\nОтразява: по прес \r\n***   \r\nОт 14.30 часа във фоайето на РБ \"Пенчо Славейков\" (бул. \"Сливница\" 34) ще бъде представено новото переодично издание - вестник „НахОДКи”.  \r\n***  \r\nОт 18.00 часа в ХГ „Борис Денев“ ще се проведе откриване на изложба „Борис Денев – художникът-публицист“.  \r\n***  \r\nОт 18.00 часа в голяма зала на община Велико Търново ще се проведе благотворителен концерт „Надежда за Преслав“, организиран от студенти от ВТУ„Св. св. Кирил и Методий“, с подкрепата на община Велико Търново.  \r\n***  \r\nОт 19.00 часа в МДТ „Константин Кисимов“ ще бъде представен „Духът на поета“.  \r\n***  \r\nОт 19.00 в Клуб 7 ще се проведе представяне на книгата „Детайли“ с автор Ива Спиридонова. \r\n***   \r\nОт 10.00 часа в сградата на РЗОК - Видин на бул. „Панония” №2 Районната здравноосигурителна каса ще даде пресконференция на тема: „Годишен отчет за дейността на Районна здравноосигурителна каса - Видин за 2018-та година“. \r\n***   \r\nОт 17.00 часа в НЧ „Развитие - 1869“ ще бъде представена новата книга „Атланти и чудовища“ на Милена Върбанова. \r\n***   \r\nОт 19.00 часа в Камерната зала на ДКТ ще бъде представен „Симулатор за чифтосване“ от Джоузеф Скримшоу. \r\n***   \r\nОт 15.00 часа в Актовата зала на Националната Априловска гимназия ще се проведе безплатно обучение за младите хора, което да подкрепи тяхното академично и кариерно развитие. \r\n***   \r\nОт 15.00 часа ще бъде представена фотоизложба на Национален парк-музей „Шипка-Бузлуджа“ по повод 141 години от Освобождението на България. \r\n***   \r\nОт 17.30 часа в Художествена галерия „Христо Градечлиев” в Каварна ще се проведе поетична вечер, посветена на Трифон Зарезан и Свети Валентин. \r\n***   \r\nОт 17.00 часа часа в зала „Васил Караиванов“ ще бъде представен сборникът „Карлово – късчета история“, посветен на първия уредник на Музея на Васил Левски – Никола Славчев. \r\n***   \r\nОт 19.00 часа Младежкия дом ще отбележи \"Зарезан по тенорски\".  \r\n***   \r\nОт 10.00 часа в залата на община Момчилград, на ул. „26-ти декември № 12“, ще се проведе местен информационен ееминар на тема \"Достъп до здравеопазване\". \r\n***   \r\nОт 18.00 часа в пазарджишката галерия „Станислав Доспевски“ ще бъде представена Изложбата „С участие на синьото…“. \r\n***   \r\nОт 14.00 часа в заседателна зала „Струма” на Областна администрация – Перник ще се проведе заседание на Комисията по заетост към Областния съвет за развитие.  \r\n*** \r\nОт 09.00 часа в Зала 1 на Апелативен съд ще се гледа делото на 47- годишен подсъдим с инициали Д. В., който обжалва присъда от 4 години лишаване от свобода за опит за убийство на тъста му.  \r\n*** \r\nОт 09.30 часа в Зала 1 на Апелативен съд ще се гледа делото, образувано по протест на Окръжна прокуратура- Пазарджик и жалби на близки на пострадалия. Пазарджишкият окръжен съд е признал за невинен 21- годишния подсъдим с инициали П. Б., който е обвинен в причиняване на смърт по непредпазливост. Той е предизвикал смъртта на възрастен човек, който бил спрял на пътното платно на пътя Септември – Ветрен. Обвиненият е шофирал бавно, не е видял пресичащия човек и го е ударил с колата си.  \r\n*** \r\nОт 11.00 до 12.00 часа в СУ „Патриарх Евтимий“ ще се проведе мултимедийна презентация на тема „Паметници на Апостола по света”.     \r\n***   \r\nОт 17.30 часа в галерия \"Пловдив\", ул. \"Авксентий Велешки\" 20, ще бъде открита \"Графична изложба\" на Дружеството на пловдивските художници. \r\n***   \r\nОт 17.30 часа в залата на  Народно читалище „Поука“ с. Горица ще се проведе публично събития по проект “Създаване на центрове за социално включване на маргинализирани общности на територията на Община Поморие”. \r\n***   \r\nОт 11.00 часа пред сградата на отделението по Палиативни грижи на Комплексния онкологичен център в Русе в кв. „Родина“, ще бъдат дарени дрехите, които служители и приятели на онкодиспансера успяха да съберат в тазгодишната благотворителна кампания. \r\n***   \r\nОт 19.00 часа на сцената в зала „Сливен“ ще бъде представена театралната постановка „Всяка година по същото време“ с участието на Христо Шопов и Лилия Маравиля. \r\n***   \r\nОт 10.00 ч. в Районен съд – Смолян ще се гледа дела Против националното и расовото равенство. От 9.00 часа родолюбци от Смолян, ще изкажат гражданска си позиция по въпроса за проповядване на омраза между гражданите, събирайки се  пред сградата на съда. \r\n***   \r\nОт 8.30 часа в „Хилендарски метох“ ще се проведе Музейно-образователна програма „Заветите на Апостола“. \r\n***   \r\nОт 18.00 часа РБ „Захарий Княжески“ ще се състои представяне на книгата „Години любов” на Георги Тошев и прожекция на новия документален филм „Невена Коканова. Пътуване”. \r\n***   \r\nОт 12.00 часа в тренировъчния комплекс на ул. \"Христо Ботев\" ще бъде отслужен тържествен водосвет на обновената зала. Ще присъстват кметът д-р Дарин Димитров, заместник-председателят на партия ГЕРБ и председател на Комисията по вътрешна сигурност и обществен ред в 44-то Народно събрание Цветан Цветанов и др. \r\n***   \r\nОт 10.30 часа в зала „Марица“ на Областна администрация ще заседава Комисията по заетост към Областния съвет за развитие на област Хасково с председател областния управител Станислав Дечев. \r\n***   \r\nОт 17.30 часа в РБ „Ст. Чилингиров“ ще е проведе \"Енотека в Библиотека\".", "date": "2019.02.11", "title": "Предстоящи събития в страната за 12 февруари (Агенция „Фокус“)"}
{"url": "http://www.focus-news.net/news/2019/02/11/2622310/predstoyashti-mezhdunarodni-sabitiya-za-12-fevruari-agentsiya-fokus.html", "text": "*** Започва делото на 12-те каталунски лидери, обвинени в държавна измяна заради референдума за независимост. Планирани са протести в Барселона \r\n*** Финансовите министри на страните-членки на ЕС ще се срещнат, за да обсъдят отнемането на правото на вето на държавите по въпросите на данъчната политика \r\n*** Среща между външните министри на Русия и Финландия Сергей Лавров и Тимо Сойни \r\n*** Министърът на икономиката на Германия Петер Алтмайер ще се срещне със заместник-министъра на енергетиката на САЩ Дан Бруилет, за да обсъдят диверсификацията на газовите доставки в Европа \r\n*** Генералният секретар на НАТО ще даде пресконференция преди срещата на министрите на отбраната на страните от Алианса \r\n*** Среща между руския външен министър Сергей Лавров и представители на палестински организации \r\n*** Британският премиер ще докладва за Брекзит пред парламента \r\n*** Премиерът на Италия Джузепе Конте ще говори на пленарно заседание на Европейския парламент \r\n*** Президентът на САЩ Доналд Тръмп ще произнесе реч на митинг край границата с Мексико \r\n*** Хуан Гуайдо ще призове за нови протести срещу президента на Венецуела Николас Мадуро \r\n***", "date": "2019.02.11", "title": "Предстоящи международни събития за 12 февруари ( Агенция „Фокус“ )"}
{"url": "http://www.focus-news.net/news/2019/02/11/2622311/nimh-zhalt-kod-za-silen-vyatar-e-obyaven-v-21-oblasti-na-stranata-za-12-fevruari.html", "text": "Жълт код за силен вятър е обявен в 21 области на страната за 12 февруари, сочи справка на сайта на  НИМХ . Предупреждението за силен вятър се отнася  за областите Видин, Монтана, Враца, Плевен, Ловеч, Габрово, Велико Търново, Русе, Търговище, Разград, Силистра, Шумен, Сливен, Стара Загора, Пловдив, Пазарджик, Благоевград, Кюстендил, Перник, София град и София-област. В тези области ще духа запад-северозападен вятър със скорост 14-19 м/сек.  \r\nПредупреждение за силен вятър е в сила и за цялото Черноморско крайбрежие. Очаква се усилване на вятъра от юг с пориви 14-17 м/сек (7 бала по Бофорт).", "date": "2019.02.11", "title": "НИМХ: Жълт код за силен вятър е обявен в 21 области на страната за 12 февруари"}
{"url": "http://www.focus-news.net/news/2019/02/11/2622312/tsvetan-tsvetanov-gerb-v-evropeyskata-kampaniya-za-nas-e-izklyuchitelno-vazhno-da-mozhem-da-pokazhem-evropa-v-nashiya-dom.html", "text": "В европейската кампания за нас е изключително важно да можем да покажем Европа в нашия дом, заяви пред журналисти Цветан Цветанов, председателят на Парламентарната група на ПП ГЕРБ и зам.-председател на партията, предаде репортер на  Радио „Фокус“- Шумен . „Във всички години на управление, ГЕРБ винаги сме имали връзката с ЕК и ЕС. Това са управленията, в които никога не са спирани европейски средства, за да се възползваме от тази солидарност, която даде възможност да променим средата за живеене и възможността за бъдещи инвестиции в съответните населени места“, каза Цветанов. Той отчете, че България в момента е в добро икономическо състояние, в Топ 5 за икономически растеж като прогноза на ЕК за 2018 и 2019 година на държавите членки. Цветанов каза още, че събираемостта в приходните агенции е увеличена с 50%, или 14 милиарда и половина лева повече пари са постъпили в бюджета, а с 36% е увеличен БВП, който е вече 116 милиарда лева. Цветанов обясни, че днес от Велико Търново, с темата образование, е даден стартът на гражданската инициатива платформата „Европа в нашия дом“. „Изпълняваме програмата и ангажиментите си изключително прецизно, както с увеличаването доходите на българските учители, така и с увеличаване на разходите, свързани с образователната инфраструктура. Над 700 млн. лв. са парите, които се дават за образователна инфраструктура за 2018/2019 година, за 500 училища и детски градини. Това е политика, която е свързана и с по-добрата интеграция на ромите“, заяви Цветанов. Той отчете, че с изграждането на националния механизъм, в координация с институциите с пряко отношение към децата, 30-40 000 деца са върнати училище. Политиките в сферата на образованието ще бъдат обсъдени и в Шумен на 9 април. „За нас е важно в предстоящите кампании да говорим повече за Европа и за възможностите, които можем да постигнем като част от силна и обединена Европа, отколкото разделение, което някой се опитва да направи, както в обществото, така и да ни отклонят от нормалния европейски път и позицията, когато се взима от водещите държави в ЕС. Трябва да подкрепяме демократичните държави, които имат достатъчно опит и съответната икономика, която може да бъде част от успеха, който е възможно да постигне и България, каза Цветанов. По отношение на предстоящия евровот, той посочи, че до 20 февруaри се очаква да приключат номинационните събрания в общинските структури, а в края на март да представят листата си с 17 кандидати за евродепутати. „Шест е минималното, което се стремим да постигнем,  нашата амбиция е да имаме шест плюс един, т.е. седем евродепутати от ГЕРБ, които да бъдат част от ЕНП. По-малък резултат от шест би било отстъпление от досегашната ни представителност в европарламента“, каза Цветанов. Той заяви, че всички настоящи евродепутати от ГЕРБ имат сериозно покритие на досиетата през техния мандат. Подготовката за евроизборите на 26 май, както и актуална политическа ситуация у нас ще бъдат акцентите на работната среща с членове и симпатизанти на ГЕРБ.  \r\nИвелина ИВАНОВА", "date": "2019.02.11", "title": "Цветан Цветанов, ГЕРБ: В европейската кампания за нас е изключително важно да можем да покажем Европа в нашия дом"}
{"url": "http://www.focus-news.net/news/2019/02/11/2622314/boris-tsvetkov-bsp-otsastva-zhilishtna-politika-v-stolichna-obshtina-bsp-apelira-za-priemane-na-zhilishtna-strategiya-koyato-da-se-izpalnyava-tselenasocheno.html", "text": "Отсъства жилищна политика в Столична община, БСП апелира за приемане на жилищна стратегия, която да се изпълнява целенасочено. Това каза за предаването „Софийска трибуна“ по  Радио „Фокус“  общинският съветник от БСП – Борис Цветков. „Всички столичани помнят, че преди промените в София се строяха десетки хиляди нови жилища годишно в цялостно проектирани жилищни квартали с места за зеленина, паркове, поликлиники, детски градини и училища“, обясни той. По думите му през годините, обаче, Общината прекъсна жилищната си политика и дори не може да управлява ефективно оставения от предишния строй жилищен фонд. „Столична община се лиши от възможността да предложи на семейства в нужда жилища, защото част от жилищния фонд беше разпродаден“, обясни Борис Цветков. По думите му в момента има под 10 000 общински жилища в София, което за над милион и половина град е смешно малко. БСП апелира не само да се приеме жилищна стратегия, но тя целенасочено да се изпълнява, каза още общинският съветник. „Трябва да се направи пълен регистър на собствеността в паркове, зелени площи и да се направи приоритизиране при механизма за отчуждаване“, обясни той, като уточни, че тази година Общината предвижда нула лева за отчуждаване. „В предишни години бяхме гласували 20 милиона, бяха редуцирани на 17 и в последствие бяха усвоени само 5,7 милиона за отчуждаване, които са само за обекти на метрото и други кръстовища“, добави Цветков. Той каза още, че при застрояването хаотично няма предвидени места за училища и детски градини, в много части не спазват и местата за паркиране. „Води се формално, че са предвидени необходимият брой места, обаче това не е така. Без да се създаде фонд, в който общината да събере ресурс за изплащането на тези отчуждени имоти, няма приоритетен списък, който всяка година да се прави стъпка, в един момент ще наближи крайният срок и ще се каже – ние нямаме 300 милиарда или 100 милиарда едновременно да извадим да платим на всички частници всички земи“, добави общинският съветник. \r\nВеселка ИВАНОВА", "date": "2019.02.11", "title": "Борис Цветков, БСП: Отсъства жилищна политика в Столична община, БСП апелира за приемане на жилищна стратегия, която да се изпълнява целенасочено"}
{"url": "http://www.focus-news.net/news/2019/02/11/2622313/a1-on-makedoniya-v-sarbiya-19-dushi-zaginaha-zaradi-grip-obyavena-e-epidemiya-nish-pirot-i-uzhitse.html", "text": "В Сърбия 19 души са загинали от грип, а броят на болните се увеличава всеки ден. Според последния доклад на националния Институт за обществено здраве „Др. Милан Йованович Батут“, има съмнения, че 85 хиляди души са заразени с един до два изолирани вируса на грип, което се потвърждава от здравните служби в региона, предава  македонският портал „А1 Он“ . \r\nСамо в района на Ниш досега са загинали 6 лица, а от 32 хоспитализирани пациента 11 са с опасност за живота. Само миналата седмица броят на регистрираните случаи е 3800, като това е двойно увеличение в сравнение с предишната седмица. \r\nПрез почивните дни в Чачак е издъхнало момче на две години и половина, а със същия вирусен грип е заразена и неговата сестра близначка. \r\nЗасега епидемия е обявена само в районите на Ниш, Пирот и Ужице, но епидемолозите предупреждават, че има тенденция към увеличаване на броя на вирусните инфекции, като в същото време посочват, че „сегашната ситуация не е извънредна“. \r\nИнститут „Др. Милан Йованович Батут“ обяснява, че е регистрирана средна интензивност на грипната активност, както и широко географско разпределение. \r\n„Същият епидемичен доклад показва, че броят на случаите е по-висок от очакваното през това време на годината и че броят им е превишил епидемичния праг, но все още не са предприети специални дейности“, заяви проф. д-р. Дария Кишич Тепавчевич от Института по обществено здраве. \r\nДосега случаи на грип са потвърдени на територията на град Белград в 23 от 29 окръга. \r\nИма случаи на вирусен грип от типове A-H1N1 и H3H2, които са най-често срещани в страните от региона. \r\nПревод и редакция:", "date": "2019.02.11", "title": "„А1 Он“ (Македония): В Сърбия 19 души загинаха заради грип, обявена е епидемия Ниш, Пирот и Ужице"}
{"url": "http://www.focus-news.net/news/2019/02/11/2622315/nimh-utre-shte-ostane-vetrovito-predi-obyad-v-tsentralnite-i-iztochni-rayoni-shte-vali-dazhd-v-planinite-snyag.html", "text": "През нощта вятърът ще се ориентира от запад-северозапад, ще се усили и с него ще нахлува студен въздух. Това съобщи за  Агенция „Фокус”  дежурният синоптик Евгения Егова от  Националния институт по метеорология и хидрология (НИМХ) . От запад на изток, на много места ще има валежи от дъжд, които с понижението на температурите в планинските райони в западната половина на страната ще са и от сняг. Минималните температури ще са предимно между 0° и 5°. Утре ще остане ветровито. Валежи от дъжд ще има все още преди обяд на отделни места, главно в централните и източните райони на страната, в планините - от сняг. След обяд преваляванията в повечето райони ще спират, а привечер вятърът ще отслабва и в източните райони ще се ориентира от североизток. Дневните температури ще се понижат и ще са между 4° и 9°. Над Черноморието ще преобладава облачно време и главно преди обяд ще има валежи от дъжд. Ще е ветровито, с умерен до силен вятър от северозапад. Максималните температури ще са 7°-10°. Температурата на морската вода е 6°-7°. Вълнението на морето ще е 3-4 бала. Над планините ще преобладава облачно време и главно преди обяд ще има валежи от сняг. Ще духа силен и бурен северозападен вятър, по високите части - от запад-югозапад. Дневните температури ще се понижат чувствително в сравнение с изминалите топли дни и максималната на височина 1200 метра ще е около минус 1°, на 2000 метра - около минус 7°.  Атмосферното налягане ще се повишава -  сутринта все още ще е близко до средното, но по-късно през деня ще е по-високо от нормалното. \r\nПрез нощта срещу сряда в западната половина от страната вятърът ще отслабне, в източната - ще се обърне от североизток и ще остане умерен до силен. Застудяването ще продължи. Ще има и превалявания от сняг, с по-голяма вероятност в планинските райони и в Северна България. В четвъртък и петък в Източна България ще се задържи ветровито. Първият ден над източните райони облачността ще е значителна, но вероятността за валежи е малка. Над Западна България облачността ще се разкъса и временно ще намалее. Вторият ден на повече места са възможни слаби превалявания от дъжд и сняг.", "date": "2019.02.11", "title": "НИМХ: Утре ще остане ветровито, преди обяд в централните и източни райони ще вали дъжд, в планините - сняг"}
{"url": "http://www.focus-news.net/news/2019/02/11/2622318/washington-examiner-gubernatorat-na-kaliforniya-shte-iztegli-natsionalnata-gvardiya-ot-granitsata-s-meksiko.html", "text": "Губернаторът на Калифорния Гавин Нюсъм (Демократическата партия), изтегля стотици войници от Националната гвардия от южната граница на щата с Мексико, което цели да демонстрира, че той не е съгласен с характеризацията на президента Доналд Тръмп за имиграцията, пише  електронното издание на вестник Washington Examiner . \r\n„Извънредната ситуация на границата е измислена криза“, се очаква да каже Нюсъм по време на речта му за Състоянието на щата във вторник. „И Калифорния няма да бъде част от този политически театър“. \r\nМиналата година бившият губернатор Джери Браун (отново от Демократическата партия) се съгласи да изпрати войски от Националната гвардия на границата на Калифорния с Мексико, но настояваше те да бъдат инструктирани да прилагат законите за имиграцията. \r\nНаследникът на Браун взе решението да изтегли 360-те войници, които понастоящем са разположени на границата, и вместо това да насочи усилията им в други посоки. \r\nГоворителят на губернатора Нейтън Клик заяви пред „Лос Анджелис Таймс“, че 110 войници ще помогнат на държавата да се подготви за следващия сезон на горски пожари, 100 ще се заемат с борбата срещу транснационалната престъпност, а кабинетът на губернатора ще поиска финансиране за останалите 150 души, които да бъдат включени в  Групата за борба с наркотиците на Националната гвардия на Калифорния. \r\nПланът на Нюсъм идва във връзка с решението на демократическия губернатор Мишел Гришам от Ню Мексико да изтегли повечето от войските на националната гвардия от южната граница. Тя твърди, че те са били разгърнати, за да може Тръмп да продължи всяването на страх по въпроса с границата. \r\nИзданието отбелязва, че се очертава второ частично затваряне на правителството, тъй като Конгресът има срок до 15 февруари да постигне споразумение с администрацията на Тръмп за финансиране на стената по границата с Мексико. Тръмп заяви, че няма да подпише бюджета, ако в него не е включен този разход. \r\nПревод и редакция:", "date": "2019.02.11", "title": "Washington Examiner: Губернаторът на Калифорния ще изтегли Националната гвардия от границата с Мексико"}
{"url": "http://www.focus-news.net/news/2019/02/11/2622305/koy-e-emiliyan-gebrevi-spravka-agentsiya-fokus.html", "text": "Службите започват ново разследване за отравянето на бизнесмена Емилиян Гебрев от 2015г. Във връзка със случая   публикува справка за това кой е Емилиян Гебрев. Кой е Емилиян Гебрев? \r\nЕмилиян Гебрев работи като служител на държавната фирма „Кинтекс”, която по тоталитарно време се занимава с износ на оръжие и боеприпаси. Напуска фирмата малко след началото на прехода, за да започне частен бизнес, като използва опита и контактите си главно в Северна Африка.  \r\nГебрев създава „Емко“ през 1992 г. като основният предмет на дейност на фирмата е износ на боеприпаси.  \r\nПрез 2001 г. Гебрев е задържан от митническите власти на САЩ на кораб, превозващ 30 млн. патрона на „Емко” ЕООД за Никарагуа. Патроните са 7,62 мм за автомат „Калашников” АК-47. По-късно Гебрев успява да си върне стоката.  \r\nИмето на бизнесмена е замесено и в скандал с оръжие от Македония през 2006 г. Тогава властите в Скопие задържат три български камиона с картечници МГ-3 и 33 минохвъргачки М-43, взети от местната казарма „Гоце Делчев”, които е трябвало да бъдат изнесени през България за трета страна. По документи оръжието е трябвало да бъде претопено в металургичния завод „Тито”, но от завода го продават за близо 200 хил. долара, като обясняват, че с парите ще се купят противогази за македонската армия. Картечниците са продадени на цени 10 пъти по-ниски от стандартните и македонците анулират сделката.  \r\nПо данни на Министерство на отбраната „Емко” ЕООД е една от дузината фирми, изкупували артилерийски гилзи от военните складове край Челопечене, които бяха взривени през 2008 г.   \r\nПрез есента на 2011 г. гръмва склад на фирмата край севлиевското село Ловни дол, пълен с артилерийски снаряди, калибър 122 и 152 мм, купени от Чехия. \r\nПрез 2012 г. Името на Емилиян Гебрев фигурира в „блек нот“ („черна нота“), пратена до външното министерство от Руската федерация. Според руснаците Гебрев продавал нелегално оръжия в Грузия и в други размирни райони. Отравянето на Гебрев На 28 април 2015 г.  след вечеря със свои партньори от чужбина Емилиян Гебрев се е почувствал зле, след което е бил откаран за лечение във ВМА.  На 29 и 30 април 2015 г.  в такова състояние изпада и директор от неговата компания, който първоначално е отведен за лечение в „Токуда“, а след това е лекуван в „Пирогов“.  На 4 май 2015 г.  синът на Гебрев е приет във ВМА с подобни симптоми.  На 1 октомври 2015 г.  Софийска градска прокуратура повдига обвинение за убийство, като разследването е заложено на СДВР. По време на досъдебното производство са извършени много действия – претърсвания и проби на следи от химически вещества, проверки на автомобили, офиси на компанията „Емко“ и др. Заключенията от химичните експертизи показват, че в кафе от кафемашината в дома на Гебрев, както и в храната на неговия син има следи от хлорпирифос – инсектицид, който е силно токсичен и се ползва за борба с неприятели по земеделските култури. Установено е, че това вещество се е съдържало в руколата от салатата, която са консумирали Гебрев и неговите партньори, но в изключително ниски количества.  На 4 април 2016 г.  наказателното производство е спряно поради това, че извършителят не е разкрит. На 11 октомври 2018 г.  до главния прокурор постъпва писмо от Емилиян Гебрев, в което той заявява, че през март е извършено покушение срещу Скрипал и дъщеря му и посочва, че има основание да счита, че отровата, която е използвана и в българския случай, е от семейството на „Новичок“. Искането му е да се възобновят действията.  На 15 октомври 2018 г.   разследването е възобновено. След това между главния прокурор, външния министър и председателя на ДАНС е подписано споразумение за създаване на съвместен екип за разследване на случая. До настоящия момент са проведени 13 разпита на свидетели.  „Емко“ и сагата с „Дунарит“ През 2013 г. „Емко“   ЕООД е единственият кандидат за приватизация на най-големия ни оръжеен завод - ВМЗ-Сопот. Тогава процедурата е прекратена в последния момент, защото се оказва, че Гебрев не е внесъл определения депозит от 3 млн. евро.   През май 2015 г.   „Емко” ЕООД е една от седемте фирми, кандидати за приватизация на НИТИ – Казанлък - едно от най-успешните държавни дружества, което освен с търговия се занимава и с развойна дейност. През февруари 2016 г.   от подадено заявление за концентрация до Комисията за защита на конкуренцията става ясно, че „Емко“, иска да придобие завода за експлозиви „Дунарит“. Собственикът на „Емко\" Емилиян Гебрев, отказва коментар за медиите. „Дунарит“ е едно от предприятията собственост на банкера Цветан Василев, чиято Корпоративна търговска банка (КТБ) фалира през 2014 г. След фалита на банката лицензът на завода е отнет, но съдът спира решението на Междуведомствения съвет по отбранителна индустрия и сигурност и предприятието заработва отново. Държавата тогава се отказа да обжалва съдебното решение. На 28 март 2016 г.   агенти на ДАНС и прокурори започват обиски в държавната оръжейна фирма „Кинтекс“. Те търсят документи за източване на държавната оръжейна фирма на стойност около 57 млн. евро, като властите разполагат с информация, че източването е ставало чрез неизгодни договори, сключени от държавният оръжеен търговец с частната компания „Емко“.  На 3 април 2016 г.   Комисията за защита на конкуренцията блокира Емилиян Гебрев в опита му да купи оръжейния завод в Русе „Дунарит“. Решението на антимонополната комисия идва само седмица след като ДАНС започна проверка на договори, сключени от кандидат-купувача с държавната „Кинтекс“. В определението на КЗК е записано, че сделката по продажбата на фабриката засега трябва да бъде спряна временно. Като причина за това се посочват течащи спорове между акционери, участващи във веригата на собствеността на завода, заради навлизането на нов съдружник. В момента вече е заведено и търговско дело и докато то не приключи, от КЗК отказват да разглеждат искането на „Емко“ да придобие „Дунарит“ На 17 август 2016 г.   Комисията за защита на конкуренцията (КЗК) отказва да се произнесе по евентуална сделка за военния завод „Дунарит“ и така прехвърля топката на Върховния административен съд (ВАС). ВАС обаче отменя определението на КЗК, с което комисията се отказва да се произнесе по сделката, и върща производството за ново разглеждане.  \r\nСега комисията посочва в решението си, че сделката за придобиването на „Дунарит“ от „ЕМКО“ не попада в обхвата на чл. 24 от Закона за защита на конкуренцията, който регламентира предварителното уведомяване на антимонополния регулатор при концентрации на предприятия, ако оборотът им за предходната година надвишава определен финансов праг. Страните по сделката могат да обжалват решението в 14-дневен срок пред ВАС.  \r\nТака на практика КЗК позволява на Емилиян Гебрев да придобие военния завод, но съдът е блокирал всякакви промени \r\nОт Търговския регистър става ясно, че Гебрев е отпуснал заем от 10 млн. евро на „Дунарит\", но вземането не е вписано заради възражение на „Виафот\". На 23 август 2016 г.   макар КЗК да разрешава сделката за „Дунарит\" битката между ръководството и преките акционери и заложния кредитор „Виафот инвестмънт България“ който е контролиран от Делян Пеевски, се пренася в Търговския регистър и съда.  \r\nСГС спира вписване в Търговския регистър решения на Общото събрание на акционерите в „Дунарит“. Искането за спиране на регистърното производство е дошло от дружеството „Виафот инвестмънт България“. Дружеството претендира, че е заложен кредитор на „Дунарит“ по силата на договор между него и един от собствениците на военния завод в Русе – „Кемира“. По силата на този договор, поне според „Виафот инвестмънт България“, офшорката има правото да разполага с акциите на „Кемира“ и да одобрява как се гласува с тях. На 25 юли 2017 г.   лицензът на оръжейната фирма „Емко“ е замразен след проведено заседание на Междуведомствения съвет по отбранителна индустрия и сигурност на доставките към Министерския съвет. На съвета са разгледани получени от МВР справки, за извършени проверки в няколко от оръжейните фирми в страната. Най-сериозни нарушения са открити във фирмата на оръжейния търговец Емилиян Гебрев – „Емко“, като службите са констатирали редица пропуски, включително нарушения относно изискванията към устройството на обектите, предназначени за търговия с оръжие, боеприпаси, взривни вещества и пиротехнически изделия, на правилата за съхранение, както и на условията за планирането и проектирането на строежите. На 9 август 2017 г.   след сигнал от Комисията за отнемане на незаконно придобитото имущество и последвало щателно разследване, държавното обвинение е подвело под отговорност собственика на „Емко“ Емилиян Гебрев, изпълнителния директор на завода Кръстю Кръстев и още един от членовете на ръководството на фирмата за източването на дружеството и пране на пари в ОПГ. Обвиненията са повдигнати през последната седмица, като тримата са пуснати на свобода срещу мярка „подписка“.  \r\nСрещу Емилиян Гебрев и директорите на двете дружества е образувано наказателно производство по чл.з21 от НК за организирана престъпна група, в което той е организатор, а директорите са участници и същата е създадена с цел да вършат престъпления по чл.25з от НК.  На 29 август 2017 г.   министърът на икономиката Емил Караниколов заявява, че държавата ще изкупи оръжейния завод \"Дунарит\", за да защити 5 000 работни места в региона на Русе. По думите му в \"Дунарит\" има 3 проблема - липса на собственик, евентуалното отнемане на лиценза, заради обвинения на управителите, и 67 млн.лв. изискуеми кредити. Караниколов допълва, че държавата е изкупила изискуеми заеми на дружеството за 40 милиона. От казаното става ясно, че според икономическия министър единствения вариант дружеството да продължи да работи е то да стане отново държавна собственост. На 5 септември 2017 г.   в свое изказване оръжейния търговец и собственик на фирма „Емко” Емилиян Гебрев изразява недоумение по отношение изказване на министъра на икономиката Емил Караниколов, че държавата ще спасява \"Дунарит\". Според Гебрев за последната календарна година (2016 година) „Дунарит” има 28 млн. лева печалба, което не предполага нужда от оздравяване. Гебрев се определя и като единствен собственик на предприятието, с което отхвърля напълно мотивите, че собствеността на \"Дунарит\" нее ясна. \r\n„Собственикът на „Дунарит” е ясен и няма никакви колебания за това. Действащото лице е един министър на икономиката, разпоредителите сигурно са други. Но с опита си за национализация той подвежда правителството, компрометира партията, която стои зад него, и задкулисния човек, който е един добър бизнесмен и депутат“, изтъкна оръжейният търговец.“ На 5 септември 2017 г.   в медиите излиза информация, че окръжният съд в Русе е спрял вписването на компанията на Емилиян Гебрев \"Емко\" като собственик на \"Дунарит\" и такъв към момента е банкерът Цветан Василев, чиито акции са запорирани от държавата. От Търговския регистър се вижда, че съдът се е произнесъл на 16 август, а на 28 август е спрял и увеличаването на капитала на военния завод \"Дунарит\" от 8 млн. на 68 млн. лв., след което новите акции е трябвало да станат собственост на \"Емко\". Апелативният съд във Велико Търново също е спрял увеличението на капитала. Така собственик на \"Дунарит\" остава фирмата \"Кемира\" на банкера Цветан Василев. Нейният дял от над 91% във военния завод обаче е запориран от държавата. В своя извънредна пресконференция по случая министърът на икономиката Емил Караниколов също заявява, че оръжейният предприемач Емилиян Гебрев не е собственик на „Дунарит“. На 16 септември 2017 г.   министърът на икономиката Емил Караниколов съобщава, че държавният ВМЗ Сопот е определен да изпълнява договори с \"Кинтекс\" за износ на оръжие вместо \"Емко\". Причината е, че дружеството, собственост на Емилиян Гебрев, е с отнет лиценз за търговия заради открити нередности при съхраняването на боеприпасите. Затова \"Кинтекс\" прекратява контрактите си с \"Емко\". \r\nВ същото време от фирма „Емко“ съобщаватр за медиите, че от м. август 2017 г. близо 650 тона боеприпаси са блокирани от август край Бургас и не могат да бъдат транспортирани заради държавната намеса. На 20 септември 2017 г.   фирма \"Емко\" иска в Търговския регистър да бъде вписан нов управител - Марийка Радомирлиева-Букорт. Ходът идва, след като другият управител - Христо Гебрев, получава обвинение от прокуратурата, че е съучастник в престъпление. Обвинението би могло да послужи като претекст да не бъде върнат външнотърговският лиценз на \"Емко\". Христо Гебрев е син на известния оръжеен бизнесмен Емилиян Гебрев, собственик на \"Емко\", който претендира, че е собственик и на друга голяма оръжейна компания - \"Дунарит\". Всичко това се случва на фона на общ протест на работниците на предприятието, в който те настояват лицензът на завода да бъде възстановен. На 21 септември 2017 г.   в медиите излиза информация, че оръжейната фирма на Емилиян Гебрев – „ЕМКО“, фигурира в забранителен списък (бюлетин) на Държавния департамент на САЩ, в който са включени фирми от Китай, Русия, Северна Корея, Судан, Сирия, Турция и други държави, на които е забранено да търгуват с американски фирми. „ЕМКО“ е единствената фирма от България, която е попаднала в забраната. На практика това означава, че Гебрев е обявен за „персона нон грата“ при сделките за оръжие, сключвани с дружества от САЩ. На 3 октомври 2017 г.   адвокатът на обвиняемия за източването на КТБ Цветан Василев и на собственика на \"Емко\" Емилиян Гебрев -Лазар Карадалиев, е обвинен за участие в организирана престъпна група за внос и контрабанда на цигари.  На 10 октомври 2017 г.   държавата и военният завод „Емко” постигат споразумение. „Емко“ получава обратно всички договори с \"Кинтекс\", които са им отнети през лятото, става ясно след среща между премиера, икономическия министър Емил Караниколов и представители на оръжейната фирма – собственика Емилиян Гебрев и финансовия директор на „Емко”. Държавата първо беше взела лиценза за търговия на предприятието, собственост на Емилиян Гебрев, а после пренасочи три поръчки за Индия към държавното ВМЗ. Договорите за над 100 млн. долара ще се изпълнят от „Емко\" след връщането на лиценза. Решението е взето след неколкодневни протести от страна на служители на предприятието.  На 18 януари 2019 г.   собственикът на дружество „Емко“ ООД, е извикан в Националната следствена служба. След повече от час престой в следствието Гебрев излиза с „прецизирано обвинение“ по случая с придобиването на „Дунарит“. На 21 януари 2019 г.   петчленен състав на Върховния административен съд връща казуса със собствеността върху „Дунарит“ за ново разглеждане от Комисията за защита на конкуренцията.", "date": "2019.02.11", "title": "Кой е Емилиян Гебрев? (Справка Агенция „Фокус“)"}
{"url": "http://www.focus-news.net/news/2019/02/11/2622317/tsvetan-tsvetanov-gerb-blagodarya-na-kmeta-na-obshtina-shumen-lyubomir-hristov-che-sazdade-dobar-i-rabotesht-ekip.html", "text": "„Благодаря на Любомир Христов, че създаде добър и работещ кметски екип, резултатите- стъпка по стъпка, се виждат и това дава възможност за повече инвестиции и работни места в община Шумен“, заяви пред журналисти Цветан Цветанов, председателят на Парламентарната група на ПП ГЕРБ и зам.-председател на партията, предаде репортер на  Радио „Фокус“- Шумен . „Влизайки в Шумен, на всеки прави впечатление, това, което е направено в мандата на Любомир Христов. Изграждането на спортната зала „Арена Шумен“ беше част от ангажимента му, когато се кандидатира за кмет. Държавата изпълни своя ангажимент, отделяйки средства целево и Любомир Христов направи нещо, което трябва да бъде оценено от гражданите. Сега най-големият акцент в работата му е проблемът с водата. Знаем какви са усилията, които се полагат от местната власт и от страна на държавата.Убеден съм, че това което десетилетия не е било решено, сега ще можем да го решим. Затова  и залагаме на постигната стабилност, която да продължи и занапред“, каза Цветанов. Като друг сериозен проблем той посочи, недостига на  квалифицирана работна ръка. Цветанов отчете и сериозните политиките, които правителството на ГЕРБ изпълнява по отношение на образованието, за да  отговори както на очакванията на бизнеса, така и на хората за добра професионална реализация. От своя страна кметът на Шумен изтъкна, че неговият екип е изпълнил 95% от обещанията, заложени в предизборната му програма. Във връзка с предстоящите местни избори, Цветанов обясни, че след приключването на евроизборите,  през юни ще бъде направен цялостен анализ, който ще послужи при номинациите, свързани с кандидати за общински съветници и кметове. „Това ще даде възможност да се види каква е била ангажираността на всеки от кандидатите, за да имаме бъдещата добра формула и да издигнем подходящите, знаещите и можещите, ползващите се с голяма обществена подкрепа“, каза Цветанов. \r\nИвелина ИВАНОВА", "date": "2019.02.11", "title": "Цветан Цветанов, ГЕРБ: Благодаря на кмета на община Шумен-Любомир Христов, че създаде добър и работещ екип"}
{"url": "http://www.focus-news.net/news/2019/02/11/2622319/api-vazstanoveno-e-dvizhenieto-po-patya-ruse-dve-mogili-borovo-pri-razklona-za-s-bozhichen.html", "text": "Възстановено е движението по път III-501 Русе - Две могили - Борово при разклона за с. Божичен. Това съобщиха от  Агенция „Пътна инфраструктура“ .", "date": "2019.02.11", "title": "АПИ: Възстановено е движението по пътя Русе - Две могили - Борово при разклона за с. Божичен"}
{"url": "http://www.focus-news.net/news/2019/02/11/2622321/valentin-debochichki-rim-kyustendil-legenda-za-dashteryata-na-posledniya-hristiyanski-vladetel-na-velbazhd-dava-imeto-na-prikazniya-skakavishki-vodopad.html", "text": "Легенда за дъщерята на последния християнски владетел на Велбъжд дава името на приказния Скакавишки водопад. Това разказа за предаването „Легенди за България“ на  Радио „Фокус“  Валентин Дебочички, директор на Регионалния исторически музей „Академик Йордан Иванова“ в Кюстендил. Според легендата малко преди падането на града под османска власт турската потеря издирвала дъщерята на Константин Драгаш, но тя се скрила в близост до водопада. Когато преследвачите ѝ не я открили, те заплашили, че ще убиват по едно дете от селото, докато не им предадат красивата девойка – тогава тя скочила във водите от скалата, разказа още Валентин Дебочички. „Скакавишкият водопад е едно приказно място, намиращо се над село Полска Скакавица, което вече е леснодостъпно и уредено с екопътеки, така че очаква своите посетители. Отново в Кюстендилския регион при село Невестино на река Струма е запазен един прекрасен късносредновековен мост. С построяването му са свързани няколко легенди, една от които разказва за вграждането на мома, за да бъде той здрав. За това била избрана Струма, невестата на най-младия от майстори на моста, а оттам – и реката получила името си. Друго предание пък напомня за дара на султан Мурад към една българска невеста от селото“, добави директора на РИМ-Кюстендил. В близост се намира и църквата „Свети Георги“, а точно под нея в близост до язовир Лиляч се извисява скален венец с древно светилище, множество жертвени ями и голям отвор под скалите, известен като Провиралкята, каза още Валентин Дебочички. „Местните разказват, че по времето на римската власт там живеел известният римски военачалник Таврелий, който обаче нямал деца. Траките му разказали за това сакрално място и му дали насоки – неговата съпруга трябвало да мине през отвора преди изгрев слънце“, уточни Дебочички. Така двамата създали поколение, припомня легендата, но и до днес това място остава популярно, допълни директорът на музея.  \r\nСпоред него почти за всяко място в региона се носят интересни предания. Затова и екип от специалисти от РИМ събира легенди от Кюстендилския край в резултат от теренна работа и посетени близо 50 селища, а с малка част от тях създава пътеводителя „По пътя на преданията и легендите“, разказа Валентин Дебочички.  \r\nАнна АНГЕЛОВА", "date": "2019.02.11", "title": "Валентин Дебочички, РИМ-Кюстендил: Легенда за дъщерята на последния християнски владетел на Велбъжд дава името на приказния Скакавишки водопад"}
{"url": "http://www.focus-news.net/news/2019/02/11/2622320/prof-mihail-konstantinov-izbornite-rezultati-u-nas-ne-mogat-da-badat-atakuvani.html", "text": "Изборните резултати у нас не могат да бъдат атакувани. Това каза в обзорното предаване на  Радио „Фокус“  „Това е България“ политическият анализатор и председател на Управителния съвет на компанията „Информационно обслужване” проф. Михаил Константинов, относно предупрежденията за възможни хибридни атаки на европейските и местните избори. „Там, където се обработват изборните резултати и които ще бъдат съобщени на 27-28 май тази година, нашите компютри не работят в мрежа. Там теоритично не е възможно да бъде хакнато нищо. Нека българските избиратели бъдат спокойни, защото технически изборите ни са гарантирани“ обясни той. Проф. Михаил Константинов каза още, че системата може да бъде хакната, ако е част от световната мрежа. Решението работата да се извършва с изолирани компютри се прилага още от 1992-ра година. Няма опасност системата ни да бъде заразена с вирус, каза още той и добави, че гарантира за почтеността на колегите си. \r\nЦоня СЪБЧЕВА", "date": "2019.02.11", "title": "Проф. Михаил Константинов: Изборните резултати у нас не могат да бъдат атакувани"}
{"url": "http://www.focus-news.net/news/2019/02/11/2622324/d-r-enyo-savov-bsp-zalaga-na-sotsialna-evropa-za-uspeh-na-evroizborite-vrashtaneto-na-sotsialnata-politika-koyato-es-izpovyadva-i-shte-prodalzhi-da-sledva.html", "text": "БСП залага на социална Европа за успех на евроизборите – връщането на социалната политика, която ЕС изповядва и ще продължи да следва. Това каза за предаването „Софийска трибуна“ по  Радио „Фокус“  д-р Еньо Савов, доктор по международно право и международни отношения и главен експертен сътрудник в Комисията по европейски въпроси и контрол на европейските фондове в Народното събрание. Навлизаме в спирала от избори, която ще завърши с местните тази години, отбеляза той, като припомни, че БСП като проевропейска партия, давайки си сметка за важността на Европейските избори, излезе първа с политическа платформа. „В нея са заложени основните ценности, които групата от български евродепутати, изпратени от левицата, ще защитават. Партията разчита на социална Европа – връщането на социалната политика, която ЕС изповядва и ще продължи да следва, намаляването на безработицата и решаването на проблема с демографската криза. Младежките политики също са приоритет на БСП“, обясни д-р Савов. Залага се и на отстояването на българските интереси и сигурността на държавата. „Искаме изграждането на европейски социален съюз, подкрепен от нов икономически модел на развитие и растеж. Единен и демократичен европейски  съюз, който защитава интересите и суверенитета на държавите-членки, развитие на финансовата рамка и не по-малко важно – Европейски съюз за младите – по-добър живот и активно демократично участие за бъдещите поколения“, уточни той. „Не трябва да забравяме и кохезионната политика след 2020 година – много важен проблем. Българските депутати трябва наистина да поставят твърдо интереса на страната ни – да бъдем заедно, да бъдем обединена Европа, такава, в която всички ние искаме да живеем“, добави той. „Не трябва да разделяме изборите и не трябва да гледаме с апатия на политическия живот независимо дали става дума за вътрешнополитическите ни въпроси, или за международните“, каза още д-р Савов. Той призова българите да заявят гражданската си позиция на европейските избори, защото това е един от основните демократични устои, върху които се крепи държавата ни.  \r\nВеселка ИВАНОВА", "date": "2019.02.11", "title": "Д-р Еньо Савов: БСП залага на социална Европа за успех на евроизборите – връщането на социалната политика, която ЕС изповядва и ще продължи да следва"}
{"url": "http://www.focus-news.net/news/2019/02/11/2622322/vidin-natovaren-e-glaven-pat-e-79-v-posoka-granichen-punkt-dunav-most-2.html", "text": "Натоварен е главен път Е-79 във Видинска област в посока за граничен пункт „Дунав мост 2“, съобщиха за  Радио „Фокус“ – Видин  от Областно пътно управление. Най-натоварен е участъкът между Дунавци и Видин, където пътуват предимно тежкотоварни автомобили. Проходими при зимни условия са пътищата във Видинска област, пътните настилки са влажни. За другите два гранични пункта в областта – „Връшка чука“ и „Брегово“ трафикът е с нормална интензивност. В областния град повече автомобили се движат на входно изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.02.11", "title": "Видин: Натоварен е главен път Е-79 в посока граничен пункт „Дунав мост 2“"}
{"url": "http://www.focus-news.net/news/2019/02/11/2622327/gabrovo-uchenitsi-ot-grada-prenesoha-uchebnite-si-chasove-v-natsionalniya-muzey-na-obrazovanieto.html", "text": "Габровски ученици излязоха от класните си стаи и пренесоха учебните си часове в Националния музей на образованието (НМО) в града. Идеята им е част от изпълнението на проект на Министерство на образованието, под надслов „Осигуряване на съвременна образователна среда“, съобщи за  Радио „Фокус“ – Велико Търново  Бояна Пенчева, уредник в Националния образователен музей. Децата са от трети клас на ОУ „Ран Босилек“ в Габрово. Техен класен ръководител е Росица Димитрова. Основната цел на занятието е била да се открият разликите между килийното обучение и светското образование, чрез запознаване с възстановките в музея, с дейността на първите просветители и учители чрез докосване до съхранените движими културни ценности. Първата група се е запознала и с делото на Благодетеля Васил Априлов, разглеждайки новата музейна изложба „Ние живеем за нашите потомци“. В проекта участват общо 121 деца от ОУ „Ран Босилек“. Училището е кандидатствало за финансиране по Националната програма на Министерството на образованието и науката „Осигуряване на съвременна образователна среда“ в модул „Музеите като образователна среда“. Националният образователен музей е бенефициент по същия модул с проекта „Старото школо разказва“. Модулът дава възможност в музея да се провеждат задължителни, избираеми и факултативни учебни часове по общообразователните предмети с деца до седми клас. \r\nЛуиза ТРАНЧЕВА", "date": "2019.02.11", "title": "Габрово: Ученици от града пренесоха учебните си часове в Националния музей на образованието"}
{"url": "http://www.focus-news.net/news/2019/02/11/2622326/sport-aleksis-pintoro-specheli-zlatoto-v-kombinatsiyata-na-svetovnoto-parvenstvo-v-ore.html", "text": "Алексис Пинторо спечели комбинацията на Световното първенство по ски-алпийски дисциплини в шведския зимен център Оре. За него това е първо индивидуално злато от Мондиал след отборното първо място в Австрия преди две години и бронза от преди четири години. На второ място остана словенецът Стефано Хадалин, а трети е австриецът Марко Шварц.", "date": "2019.02.11", "title": "Спорт: Алексис Пинторо спечели златото в комбинацията на Световното първенство в Оре"}
{"url": "http://www.focus-news.net/news/2019/02/11/2622323/b92-sarbiya-amerikanski-general-otmeni-vizitata-si-v-kosovo-zaradi-mitata.html", "text": "Посолството на САЩ в Прищина потвърди отмяната на визитата в Косово на командващият Националната гвардия на Йова генерал Тимоти Ор, предава   белградското радио „Б92“ . \r\nКакто отбелязват от дипломатическото ведомство, това решение е взето във връзка със 100-процентовите мита, които Прищина наложи на вноса на сръбски стоки. \r\nГоворител на американското посолство потвърди, че именно търговската блокада е причината зад отмяната на посещението, като посочи, че дипломатическото представителство „няма друг коментар за предстоящите визити или планираните военни учения“, съобщи прищинският ежедневник Koha в понеделник. \r\nВ неделя от там обявиха, че командващият Силите за сигурност на Косово (ССК) Рахман Рама е информирал президента и премиера на страната, че визитата на Ор е отказана, „в резултат от недоволството около търговските мерки на косовското правителство“. \r\nПревод и редакция:", "date": "2019.02.11", "title": "„Б92“ (Сърбия): Американски генерал отмени визитата си в Косово заради митата"}
{"url": "http://www.focus-news.net/news/2019/02/11/2622329/tass-pridnestrovskite-vlasti-planirat-da-otkriyat-predstavitelstva-v-bryuksel-i-kiev.html", "text": "Властите на Приднестровието планират да открият представителства на непризнатата република в Брюксел и Киев, след като през януари аналогично учреждение бе открито в Москва, съобщи в понеделник приднестровският лидер Вадим Красноселски, предава  ТАСС . \r\n„Ръководителят на Приднестровската държава постави задача на министерството на външните работи да открие официални представителства на Приднестровието в Киев и Брюксел“, информира пресслужбата на външнополитическото ведомство. \r\nРуската агенция припомня, че след откриването на представителството на Тираспол в Москва, в Министерството на външните работи и европейската интеграция на Молдова е бил привикан посланикът на Русия Олег Васнецов, който е съобщил, че т.нар. представителство представлява нетърговска организация, която предлага юридическа помощ на жителите на приднестровския регион. По неговите думи тази организация ще бъде регистрирана в Министерството на правосъдието на Русия. \r\nПо-рано от Министерството на външните работи на Русия съобщиха, че откриването в Москва на фонд за развитие на социалните и културните връзки „Приднестровие“ не променя позицията на Русия за разрешаването на приднестровския въпрос. Както отбелязват от дипломатческото ведомство, неотдавна фондът е регистриран в МП на Русия. В задачите му влизат запазването и развитието на културите на народите в Приднестровието и неговата интеграция в руската и световната култура. С тази цел се планира издаването на печатни издания и представянето на изложби. \r\nПревод и редакция:", "date": "2019.02.11", "title": "ТАСС: Приднестровските власти планират да открият представителства в Брюксел и Киев"}
{"url": "http://www.focus-news.net/news/2019/02/11/2622325/deyan-ivanov-kmet-na-obshtina-beloslav-predstoi-mashtaben-remont-na-detskata-gradina-v-selo-strashimirovo.html", "text": "През тази година предстои да бъде направен мащабен ремонт на детската градина в село Страшимирово. Това каза за  Радио „Фокус“ – Варна  кметът на Белослав Деян Иванов. Той обясни, че общината има изготвен проект и очакванията са за следващата учебна година децата да влязат в обновени помещения. Ремонтът се налага тъй като в момента детското заведение все още се отоплява на дизелово гориво, трябва да бъде санирана и сградата, уточни кметът на Белослав. Деян Иванов допълни, че в Езерово също има детска градина, а забавачките в Белослав са три. „Места в детските градини имаме, да се надяваме, че децата ще се увеличат, защото в последните пет години отчитаме спад в броя им. Дали това се дължи на миграция или на друга причина не мога да кажа“, каза още Деян Иванов. Той обобщи, че състоянието на останалите детски градини в Общината е добро. „Можем да посрещнем много деца. Инфраструктурата ни е перфектна и като локация Общината ни е подходяща за хора, които си търсят работа. Навсякъде има водопровод, канализация, осветление, ток. Всичко е асфалтирано. Интересна община сме, локацията ни е на 15 километра от град Варна“, добави кметът на Белослав, който изрази надежда повече млади семейства да изберат града и съседните села за живот и реализация. \r\nДиана СТОЕВА", "date": "2019.02.11", "title": "Деян Иванов, кмет на Община Белослав: Предстои мащабен ремонт на детската градина в село Страшимирово"}
{"url": "http://www.focus-news.net/news/2019/02/11/2622316/ruskiyat-poslanik-anatoliy-makarov-othvarli-tvardeniyata-za-ochakvana-namesa-v-izborite-u-nas.html", "text": "Посланикът на Русия в България Анатолий Макаров отхвърли твърденията за очаквана руска намеса в изборите у нас, предаде  БНР . Във Варна Макаров коментира изявлението на заместник-председателя на ГЕРБ Цветан Цветанов, който изрази убеждение, че ще има такава намеса. „Няма никакви основания да говори така. Никакви такива указания не получаваме. Право на вашия народ е да определи хората, които ще оглавяват общинските ви съвети и ще представят вашата страна в Европарламента“, заяви Н. Пр. Анатолий Макаров.  \r\nРуският посланик определи като абсурдни твърденията за връзка на Русия с отравянето на бизнесмена Емилиян Гебрев през април 2015 година.  \r\nПо-рано днес българската прокуратура потвърди, че агент на руското разузнаване, свързван с отравянето на Сергей Скрипал във Великобритания, е идвал и в България през 2015 г. Ще се разследва дали това има връзка с твърденията на бизнесмена Емилиян Гебрев, че е бил отровен.", "date": "2019.02.11", "title": "Руският посланик Анатолий Макаров отхвърли твърденията за очаквана намеса в изборите у нас"}
{"url": "http://www.focus-news.net/news/2019/02/11/2622328/aezh-balgariya-i-bsp-na-razlichno-mnenie-za-tova-dali-imat-obshta-pozitsiya-za-smyana-na-sastava-na-tsik-obzor.html", "text": "АЕЖ – България и БСП са на различно мнение за това дали са имат обща позиция за смяна на състава на ЦИК. На 11 февруари пресцентърът на БСП разпространи съобщение за проведена среща с АЕЖ - България, на която лидерът на партията Корнелия Нинова и говорителят на парламентарната група на левицата Елена Йончева са обсъдили с представители на АЕЖ - България редица теми. От БСП посочват, че са били засегнати въпроси като свободата на медиите и журналистите в България, честността на изборите и ветото на президента върху текстове от Закона за защита на личните данни. В прессъобщението на БСП се казва, че от Асоциацията и БСП са се обединили около това, че смяната на ЦИК трябва да се случи, защото така е регламентирано в закона. \"Ето, ние даваме пример, че законът стои над партийния ни интерес. Въпреки че имаме и сега квота в ЦИК, държим да се спазват законите на страната и незабавно да се пристъпи към нов избор”, заяви Нинова и призова за обща и надпартийна позиция по този въпрос. \r\nМалко по-късно от АЕЖ – България разпространиха свое прессъобщение, в което се казва, че темата на срещата всъщност са били промените в Закона за личните данни, които създават предпоставки за автоцензура и цензура. Поправките подлежат на ново обсъждане, след като президентът им наложи вето. Затова от АЕЖ - България са поискали срещи с председателите на двете най-големи парламентарни групи - на ГЕРБ и на БСП. Левицата е поела ангажимент, че ще подпети ветото, въпреки че при окончателното гласуване е приела текстовете. \"След края на официалната част от БСП повдигнаха темата за предстоящите избори и заявиха, че ще търсят подкрепата на журналистите за осигуряване на честен изборен процес. Бе споменато и желанието на партията за смяна на настоящия състав на ЦИК. Този въпрос обаче не е от компетенциите на Асоциацията на европейските журналисти и нито сега, нито в бъдеще АЕЖ би заела позиция по темата\", заявиха от Асоциацията.  \r\nПо-късно в нова позиция Корнелия Нинова заяви, че от БСП не разбират острата реакция на представителите на Асоциацията за една толкова важна тема, която засяга устоите на правовата държава и свободата на избора. Лидерът на партията отново подчерта, че на срещата с АЕЖ е била коментирана необходимостта от честни избори, спазване на закона и избор на нова ЦИК. „В централата на БСП се проведе среща със АЕЖ, по тяхно искане, във връзка с наложеното вето от президента Румен Радев върху Закона за личните данни. Уверихме представителите на асоциацията, че ще подкрепим ветото. Текстове от този закон налагат ограничения на свободата на словото. В контекста на темата за свободата на изразяване и разкриване на корупция, поставихме въпроса за политическия процес срещу Елена Йончева, както и за необходимостта от надпартийно обединение за честни избори. В тази връзка и двете страни коментирахме  необходимостта от спазване на закона и избор на нова ЦИК“, уточни Нинова.  Агенция „Фокус“ припомня:  Mандатът на сегашната ЦИК изтича на 21 март, като най-късно до 20 февруари трябва да се започне процедура по подмяна на състава. Според управляващите обаче смяна на ЦИК два месеца преди евроизборите не е добър вариант, тъй като новият състав няма да може да се подготви добре. От своя страна, от ЦИК заявиха, че Изборният кодекс позволява на сегашния състав да продължи да работи и след края на мандата си. Решението дали да се смени съставът на ЦИК трябва да бъде взето от Народното събрание.", "date": "2019.02.11", "title": "АЕЖ – България и БСП на различно мнение за това дали имат обща позиция за смяна на състава на ЦИК (ОБЗОР)"}
{"url": "http://www.focus-news.net/news/2019/02/11/2622334/vatreshniyat-ministar-na-gartsiya-siriza-e-i-shte-ostane-partiya-na-radikalnata-levitsa.html", "text": "Министърът на вътрешните работи на Гърция Алексис Харицис изрази увереността си в интервю пред вестник „Та Неа“, че единствената политическа сила, която е могла да извърши радикалните реформи в страната от последните четири години, да защити и разшири колективните интереси и права е СИРИЗА, предава  гръцката държавна агенция АНА-МПА . \r\nХарицис потвърди, че СИРИЗА е и ще остане партия на радикалната левица, като добави, че обръщането към социалдемокрация не е решение. \r\nНакрая той заяви, че сътрудничеството с „Независимите гърци“ (АНЕЛ) е било със специална цел, на основата на ясна програма за излизането на страната от меморандума, което е постигнало своите задачи. \r\nПревод и редакция:", "date": "2019.02.11", "title": "Вътрешният министър на Гърция: СИРИЗА е и ще остане партия на радикалната левица"}
{"url": "http://www.focus-news.net/news/2019/02/11/2622331/varna-varnenskata-i-velikopreslavskata-mitropoliya-izdavat-bezplatna-kniga-za-detsa.html", "text": "„Притчи за деца” е заглавието на новата детска книжка, която се издава от Варненска и Великопреславска света митрополия. Това съобщават от пресцентъра на  Варненската и Великопреславска митрополия . Изданието съдържа 13 притчи за деца от преп. Макарий Велики, преп. Амвросий Оптински и преп. Паисий Светогорец. Прекрасните примери, които са отпечатани в изданието, са завладяващо слово, което по много начини може да стопли детската душа. Целта на книжката е да насочи детския ум към Бога, към молитвата и към извършването на добри дела. Преводът от руски език и оформлението на книжката са дело на екипа на детско списание „Камбанка”. Рисунките са дело на десетина ученици от първи до четвърти клас, които се обучават в школата по рисуване на съвременната художничка и творец презвитера Тереза Зиковска. Предговорът на книжката е написан от Негово Високопреосвещенство Варненския и Великопреславски митрополит Йоан. Той завършва с думите: „С чувство на удовлетворение и духовна радост благославяме издаването на тази книга и благопожелаваме на нашите мили деца, по-малки ученици, а защо не и на по-големите искрено възприемане на светата Православна вяра, трудолюбие и надежда, че Бог е винаги до нас. Приятно четене!”. Изданието на Варненска и Великопреславска света митрополия се разпространява безплатно.", "date": "2019.02.11", "title": "Варна: Варненската и Великопреславската митрополия издават безплатна книга за деца"}
{"url": "http://www.focus-news.net/news/2019/02/11/2622332/mkd-makedoniya-antonio-tayani-vbesi-harvati-i-sloventsi-s-izkazvane-za-italianski-istriya-i-dalmatsiya.html", "text": "Председателят на Европейския парламент Антонио Таяни вбеси хървати и словенци. На церемония по отбелязване на Деня на паметта в Басовиза, той обяви Истрия и Далмация за италиански, предава  скопското електронно издание „МКД“ . \r\n„Да живее Триест, да живее италианска Истрия, да живее италианска Далмация“, заяви Таяни в изказването си по повод Деня на паметта на жертвите на изселването от Истрия, Риека и Далмация. \r\nНа своя профил във „Фейсбук“ той качи и снимка от церемонията и в коментара към нея отбелязва, че в понеделник е отдал почит на жертвите на омразата към италианците, жертви, на „онези, на чиято униформа имаше червена звезда“ и добави, че ще напомни на Европейския парламент за „трагедията с Триест“. \r\nТой посочи също, че Триест символизира националната идентичност на италианците. \r\nТаяни заяви, че във Венецуела, където живеят много италианци, не бива да се повтаря „комунистическа диктатура, като тази на Тито“. \r\nХърватските медии припомнят, че идеята за италианската Истрия и Далмация е един от основните принципи на италианския фашизъм през 20-те години на миналия век. С тайния Лондонски договор от 1915 г. Италия обещава да се бие на страната на Антантата, но в замяна изисква голяма част от източната част на Адриатическото крайбрежие, която по това време е била част от Австро-Унгарската монархия, а след войната през ноември 1918 г. италианската армия заема голяма част от Далмация. \r\nСлед Втората световна война Истрия и Далмация са освободени от партизаните. \r\nПредставител на кабинета на председателя на Европейския парламент заяви, че твърдението, че Истрия и Далмация са италиански, не се тълкува добре, че той не е мислил нищо лошо и че няма да се извини. \r\n„Той никога не е казвал, че Истрия и Далмация са част от Италия. Щеше да е лудост да се твърди подобно нещо. Истрия и Далмация са в Хърватия“, заявиха от кабинетана Таяни, като поясниха, че той е говорил в „исторически контекст“. \r\nПревод и редакция:", "date": "2019.02.11", "title": "„МКД“ (Македония): Антонио Таяни вбеси хървати и словенци с изказване за „италиански Истрия и Далмация“"}
{"url": "http://www.focus-news.net/news/2019/02/11/2622333/sofiyskiyat-gradski-sad-opredeli-sdelkata-za-tsarskite-konyushni-za-nishtozhna.html", "text": "Софийският градски съд реши, че сдeлĸaтa мeждy бившия oблacтeн yпpaвитeл нa Coфия Beceлин Πeнeв и „Eвpoтpaнcбилд“ OOД за т.нар „Царски коншни” е нищожна, предаде  бТВ .  \r\nOбщaтa пpoдaжнa цeнa e 658 870 лeвa, в дeceтĸи пъти пoд дeйcтвитeлнaтa, пpиeмa CГC. \r\nCĸaндaлът гpъмнa пpeз лятoтo нa 2016 г. пo cигнaл нa БCΠ. Toгaвa oпoзициятa oбвини, чe aпeтитният пapцeл e пpoдaдeн нa цeнaтa нa eдни мapaтoнĸи – около 90 лв. на квадрат. \r\nЗаради случая се води и дело в Специализирания наказателен съд срещу Веселин Пенев и лицензирания оценител Юлия Димитрова-Цекова. Според прокуратурата Пенев е ощетил държавата с над 10 млн. лв. \r\nДo пpoдaжбaтa нa тepeнитe нa бyл. „Дoндyĸoв“, нa мeтpи oт пaмeтниĸa нa Bacил Лeвcĸи, ce cтигa cлeд cepия oт cдeлĸи, при които те остават при досегашния съсобственик „Евтотрансбилд”. \r\n„Cпopeд нacтoящия cъcтaв и тpитe cдeлĸи ca cĸлючeни пpи изĸлючитeлнo cъщecтвeнo нapyшaвaнe изиcĸвaниятa зa eĸвивaлeнтнocт нa пpecтaциитe , ycлoвиятa нa cĸлючвaнeтo им coчaт нa нeoбичaйнocт в тaзи нacoĸa и пpaĸтичecĸи ce явявaт в paзpeз c oбщoпpиeтитe paзбиpaния зa пpaвoв peд и cпpaвeдливocт”, oбявявa ceгa cъдия Димитpoв oт CГC. \r\nPeшeниeтo мy нe e oĸoнчaтeлнo, мoжe дa ce oбжaлвa пpeд Стoличния aпeлaтивeн cъд.", "date": "2019.02.11", "title": "Софийският градски съд определи сделката за „Царските конюшни” за нищожна"}
{"url": "http://www.focus-news.net/news/2019/02/11/2622335/zdravka-chimeva-turoperator-v-blagoevgrad-ima-tristepenno-obuchenie-v-sferata-na-turizma.html", "text": "В Благоевград има тристепенно обучение в сферата на туризма. Това каза пред  Радио „Фокус“ – Пирин  Здравка Чимева, представител на туроператорска фирма в Благоевград. Тя уточни, че има професионални гимназии, колеж по туризъм, както и Югозападен университет „Неофит Рилски“, в които става обучението по това направление. По думите й градът разполага с достатъчно капацитет за наемането на хора, които да обслужват туризма. „Смятам, че този ресурс трябва да бъде използван ако искаме да развием Благоевград като атрактивна туристическа дестинация“, отбеляза Чимева. Тя подчерта, че добрата координация между бизнеса и образователната система биха могли да доведат до постигането на много добри резултати, които ще спомогнат за утвърждаването на Благоевград като водеща туристическа дестинация, но и ще допринесат за икономическото развитие на града. Туроператорът посочи също, че лицензираните заведения за хранене в Благоевград са общо 600, като направи уточнение, че към момента се наблюдава липса на по-голям брой клиенти в тях, тъй като се оказва, че заведенията са пълни, само когато в града има студенти. „За съжаление в момента тази студентска маса намаля“, каза още Чимева. Тя уточни, че като цяло в града няма много туристи, тъй като липса добра хотелска база, което е сериозен проблем. „Единственият хотел, който можеше да поеме по-голям брой посетители бе Ален мак, но той вече не функционира“, допълни тя. Според нея каквото ѝ мероприятие да се организира, то в повечето случаи туристите не успяват да си намерят място за нощуване, защото повечето хотели са с капацитет не повече от 100 места. „Затова трябва да направим всичко възможно да развием туризма, но и да привлечем инвеститори“, коментира Чимева. По думите й има хиляди възможности това да се случи, но е необходимо всички институции и организации, имащи отношение по темата, да работят заедно. \r\nЛивия НИНОВА", "date": "2019.02.11", "title": "Здравка Чимева, туроператор: В Благоевград има тристепенно обучение в сферата на туризма"}
{"url": "http://www.focus-news.net/news/2019/02/11/2622337/dimitar-popov-bdzp-gotse-delchev-tazi-godina-v-balgariya-ima-poveche-vodolyubivi-zimuvashti-ptitsi-v-sravneniya-s-2018-g.html", "text": "43-ото средно зимно преброяване на водолюбивите птици вече приключи. Това каза за  Радио „Фокус“ – Пирин  Димитър Попов, председател на Българското дружество за защита на птиците (БДЗП) – Гоце Делчев. По думите му в средата на месец януари, в почивните дни, екипи на дружеството са обходили поречието на река Места и язовир Доспат. „Вече мога да кажа, че около 70 % от данните, които са въведени от всички екипи на Национално ниво чрез приложението „Smart birds” вече са обработени и имаме ясна картина. Тя показва, че тази година са отчетени повече водолюбиви птици за разлика от миналата, когато зимата беше по-топла“, заяви Попов. Той добави, че общо 650 000 са засега регистрираните екземпляри от всички видове. „За сравнение миналата година имаше само 130 000, което показва, че наистина колкото по-студена е една зима, то толкова повече зимуващи водолюбиви птици се струпват тук по нашите земи. Мога да кажа, че те са забелязани предимно по крайбрежието на морето и по водоемите във вътрешната част на страната“, допълни Димитър Попов. Той отбеляза, че река Места е била по-бедна на видове и те не са успели да отчетат често срещани видове като патици и корморани. Попов посочи също, че южната част на страната тази година е по-бедна на водолюбиви зимуващи птици. По думите му тъй като тази година е по-студена от миналата, има и повече птици в България, но по-оскъден е техният брой в местата, където са били отчетени трайно ниски температури за по-продължително време. „Може би в по-южната част имаше проблеми, тъй като циклонът от по-студен въздух дойде от юг. Мисля, че тези райони просто бяха по-бедни на птици, но като цяло няма проблеми, тъй като това са северни видове, които идват да прекарат зимата в нашите ширини“, каза още Попов. Той обясни, че въпросните птици всяка зима пристигат в България, защото нашите географски ширини са по-благоприятни за тях, особено през студените месеци. \r\nЛивия НИНОВА", "date": "2019.02.11", "title": "Димитър Попов, БДЗП – Гоце Делчев: Тази година в България има повече водолюбиви зимуващи птици, в сравнения с 2018 г."}
{"url": "http://www.focus-news.net/news/2019/02/11/2622339/sport-aaran-ramzi-podpisa-predvaritelen-dogovor-s-yuventus.html", "text": "Напускащият Арсенал Аарън Рамзи е подписал предварителен договор с Ювентус и ще се присъедини към клуба със свободен трансфер през лятото, съобщи BBC. Той се е договрил за невероятната седмична заплата от 450 хиляди евро, което е рекорд за британски футболист. Контрактът му ще е за 4 години. Още през януари националът на Уелс премина медицински прегледи. Той е част от Арсенал от 2008 година.", "date": "2019.02.11", "title": "Спорт: Аарън Рамзи подписа предварителен договор с Ювентус"}
{"url": "http://www.focus-news.net/news/2019/02/11/2622356/dimitar-popov-bdzp-gotse-delchev-tazi-godina-ochakvame-parvite-shtarkeli-prez-mesets-mart.html", "text": "Тази година очакваме първите щъркели през месец март. Това каза за  Радио „Фокус“ – Пирин  Димитър Попов, председател на Българското дружество за защита на птиците (БДЗП) – Гоце Делчев. Той обясни, че като цяло това е традиционното време от годината, в което щъркелите долитат в страната ни от юг. Попов допълни, че през декември миналата година са имали съобщения за наблюдения на бели щъркели, които за съжаление не са успели да потвърдят. „Хората, които са ги наблюдавали твърдяха, че те са се придържали близо до коритото на река Места“, каза още той. По отношение на това какво трябва да правим ако видим бедстваща птица, председателят на Българското дружество за защита на птиците (БДЗП) – Гоце Делчев коментира, че ако видим птици, които не са характерни за сезона, като щъркели например, то хубаво е да знаем, че не всички птици са бедстващи. „Бедстващи птици са онези, които не могат да летят, защото изпитват някакво затруднение. Това ще рече, че крилата им са вледенени ако преди това е валял дъжд и температурите са се понижили. Единствено тогава птиците могат да имат проблеми, като не е необходимо да се опитваме да ги спасяваме на всяка цена“, подчерта Попов. \r\nЛивия НИНОВА", "date": "2019.02.11", "title": "Димитър Попов, БДЗП – Гоце Делчев: Тази година очакваме първите щъркели през месец март"}
{"url": "http://www.focus-news.net/news/2019/02/11/2622338/afp-mayk-pompeo-predupredi-budapeshta-da-ne-ostavya-rusiya-da-razdelya-zapada.html", "text": "Държавният секретар на САЩ Майк Помпео предупреди Унгария в понеделник, че Русия се опитва да раздели Запада, докато неговият унгарски колега Петер Сиярто определи критиките за връзките между Будапеща и Москва, като „безподобно лицемерие“, предава  AFP . \r\nПомпео, в хода на визитата си в, както я определя френската агенция, най-проруската страна в Европейския съюз, заявим, че зависимостта от природния газ на Москва и приятелството между политическото ръководство на Унгария и руския президент Владимир Путин представлява риск за унгарската национална сигурност. \r\n„Не трябва да оставяме Путин да вбива клинове между приятели в НАТО“, заяви Помпео по време на съвместната пресконференция със Сиярто. \r\nУнгарският външен министър, от своя страна, заяви, че критиките на Запада към дипломацията на Будапеща са в грешната посока, тъй като други европейски държави също сключват енергийни сделки с Русия. \r\n„Има безподобно лицемерие и политическа коректност на европейската политическа арена“, заяви той. \r\nПревод и редакция:", "date": "2019.02.11", "title": "AFP: Майк Помпео предупреди Будапеща да не оставя Русия да разделя Запада"}
{"url": "http://www.focus-news.net/news/2019/02/11/2622330/ministar-vladislav-goranov-srokat-za-smyana-na-kasovite-aparati-i-softuera-mozhe-da-bade-udalzhen.html", "text": "Бизнесът поиска отлагане на срока за смяната на касовите апарати и на софтуера за отчитане на приходите от продажбите в реално време. Според Наредбата на приходната агенция, това трябва да стане до края на март. Но нито фирмите, нито софтуерните компании могат да се справят във фиксирания срок. В отговор, финансовият министър Владислав Горанов заяви, че не изключва удължаване на срока, предаде  БНР .  \r\nСпоред бизнеса наредбата на приходната администрация, чиято цел е борбата със сенчестата икономика е несъстоятелна и разкрива търговски тайни. Затова търговците се обявиха за поправка на някои нейни текстове и отлагане на изпълнението ѝ във времето. \r\n\"Наистина е необходимо време на бизнеса, за да се справи и със софтуерите, и с фискалните устройства и което е най-важно - с организацията на самата работа\", каза финансовият директор на Стопанската камара Станислав Попдончев.  \r\nМинистърът на финансите Владислав Горанов, който бе поканен на дискусията, но не присъства, отговори впоследствие. \r\n\"Ако се окаже, че обективно не могат да се справят, ще проявим гъвкавост, разбира се, в това отношение, защото не можем да рискуваме търговският оборот\". \r\nМинистърът бе категоричен, че предмет на обсъждане е само срокът, в който новите изисквания да влязат в сила, но не и промени в самата наредба.", "date": "2019.02.11", "title": "Министър Владислав Горанов: Срокът за смяна на касовите апарати и софтуера може да бъде удължен"}
{"url": "http://www.focus-news.net/news/2019/02/11/2622309/ministar-petya-avramova-avtomagistrali-ead-ima-ramkovi-sporazumeniya-s-dve-ot-pette-firmi-posocheni-ot-bsp.html", "text": "„Автомагистрали“ ЕАД има действащи рамкови споразумения само с две от петте фирми, посочени от БСП - „ПСТ Груп“ ЕАД и „ГБС“. Това става ясно от писмен отговор на министъра на регионалното развитие и благоустройството Петя Аврамова, публикуван на сайта на Народното събрание  . Договорът с трета фирма от списъка на БСП - „Пътстрой -92“ АД, е бил за доставка на строителни материали за последното тримесечие на 2018 г. и е прекратен през декември поради изтичане на срока му. С „Хидрострой“ и „Трейс Груп“ „Автомагистрали“ ЕАД не е имало рамкови споразумения през изминалите три години. „Автомагистрали“ ЕАД няма сключени нито договори с подизпълнители, нито нарочни рамкови споразумения за строителството на новите 134,14 км от магистрала „Хемус“, чието изграждане му бяха възложени на 20 декември м.г. с договор от Агенция „Пътна инраструктура“ по ин хаус процедура, предвидена в Закона за обществените поръчки. Очаква се строителството на новия участък от „Хемус“ да започне през пролетта на 2019 г. МРРБ изпрати на БСП подробна справка и за всички рамкови споразумения на „Автомагистрали“ ЕАД през последните три години. Тя съдържа в табличен вид предмета на договорите, с кого са сключени, срока на действие и основанието за прекратяване. Те са за доставка на строителни материали, наемане на техника, доставка на ограничителни пътни системи, автомобилни и индустриални масла, сервизно обслужване и други. За допълнително обезпечаване на оперативната си дейност от юли 2018 г. „Автомагистрали“ ЕАД има петгодишни контракти с шест фирми за наем на техника, но нито една от тях не е сред споменатите от БСП. Това са фирмите ЗП „Андрей Иванов Андреев“, „Миро Транс 86“ ЕООД, „Боби 66“ ООД, „Бобо 5 и синове“ ООД, ЕТ „Палина – Зафир Иванов“, ЕТ „Бовема – Тодор Павлов“. Отделно през последното тримесечие на 2018-а „Автомагистрали“ ЕАД е сключила споразумения за наем на техника, за доставка на строителни материали и за изпълнение на отделни видове дейности с още 8 фирми – „ПСТ груп“ ЕАД, „Инфрастроежи“ ООД, „Грома холд“ ЕООД, „ГБС- инфраструктурно строителство“ АД, „Геострой“ АД, „Инжстройинженеринг“ ЕООД, „Галчев инженеринг“ ЕООД и „Пътища и мостове“ ЕООД. На депутатите, които се интересуват по-детайлно от договорите, се дава възможност да се запознаят в удобно за тях време на място в дружеството. Това се прави с цел конфиденциалност и запазване на коректните търговски отношения на „Автомагистрали“ ЕАД с партньорите им.", "date": "2019.02.11", "title": "Министър Петя Аврамова: „Автомагистрали“ ЕАД има рамкови споразумения с две от петте фирми, посочени от БСП"}
{"url": "http://www.focus-news.net/news/2019/02/11/2622336/kremal-putin-erdogan-i-rouhani-shte-razgovaryat-za-siriya-na-14-fevruari-v-sochi.html", "text": "На 14 февруари президентът на русия Владимир Путин ще участва в тристранната среща на върха на страните от Астанинския процес за съдействие на разрешаването на сирийския конфликт в Сочи, предава  ТАСС , като се позовава на съобщение от Кремъл. \r\n„В хода на преговорите с президента на Ислямска република Иран Хасан Роухани и президента на Турската република Реджеп Таийп Ердоган се предвижда да бъдат разгледани бъдещите съвместни действия за дългосрочната нормализация на обстановката в Сирийската арабска република“, отбелязват от Кремъл. \r\nОсвен това в графика на руския лидер са планирани двустранни срещи с лидерите на Иран и Турция. \r\nПревод и редакция:", "date": "2019.02.11", "title": "Кремъл: Путин, Ердоган и Роухани ще разговарят за Сирия на 14 февруари в Сочи"}
{"url": "http://www.focus-news.net/news/2019/02/11/2622359/shumen-izlozhba-bolesti-i-lechenie-prez-vekovete-e-predstavena-v-muzeya.html", "text": "Нова изложба е представена в Мраморното фоайе на Регионален исторически музей – Шумен. Това съобщиха от  музея . Експозицията „Болести и лечение през вековете“ е подготвена от Института по експериментална морфология, патология и антропология с музей – БАН и включва материали на Националния антропологичен музей и РИМ – Шумен. Онагледени са непосредствените поражения, нанасяни от различни заболявания, които са установявани върху костите, както и свидетелства за прилагани хирургични методи като трепанация и ампутация. Експонирани са артефакти, свързани с лечебни практики, от древността до наши дни – скалпели, мерителни съдове и други медицински инструменти от античността и средните векове, уред за предизвикване на пневмоторакс от 30-те години на XX в., походна аптечка и медикаменти от 30-те и 40-те години на XX в., както и образци от специализираната литература от средата на века. Изложбата може да бъде разгледана до 31 март в рамките на работното време на музея – между 9.00 и 17.00 часа от вторник до събота.", "date": "2019.02.11", "title": "Шумен: Изложба „Болести и лечение през вековете“ е представена в музея"}
{"url": "http://www.focus-news.net/news/2019/02/11/2622361/skopie-1-makedoniya-zapochva-montazha-na-nadpisa-s-novoto-ime-na-sgradata-na-pravitelstvoto-v-skopie.html", "text": "Започва монтажа на надписа с новото име на сградата на правителството в Скопие, информира македонското електронно издание  “Скопие 1“ . \r\nВъпреки лошото време строително-монтажните работи са започнали. В хода на днешния ден е извършена подготовка за предстоящата утре церемония по издигане знамето на НАТО пред сградата на правителството в Скопие. Тогава трябва да бъде официално представен и новия надпис на македонски и албански език.   Юлиян Марков", "date": "2019.02.11", "title": "„Скопие 1“ (Македония): Започва монтажа на надписа с новото име на сградата на правителството в Скопие"}
{"url": "http://www.focus-news.net/news/2019/02/11/2622362/lachezar-pekov-tsgm-zaginaliyat-peshehodets-na-bul-akad-ivan-evstratiev-geshov-e-pochinal-pri-intsident-s-troleybus.html", "text": "Загиналият пешеходец на бул. „Акад. Иван Евстратиев Гешов“ е починал при инцидент с тролейбус, движещ се по линия 2. Това каза за  Агенция „Фокус“   Лъчезар Пеков – ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ). „Мъжът е починал на място. Никъде по тролейбуса и платното няма следи или кръв. След аутопсия ще се установи, каква е причината за смъртта на гражданина”, коментира той.  \r\nГоворителят на ЦСМП-София Катя Сунгарска уточни, че на мястото на инцидента веднага е била изпратена линейка, но пристигналият на меясто екип само е констатирал смъртта на мъжа.", "date": "2019.02.11", "title": "Лъчезар Пеков, ЦГМ: Загиналият пешеходец на бул. „Акад. Иван Евстратиев Гешов“ е починал при инцидент с тролейбус"}
{"url": "http://www.focus-news.net/news/2019/02/11/2622355/zapodozryan-za-sluchaya-skripal-e-bil-tri-pati-v-balgariya-kato-edno-ot-poseshteniyata-savpada-s-otravyaneto-na-biznesmena-emiliyan-gebrev-obzor.html", "text": "Министър-председателят Бойко Борисов проведе среща с посланика на Великобритания Ема Хопкинс във връзка с появилата се информация, че един от предполагаемите участници в отравянето на Сергей Скрипал е участвал и в това срещу българския бизнесмен Емилиян Гебрев. В срещата участваха още и главният прокурор Сотир Цацаров, министърът на вътрешните работи Младен Маринов и главният секретар на МВР Ивайло Иванов. \r\nЦацаров обясни, че по случая „Гебрев“ българските и британските служби работят съвместно по две линии – дали той е отровен с вещество от семейството на „Новичок“ и дали в случая е замесен един от заподозрените за случая „Скрипал“.  \r\nПо отношение на първата линия на разследване главният прокурор обясни, че на този етап няма данни Гебрев да е отровен като Скрипал. Цацаров изнесе и всички публични факти по случая, според които на 28 април 2015 г. след вечеря със свои полски партньори Гебрев се е почувствал зле и е бил откаран във ВМА. През следващите два дни в такова състояние изпада директорът на компания \"Емко\". На 1 май Софийска градска прокуратура е образувала дело за опит за убийство. На 4 май във ВМА с подобни симптоми е приет и синът на Гебрев. По време на разследването са взети различни проби и химически експертизи. Заключенията от токсико-химичните експертизи са показали, че в кафе в дома на Гебрев, както и в храна, която е погълнал неговият син, има съдържание на инсектицида хлорпирифос. Проверена е и храната по време на работната вечеря, като е установено, че това вещество се е съдържало в руколата от салатата, която са консумирали Гебрев и неговите партньори, но в изключително ниски количества. Разследването обаче отхвърля тази версия, защото този препарат е в много ниски количества и не може да причини тези тежки последици. Цацаров посочи, че на 4 април 2016 г. наказателното производство е спряло поради това, че извършителят не е разкрит. „На 11 октомври 2018 г. до мен постъпи писмо на г-н Гебрев, в което той заявява, че през март е извършено покушение срещу Скрипал и дъщеря му и посочва, че има основание да счита, че отровата, която е използвана и в българския случай, е от семейството на „Новичок“. Искането му е да се възобновят действията и така на 15 октомври разследването бе възобновено. След това бе осъществено следното – между главния прокурор, външния министър и председателя на ДАНС беше подписано споразумение за създаване на съвместен екип за разследване на случая. До настоящия момент са проведени 13 разпита на свидетели. При свой разпит Гебрев тогава за първи път казва, че е поискано от него изследване във финландска лаборатория, което е заплатено от самия него. Така че до този момент – 16 октомври 2018 г., за прокурорския екип за такова нещо не е известно. Резултатите веднага са изискани от ВМА. Разполагаме с пълния текст на резултатите от изследването. Заключението е, че се потвърждават следи от фосфорорганични съединения, в които се съдържат конкретни пестициди. В пробите от урина са открити две химични съединения, които съдържат фосфор. Не са открити субстанции, които да са свързани със списъка на Конвенцията за химическите оръжия“, обясни Цацаров.  \r\nГлавният прокурор посочи, че втората линия на разследване по случая „Гебрев“ е свързана с руския агент с псевдоним „Сергей Фодотов“, който е бил три пъти в България през 2015 г., като едно от посещенията му съвпада с отравянето на българския бизнесмен. Цацаров припомни, че британските власти са обявили трима служители на руските тайни служби, които считат за замесени по случая „Скрипал“. „Двама от тях се считат за извършители, а един – за помагач. При извършването на съответните проверки е установено, че първите двама не са влизали на българска територия за период от 10 години. Третият, който е с псевдоним „Сергей Федотов“, обаче е посетил България три пъти – на 5 февруари 2015 г. влиза със самолет в София и излиза по същия начин на 22 февруари 2015 г. На 24 април 2015 г. влиза със самолет от „Летище Бургас“ и я напуска на 28 април 2015 г. отново със самолет. Третото влизане на Федотов у нас е на 23 май 2015 г. със самолет през \"Летище София\", като на 29 май 2015 г. заедно с друг руски гражданин е напуснал страната с лек автомобил в посока Сърбия“, обясни Цацаров. Той посочи, че при едно от тези пътувания е налице съвпадение с времето, в което е отровен Гебрев. „МВР и ДАНС работиха по установяване на маршрута на „Федотов“ и са установени всички моменти от неговото пребиваване на българска територия“, заяви главният прокурор. \r\nВътрешният министър Младен Маринов уточни, че в пълен синхрон продължава работата за изясняването на случая с отравянето на Емилиян Гебрев и пребиваването на руския гражданин у нас. Посланикът на Великобритания Н. Пр. Ема Хопкинс коментира, че британските власти работят от няколко месеца съвместно с българските по случая „Гебрев“. „Всички въпроси за националната сигурност на всички наши европейски партньори са от първостепенна важност за нас. И ще продължим това разследване и разследването по случая „Скрипал“ и след „Брекзит“, каза още тя. \r\nПо-късно председателят на ПГ на ГЕРБ и председател на Комисията по вътрешна сигурност и обществен ред Цветан Цветанов уточни, че в сряда Комисията за контрол над службите за сигурност ще изслуша компетентните органи и институции по случая. „Това, което разбираме за пребиваването на човека, който е засечен по случая „Скрипал“ у нас, е много притеснително. Несериозно е твърдението, че това е солова акция. Такива хора не правят солови акции, такива хора правят акции, ако са били с такава цели с подкрепата на държавата“, заяви Цветанов. \r\nЦветилена СИМЕОНОВА", "date": "2019.02.11", "title": "Заподозрян за случая „Скрипал“ е бил три пъти в България, като едно от посещенията съвпада с отравянето на бизнесмена Емилиян Гебрев (ОБЗОР)"}
{"url": "http://www.focus-news.net/news/2019/02/11/2622357/plovdiv-prodalzhavat-deystviyata-po-doizgasyavaneto-na-pozhara-v-proizvodstven-tseh-kray-selo-voyvodinovo-obzor.html", "text": "Продължават действията по доизгасяването на пожара в производствен цех край село Войводиново, който възникна в неделя. Все още се разкъртват конструкции в северната част на сградата, тъй като има горящи останки от животински продукти от технологичния процес. Огнеборците се опитват чрез отвори да достигнат до тези недостъпни места, които са останали под ламарините и термопанелите. \r\nНа място все още има 5 противопожарни автомобила и аварийна група от огнеборци, които доизгасяват горящите останки. През нощта също ще останат да дежурят екипи от огнеборци. При големия пожар са спасени 200 живи прасета, които са се намирали в други две сгради в южната част на цеха, както и административната сграда на предприятието. \r\nВсе още не са ясни причините за пожара в цех за преработка на месо край село Войводиново. По случая е заведено досъдебно производство по описа на РПУ Труд. В понеделник преди обяд бе извършен първият оглед, предстоят още доста такива. Все още не се коментират версиите за пожара, но на този етап нито една не се изключва. След пожара в производствения цех около 300 души остават без работа. \r\nМобилна автоматична станция за мониторинг на въздуха е поставена в село Войводиново до окончателното потушаване на пожара в предприятието за месопреработка. Предвид естеството на горелите материали в предприятието от РИОСВ – Пловдив препоръчаха вследващите няколко дни жителите на селото да избягват дейности на открито и да затварят прозорците на домовете си. Мобилна автоматична станция за мониторинг на въздуха ще е във Войводиново до прекратяване отделянето на дим от предприятието. \r\nСред жителите на селото се прокрадват съмнения за умишлен палеж, макар до момента да няма доказателства за това. Ден преди палежа - в събота, в селото са се върнали част от циганите, които напуснаха махалата след побоя над военнослужещ и последвалото недоволство на жителите. Завръщането им предизвика гнева на местните.  \r\nВ понеделник кметът на Община Марица Димитър Иванов организира среща между представители на инициативния комитет на протестиращите от Войводиново, на циганите от селото, на областната управа и местната власт, както и представители на Фондация „Рома”. Иванов поиска помощ от държавата за разрешаване на въпроса с настаняване на циганите, чиито къщи бяха съборени. „Ще искаме да се намерят социални жилища за тези хора, тъй като ние не разполагаме с общински такива, за да бъдат настанени там”, каза той и отбеляза, че досега в общината не е постъпила молба за настаняване в социално жилище. По думите му съвместно с МВР предстои да бъдат извършени още проверки за незаконно пребиваващи лица. Димитър Иванов отбеляза, че е убеден, че напрежението в село Войводиново ще се успокои. Той обяви, че на общоселско събрание ще бъде решено какво ще се прави с терена, на който бяха съборени 19 опасни постройки на цигански семейства и където предстои събарянето на още 17. По информацията, която е достигнала до общината циганите, които са живеели там, вече са си наели квартири. \r\n17 от заповедите на община Марица за събаряне на незаконни постройки в циганската махала в село Войводиново са оспорени в съда, заяви Евелина Божикова, адвокатът, който представлява общината. „15 от тези спорове вече са насрочени за съдебно разрешаване през месец март”, каза адвокат Божикова. 19 постройки вече са съборени, тъй като са били опасни от самосрутване. Общината разполага със снимков материал, в който се вижда колко опасни за обитаване са били те”, посочи Божикова. По думите ѝ в тези случаи общината има законова възможност такива помещения да бъдат незабавно съборени и това е била първата стъпка, която е предприета. Втората е премахване на незаконното строителство в махалата. Община Марица е издала заповеди за събаряне на незаконното строителство, като за тях не е било предвидено предварително изпълнение. Именно по тази причина общината не е предприела незабавно събаряне на тези постройки, а ще изчака окончателно разрешаване на съдебния спор, обясни тя. \r\n„Няма как да бъдат сближени позициите на двете страни в спора”, каза още адвокат Божикова. Тя отбеляза, че никой на този етап не знае колко точно са хората, които са останали без дом, тъй като те са пребивавали незаконно във Войводиново, тепърва предстои събирането на тази информация. На днешната среща при общинския кмет стана ясно още, че потърпевшите не са социално бедстващи. Повечето от тях работят и имат доходи - това са хора, които биха могли да се устроят в собствено жилище и да се погрижат за семействата си. \r\nЦиганите, които присъстваха на срещата в Община Марица, казаха, че не са доволни от решенията, защото и без това хората от Войводиново не ги искат в селото и са агресивни към тях. \r\nЦветана ТОНЧЕВА", "date": "2019.02.11", "title": "Пловдив: Продължават действията по доизгасяването на пожара в производствен цех край село Войводиново (ОБЗОР)"}
{"url": "http://www.focus-news.net/news/2019/02/11/2622363/stara-zagora-reditsa-natsionalni-sabitiya-sa-vklyucheni-v-programata-na-chudomirovi-praznitsi-koito-shte-se-provedat-prez-mesets-mart.html", "text": "Редица национални събития и тази година са включени в програмата на Чудомирови празници, каза за  Радио „Фокус” Добрина Матова, директор на Литературно – художествен музей „Чудомир”, по повод подготовката на тазгодишното издание на празниците, които се провеждат традиционно в дните от 25 март до 1 април. Тя поясни, че едно от превърналите се в традиция събития е  Национална научна конференция, която събира водещи имена в българското литературознание и изкуствознание, обединени около изучаването на Чудомировото творчество. Докладите от конференцията се издават всяка година в сборник, като вече има издадени три такива. \r\nЗа първа година ще се проведе Национална кръгла маса по проблемите на Фолклора с участието на ръководители на професионални художествени състави от цялата страна, представители на Съюза на музикалните и танцови дейци в България и Министерство на културата. В рамките на празниците ще се проведе и Национален фолклорен конкурс за хумористична песен и хумористичен танц „Златен Тръндафил“ - „Добра и стойностна традиция е в празниците да се провеждат събития насочени изцяло към ученическата аудитория”, каза Матова. Такива са „Малките нашенци“ - национален конкурс за весела детска рисунка, „Присмехулници“ - национален конкурс за детска хумористична творба, „Чудонемирчета“ - детски конкурс за изпълнение на хумористична творба, изнесени работилници с участие на ученици от Националното училище по пластични изкуства и дизайн „Акад. Дечко Узунов“. От няколко години се инициират и прояви свързани с ученическото четене. От начало те бяха насочени само към ученици от Община Казанлък. През 2017 г. за първи път в програмата бе включена проявата Национално ученическо четене на Чудомирови разкази „Да открием Чудомир“. Целта му бе популяризиране живота и творчеството на Димитър Чорбаджийски-Чудомир. „ Този заявен интерес ни насочи през 2018 г. да обявим ученическо четене сред българските неделни училища в чужбина, финансово подпомагани от Министерство на образованието. Тази инициатива също намери своите последователи. Сред участващите, наградени бяха училищата в Австралия, Испания, Италия и Англия”, поясни Матова. \r\nОрганизаторите предвиждат тази година Ученическото четене да бъде върху Чудомировите разкази, включени в книжката за деца „Жълтото петле“. Книгата е илюстрирана с картини на Чудомир и съдържа 10 подбрани разкази за деца. Издадена е със съдействието на Фондация „Чудомир“ и Литературно-художествен музей „Чудомир“. В нея е включен и аудио-видео файл с част от разказите, предназначен за деца в неравностойно положение. \r\nСлавяна ГАЙДАРОВА", "date": "2019.02.11", "title": "Стара Загора: Редица национални събития са включени в програмата на Чудомирови празници, които ще се проведат през месец март"}
{"url": "http://www.focus-news.net/news/2019/02/11/2622364/sport-real-madrid-e-nay-vliyatelniya-otbor-v-sveta.html", "text": "Футбол: Френското списание \"France Football\" обяви Реал Мадрид за клуба, оказал най-голямо влияние върху световния футбол.   \r\nСписъкът е направен на базата на успехите на клубове, броя на техните фенове по целия свят, телевизионната аудитория на техните мачове, присъствието и последователите им в социалните мрежи, посещаемостта на стадионите, разходите и приходите при трансфери, реклами и други икономически показатели, както и по броя на играчите, печелили \"Златната топка\" и минали през редиците на съответните отбори. \r\nПо този показател 13-кратният шампион на Европа - Реал Мадрид, печели със 184 точки. Втори е Барселона, а трети на-успешният клуб в английския футболен елит - Манчестър Юнайтед", "date": "2019.02.11", "title": "Спорт: Реал Мадрид е най-влиятелния отбор в света"}
{"url": "http://www.focus-news.net/news/2019/02/11/2622366/rse-makedoniya-opozitsiyata-v-albaniya-planira-masovi-protesti.html", "text": "Опозицията в Албания планира масови протести, които започват на 16 февруари, ще продължат до свалянето на правителството на Еди Рама и формирането на преходно правителство, съобщава македонската редакция на радио „Свободна Европа“ \r\nОт името на обединената албанска опозиция пред тиранската телевизия Ора Нюз, говори Дашамир Шехи, лидер на Партията „Движение за национално развитие“, добавяйки, че протестите ще бъдат още едно предизвикателство за опозицията да измери своята сила и съпротива. \r\n„Имаме един план, План А, да отстраним Еди Рама. Ще протестираме, докато той подаде оставка, ще покажем дали сме достатъчно силни, за да свършим тази работа или не ”, каза Шехи.  Юлиян Марков", "date": "2019.02.11", "title": "РСЕ (Македония): Опозицията в Албания планира масови протести"}
{"url": "http://www.focus-news.net/news/2019/02/11/2622358/telma-makedoniya-prespanskiyat-dogovor-vliza-v-sila-gartsiya-izprati-nota-na-makedoniya.html", "text": "Гърция изпрати на Македония нотата, с която я информира, че е изпълнила своите задължения, за да може Преспанския договор да влезе в сила. Очаква се още в понеделник вечерта в „Държавен вестник“ да бъде обявена датата, на която влизат в сила конституционните изменения и конституционните закони, с които Република Македония ще стане Република Северна Македония, съобщава  скопският телевизионен канал „Телма“ . \r\nВ подготовка за промяната на името, от сградата на македонското правителство рано сутринта бяха отстранени буквите „Правителство на Република Македония“. Очаква се новото име да бъде поставено до началото на тържествената церемония по издигането на флага на НАТО пред същото здание. \r\nСлед тази на правителството, ще бъдат сменени табелите и на парламента, министерствата, граничните пунктове, посолствата. Според информация на „Телма:, вече са изработени табелите с новото име, а първата ще бъде сложена на ГКПП Богородица между Македония и Гърция. Изработени са и нови интернет страници на правителството и министерствата с новото име. \r\nСлед нотата от Гърция двете страни ще изпратят съвместно писмо до Генералния секретар на ООН, че спорът за името е разрешен и от кога Преспанския договор влиза в сила. След това Скопие ще информира с писмо секретариата на ООН, страните-членки, както и всички международни организации за новото конституционно име. \r\nМеждуресорният правителствен орган вече е изработил Национален план за действие за прилагане на бъдещите мерки и действия от споразумението, който, както разбира скопската телевизия, ще бъде приет на заседанието на правителството във вторник. \r\nПрепоръки за промяна на табелите ще получат и единиците на местното самоуправление, а секторите и службите за връзки с обществеността на държавните и обществените институции ще получат насоки за употребата на конституционното име. \r\nЧаст от задълженията на Македония по прилагането на Преспанската спогодба е промяна на личните документи на гражданите в срок от пет години от влизането му в сила. \r\nПревод и редакция:", "date": "2019.02.11", "title": "„Телма“ (Македония): Преспанският договор влиза в сила – Гърция изпрати нота на Македония"}
{"url": "http://www.focus-news.net/news/2019/02/11/2622360/hasan-rouhani-po-povod-40-ata-godishnina-ot-revolyutsiyata-nyama-da-pozvolim-na-amerika-da-pobedi.html", "text": "В понеделник президентът на Иран Хасан Роухани оглави мероприятията по случай 40-ата годишнина от ислямската резолюция в неговата родина и подчерта, че Техеран ще предотврати опитите на САЩ да изолират страната, пише  онлайн изданието на американския вестник The Hill . \r\n„Няма да позволим на Америка да победи... Иранският народ има и ще има някои икономически затруднения, но ще ги преодолеем, като си помагаме един на друг“, заяви Роухани в рамките на реч в Техеран, цитиран от „Ройтерс“. \r\nАгенция съобщава, че стотици хиляди са излезли по улиците, за да отбележат годишнината от Иранската революция, в резултат от която на власт дойде аятолах Рухола Хомейни. Демонстрантите са горели знамена на САЩ, като в същото време са викали „Смърт на Израел“ и „Смърт на Америка“. \r\nВисшестоящ командир от Революционната гвардия на Иран пък е заявил, че страната няма да се огъне пред призивите на Вашингтон и други столици да изтегли войските си от Близкия Изток. \r\n„Врагът не може да иска от нас да се изтеглим от региона. Те са тези, които трябва да го напуснат“, е казал генералът съгласно цитата на „Ройтерс“. \r\nПревод и редакция:", "date": "2019.02.11", "title": "Хасан Роухани по повод 40-ата годишнина от революцията: Няма да позволим на Америка да победи"}
{"url": "http://www.focus-news.net/news/2019/02/11/2622367/21-tv-notata-ot-gartsiya-vse-oshte-ne-e-pristignala.html", "text": "Вербалната нота от Гърция към Македония, която ще информира, че е ратифициран протоколът за членство на Северна Македония в НАТО все още не е пристигнала, съобщава македонският телевизионен канал  “21 TB“ . \r\nМинистерството на външните работи съобщи, че са очаквали тя да пристигне следобед, но все още не е  пристигнала, потвърдиха от министерството, въпреки че някои медии съобщиха, че нотата е получена. \r\nСлед пристигането на нотата тя трябва да бъде публикувана в Държавен вестник, след което ще започне прилагането на новото име - Република Северна Македония. \r\nДнес правителството премахна буквите \"Република Македония\" и се очаква да бъде поставен нов надпис, който ще бъде с новото име на македонски и албански, съгласно закона за езиците. \r\nКакто беше потвърдено за телевизионния канал, новите табели са пристигнали на граничните пунктове, но се очаква обявяването на новото име в Държавен вестник.  Юлиян Марков", "date": "2019.02.11", "title": "„21 ТВ“ Нотата от Гърция все още не е пристигнала"}
{"url": "http://www.focus-news.net/news/2019/02/11/2622365/index-ungariya-darzhavniyat-sekretar-na-sasht-maykal-pompeo-e-na-poseshtenie-v-ungariya.html", "text": "Държавният секретар на САЩ Майкъл Помпео посети днес Унгария, за да се срещне с министър-председателя Виктор Орбан, министъра на външните работи Петер Сиярто и членове на неправителствени организации , пише унгарското електронно издание  Index . \r\nТова е първото официално посещение на американски държавен секретар в Унгария през последните седем години. След това, Помпео ще пътува до Словакия, Полша, Белгия и Исландия. \r\nПо-рано Петер Сиярто каза, че отношенията между Съединените щати и Унгария непрекъснато се подобряват още от победата на Републиканската партия  на президентските избори през 2016 г. в САЩ. и знак за подобряването на отношенията е днешното посещение. Помпео и Сиярто  проведоха съвместна пресконференция след срещата си. \r\nАмериканско-унгарските отношения \r\nПетер Сиярто изрази задоволство, че с идването на Доналд Тръмп на власт американско-унгарските отношения могат най-накрая да развият трети стълб, политическия, тъй като икономическите и отбранителните стълбове на тези отношения вече са силни. Сиярто подчерта, че националните интереси, безопасността на техните граждани са на първо място и за двете страни, и той похвали усилията на Съединените щати да отхвърлят глобалния компакт на ООН за миграцията. Той също така каза, че САЩ и Унгария споделят приоритет за граничната отбрана, защитата на християнското наследство, и двете са предприели съвместни стъпки в международните организации за по-справедливо отношение към Израел от страна на световната общност. \r\n\"Унгарското правителство винаги основава външната си политика на взаимно уважение. Ние вярваме, че някои държави, които прекарват по-голямата част от времето си в намеса във вътрешните работи на други страни и ги наставляват , не правят света по-добро място.\" \r\nСиярто каза, че затова Унгария е наложила вето на всички решения на ЕС, които критикуват Съединените щати. Той добави, че това дава възможност на Унгария да бъде честна във външната си политика, поради което е лесно да се обсъдят отношенията на Унгария с Русия, китайските постижения и ситуацията в Украйна. \r\nМайк Помпео припомни 30-годишнината от падането на комунизма, като каза, че народът на Унгария е използвал това време за изграждането на свободна и просперираща нация. Помпео изрази съжаление за годините, през които САЩ са пренебрегвали Централноевропейския регион. Той подчерта, че това отсъствие задължително води до присъствието на американските конкуренти, но това ще се промени, тъй като САЩ увеличават ангажираността си в региона. Той обяви програмата за обмен на бъдещи лидери, която позволява на унгарски ученици да прекарат една година в САЩ в американски семейства, посещавайки американски училища. Сътрудничество в областта на отбраната \r\nСиярто увери Помпео за ангажиментите на Унгария в отбраната и обяви, че финализираният текст на документа за сътрудничество в областта на отбраната между Унгария и САЩ е готов и ще бъде представен пред Комисията по отбрана на парламента до следващата седмица. Той също така обяви, че Унгария ще участва в защитата на балтийското въздушно пространство и ще изпрати общо 108 войници в Афганистан и Косово и Унгария е в напреднали преговори със САЩ за закупуване на противовъздушна отбранителна система от среден клас. \r\nМайкъл Помпео също приветства обновеното споразумение за сътрудничество в областта на отбраната, силното присъствие на Унгария в Афганистан и ангажимента й да изразходва 2% от своя БВП за отбрана. \r\n\"Трябва да погледнете не по-далеч от съседна Украйна, за да разберете защо това е необходимо.\", заяви Помпео. Русия, Китай и Украйна \r\nУнгарският външен министър подчерта, че Унгария е отговорна за 1,2% от търговията на Европейския съюз с Китай и осъди западноевропейските лидери за онова, което той описа като лицемерие. Той каза, че зад повърхностните критики в Западна Европа се крият големи сделки с Китай и Русия. \"На нас ни омръзна от начина, по който обикновено се представят връзките ни с Русия\", каза той по-късно на журналист. Той каза също, че отношения на Унгария с Русия и Китай не пречат на ангажиментите на Унгария към Съединените щати и че Украйна не е просто геополитически въпрос за Унгария заради 150-те хиляди етнически унгарци, живеещи в нейните западни райони. \r\nМайк Помпео каза, че Русия и Китай не споделят съвместното желание на САЩ и Унгария за свобода: \r\n\"Не трябва да позволяваме на Путин да забива клинове между приятели и в рамките на НАТО. Днес говорих с външния министър за важността на подкрепата на Украйна в нейното търсене на суверенитет и териториална цялост. Унгарците знаят от своята история, че авторитарната Русия никога няма да бъде приятел на свободата и суверенитета на по-малките нации. \" \r\nТой също така каза, че са говорили за опасностите на Китай, които създават предмостие в Унгария и те обсъждат как да се преодолее този проблем, заявявайки: \r\n\"Ръкостискането на Пекин понякога идва с последствия, които ще оставят страните задлъжнели както икономически, така и политически.\" Енергийната зависимост на Унгария \r\nПетер Сиярто каза, че Унгария ще може да диверсифицира енергийните си източници, ако операцията по добив на природен газ на“Ексон“ в Румъния започне, и поиска помощ от Помпео, за да призове компанията да вземе окончателно решение. В отговор на журналист по-късно добави, че в момента 85% от природния  газ на Унгария идва от Русия, но Унгария зависи от своите съюзници в диверсификацията на енергийните си източници - веднага щом Хърватия даде разумна цена и сътрудничеството със Словения за газопровод към Италия даде резултат, страната ще може да намали зависимостта си от руския газ.  \r\nПомпео каза, че енергийната диверсификация в Централна Европа е въпрос на национална сигурност, тъй като зависимостта от Русия увеличава шансовете за нейната ангажираност в региона. Срещи с неправителствените  орагнизации \r\nПо-рано Майк Помпео имаше среща с представители на унгарското гражданско общество. В прессъобщението на НПО се посочва, че те са информирали Помпео за проблемите на унгарската правова държава. Те са споделили на Помпео за намаляващото разделение на властите, мерките за ограничаване на съдебната независимост и законите от последните няколко години, които застрашават унгарската демокрация. Атаките срещу гражданското общество и независимата преса също бяха включени в дневния ред, включително ролята на гигантската проправителствена медия в разпространението на дезинформацията. Представители на гражданското общество заявиха, че \"откритостта на Помпео за мненията на гражданското общество още веднъж доказват, че ръководството на Съединените щати се ангажира с ценностите на правовата държава и защитата на ролята на гражданското общество\". \r\nПо-късно по време на пресконференцията Помпео спомена тази среща и когато по-късно журналист попита дали ще попита министър-председателя Орбан по-късно на срещата им относно правата на човека, върховенството на закона и свободите на пресата, той заяви:  \r\n\"С приятелите винаги говорим за важни въпроси. Америка винаги е стояла за този набор от ценности и аз съм уверен, че ще имаме добра дискусия.\"  Юлиян Марков", "date": "2019.02.11", "title": "Index (Унгария): Държавният секретар на САЩ Майкъл Помпео е на посещение в Унгария"}
{"url": "http://www.focus-news.net/news/2019/02/11/2622369/tass-polsha-izgoni-ot-stranata-norvezhkiya-konsul-zaradi-izgonvaneto-na-polskiya-konsul-ot-norvegiya.html", "text": "Полското външно министерство реши да изгони норвежкия консул от републиката в отговор на действията на норвежките власти, които обявиха полския консул в тази страна Славомир Ковалски за персона нон грата. Това съобщи полското външно министерство в понеделник, цитирано от  TACC . \r\nМинистерството на външните работи на Норвегия в края на януари съобщи, че е решило да експулсира Ковалски, който е известен с активното съдействие на полските имигранти в споровете им за деца от полски семейства с норвежките органи по настойничество. Отделът за външна политика на страната счита, че дейността му не съответства на ролята на дипломат. \r\nВъпреки позицията на норвежкото външно министерство Полша реши да изтегли консула от поста му след края на мандата му през юни тази година. Варшава няма никакви оплаквания от работата на Ковалски. В понеделник стана известно, че той е обявен за персона нон грата в Норвегия. \r\n\"Това са неразумни действия. Единственото възможно решение в тази ситуация може да бъдат реципрочни действия, които ще бъдат приложени незабавно\", съобщи полското външно министерство, като подчерта, че съответната нота за експулсирането на норвежки дипломат от републиката вече е изпратена. \r\nСпоред неофициални данни, скандалът около консула на Полша в Норвегия избухна след като норвежката служба по попечителството взе четири деца от едно семейство от техните  родители полски граждани. Консулът се опитал да помогне на майката да се срещне с децата си, които бяха настанени в специален център. Длъжностните лица не са им осигурили такава възможност, заявявайки, че консулът се е държал агресивно и била повикана полиция. \r\nДосега Ковалски е помогнал на 150 полски семейства в подобна ситуация. През 2016 г. полското външно министерство му присъди титлата \"Консул на годината\".  Юлиян Марков", "date": "2019.02.11", "title": "ТАСС: Полша изгони от страната норвежкия консул заради изгонването на полския консул от Норвегия"}
{"url": "http://www.focus-news.net/news/2019/02/11/2622368/", "text": "Косовският премиер Рамуш Харадинай заяви, че митата от 100% върху вноса на стоки от Сърбия и Босна и Херцеговина остават в сила, пише македонското електронно издание  “МКД“ . \r\nГоворейки за днешната среща с президента на Косово Хашим Тачи и председателя на парламента на Косово Кадри Весели, той каза, че темата на разговорите е била платформата за диалога с Белград, предадоха косовските медии. \r\n\"Днес беше договорено, че ще представим платформата за обсъждане  в парламента,\" каза Харадинай. \r\nПомолен да коментира отмяната на посещението на американския генерал Тимоти Ор в Прищина, той каза, че не е информиран за причината и че не е получил официално потвърждение за отмяната на посещението.  Юлиян Марков", "date": "2019.02.11", "title": "Рамуш Харадинай: Митата остават!"}
