{"url": "http://www.focus-news.net/news/2018/01/20/2479535/die-sueddeutsche-zeitung-dvama-dushi-sa-zaginali-pri-pozhar-v-hotel-v-cheshkata-stolitsa-okolo-40-drugi-sa-raneni.html", "text": "Двама души са загинали, а десетки други са пострадали при пожар в хотел в чешката столица Прага, съобщава германският ежедневник Die Sueddeutsche Zeitung.\r\nЖертвите са загинали преди пристигането на спасителните екипи, поясни говорител на службите за спешна помощ. Уточнява се, че около 40 души са ранени сериозни в резултат на пламъците. Съгласно съобщения в местните медии, димът от пожара се е разпространил в целия хотел чрез климатичната система. \r\nДруги подробности за инцидента не се съобщават. Тереза Герова", "date": "2018.01.20", "title": "Die Sueddeutsche Zeitung: Двама души са загинали при пожар в хотел в чешката столица, около 40 други са ранени"}
{"url": "http://www.focus-news.net/news/2018/01/20/2479504/plovdiv-velosipedist-e-zaginal-na-patya-na-izhoda-ot-selo-stryama-v-posoka-rakovski.html", "text": "62-годишен велосипедист е загинал на пътя на изхода от село Стряма, в посока Раковски. Това съобщи за Радио \"Фокус\"- Пловдив говорителят на ОДМВР Пловдив. По първоначални данни около 18.30 часа лек автомобил е блъснал велосипедиста, който се е движел по средата на пътя. Мъжът е загинал на място. Шофьорът на колата е 32-годишен. Извършва се оглед на място. Причините за катастрофата се изясняват.\r\nЦветана ТОНЧЕВА", "date": "2018.01.20", "title": "Пловдив: Велосипедист е загинал на пътя на изхода от село Стряма, в посока Раковски"}
{"url": "http://www.focus-news.net/news/2018/01/20/2479505/api-vremenno-e-ogranicheno-dvizhenieto-na-tezhkotovarni-avtomobili-nad-12-t-po-nyakolko-napravleniya.html", "text": "Временно е ограничено движението на тежкотоварни автомобили над 12 т по няколко направления, съобщиха от пресцентъра на Агенция \"Пътна инфраструктура\". Ограничението е в сила за път III-822 Ихтиман – Самоков, път II-62 Самоков – Дупница, път II-19 Симитли – Разлог и път II-84 Якоруда – Юндола.", "date": "2018.01.20", "title": "АПИ: Временно е ограничено движението на тежкотоварни автомобили над 12 т по няколко направления"}
{"url": "http://www.focus-news.net/news/2018/01/20/2479506/plovdiv-705-e-ravnishteto-na-bezrabotitsa-v-asenovgrad-v-nachaloto-na-yanuari.html", "text": "7,05 % е равнището на безработица в Асеновград по последни данни от началото на януари. Това съобщиха за Радио „Фокус“ – Пловдив от дирекция „Бюро по труда“ – Асеновград. Общият брой безработни, регистрирани в дирекцията, е 1945 души. В сравнение със същия период на миналата година, когато са били 2061 души, броят им е намалял с 5,63 %. Жените продължават да са по-голяма част от безработните – 64,4 %. Лицата без квалификация съставляват 54,2 % от регистрираните. Средният престой на 1 лице на борсата е 10 месеца.\r\nПродължителността на безработица в Асеновград е 9 месеца. Продължително безработните, тоест регистрирани повече от 1 година в Бюрото по труда, са 7,4 % от общия брой на регистрираните. Регистрирани повече от 24 месеца са 16.7 % от безработните. От общо 166 души, постъпили на работа през декември, 124 са с посредничеството на Дирекция „Бюро по труда“ – Асеновград.\r\nТони МИХАЙЛОВ", "date": "2018.01.20", "title": "Пловдив: 7,05 % е равнището на безработица в Асеновград в началото на януари"}
{"url": "http://www.focus-news.net/news/2018/01/20/2479507/evrodeputatat-emil-radev-evropeyskoto-predsedatelstvo-otkriva-izklyuchitelen-shans-za-balgariya.html", "text": "Началото на 2018 година е уникално време за България. Десет години след приемането ни в Европейския съюз България за пръв път председателства Европейския съвет. Това е времето, когато 500 милиона европейски граждани са съсредоточени към България. Много хора сега за пръв път опознават нашата държава и това е уникален шанс за нас в цяла Европа да разберат за нашия бит, култура, за богатата ни история и, разбира се, да разберат малко повече за политиките, които води България, за приоритетите. Това заяви в Добрич Емил Радев – член на Европейския парламент от ГЕРБ/ЕНП, съобщиха от пресцентъра на ГЕРБ - Добрич. \r\nТой бе гост на дискусия на тема „Българското европредседателство“, организирана от Жени ГЕРБ-Добрич. В нея се включиха около 100 жени от областните Добрич и Варна. „Настоящата година е изключително важна за България и българското правителство, тъй като за първи път страната ни е председател на Съвета на Европейския съюз. Десет години след присъединяването към Европейския съюз мнозинството от българите подкрепят Евросъюза и  България е уверена в европейския път“, подчерта народният представител и областен ръководител на Жени ГЕРБ – Добрич Даниела Димитрова, която откри форума.\r\n„Организацията на Жени ГЕРБ, оглавявана от Ирена Соколова, е доказала, че работи много сериозно, подкрепяйки приоритетите на ГЕРБ и на страната ни”, посочи Даниела Димова, която е член на НИС на Жени ГЕРБ. В дискусията участваха още народният представител от Варна Емилия Милкова и Йорданка Проданова – областен ръководител на Жени ГЕРБ – Варна.\r\n„Европейското председателство открива изключителен шанс през следващите шест месеца България да изиграе ключова роля за постигането на напредък по важни за ЕС теми като миграцията, сигурността, европейската интеграция на Западните Балкани”, подчерта Емил Радев. По думите му европредседателството не е фанфари и бляскави церемонии, а е свързано с важни решения, за които се изисква постигането на компромиси между държавите в ЕС. Със своите контакти в региона и с успешната външна политика на правителството ни, в лицето на премиера Борисов, България може да бъде изключително полезна. Убеден съм, че и добрите дипломатически отношения с Турция, които поддържа страната ни, са важни за развитието на диалога между Анкара и ЕС, за партньорството в борбата с тероризма и овладяването миграционната вълна”, увери евродепутатът от ГЕРБ/ЕНП. Той определи като израз на голяма подкрепа за страната ни и посещението на Ангела Меркел у нас във важен момент за съставянето на германското правителство.\r\nЕмил Радев бе категоричен, че клишето, че България е най-корумпираната държава в Европейския съюз е абсолютно неправилно. Според статистиката, ние сме на 12-о място в Европейския съюз със 74% усещане за корупция сред гражданите, докато Гърция е на първо място с 99 %. „Проблемът корупция не е проблем на България, не е проблем на Румъния, а на цяла Европа“, посочи Емил Радев. Той бе категоричен, че борбата с корупцията не е борба само на една или две държави, а трябва да се вземат общоевропейски мерки.\r\nАкцент в дискусията на Жени ГЕРБ бе и ратификацията на Истанбулската конвенция. „Странно е, че партията на социалистите и демократите в ЕП бе сред нейните двигатели, а БСП се противопоставя, с което на практика се обявява против борбата с дискриминацията и насилието над жените”, подчерта Радев. Той цитира данни от проучване в Европа, според които всяка трета жена е подложена на някаква форма на насилие, а една от 20 жени е била изнасилена. „Конвенцията се основава на демократичните и християнските ценности, защото чрез нея ясно се обявяваме срещу убийствата на честта, сексуалното осакатяване на жени, трафика на хора. За документа се изговориха страшно много лъжи относно въвеждане на трети пол, еднополови бракове и др. Такива текстове няма в конвенцията, която е подписана от 44 държави, подчерта Радев. Според него, за да има спокойствие в обществото, по примера на Полша, българският парламент може да приеме декларация към решението за ратифициране на конвенцията, с която да обяви, че няма да въвежда еднополовите бракове. От нас зависи какво ще променим във вътрешното си законодателство, посочи евродепутатът от ГЕРБ/ЕНП.\r\n„България е сред отличниците в ЕС по спазване на финансовата дисциплина и по усвояване на еврофондовете. Нямаме бюджетен дефицит, а борбата с контрабандата дава отражение на събираемостта в държавния бюджет. Поддържаме много добри макроикономически показатели и на практика покриваме изискванията за членство в Еврозоната. В условията на валутен борд приемането на еврото няма как да доведе до дестабилизация“, заяви в отговор на въпрос от залата Емил Радев. Той отхвърли спекулациите, че приемането на еврото ще предизвика сътресения в икономиката ни. \r\nСлед дискусията дамите, сред които имаше и представители на местната и държавната власт, аплодираха възстановка на ритуали по повод Бабинден, организирана от пенсионерския клуб и читалището в кв. „Рилци” в Добрич.", "date": "2018.01.20", "title": "Евродепутатът Емил Радев: Европейското председателство открива изключителен шанс за България"}
{"url": "http://www.focus-news.net/news/2018/01/20/2479508/the-new-york-times-turtsiya-zapochna-operatsiya-sreshtu-podkrepyanite-ot-sasht-siriyski-kyurdi.html", "text": "Турската артилерия обстреля обекти в северния сирийски район Африн в петък, докато министърът на отбраната на Турция обявяваше официално началото на военна операция срещу подкрепяните от САЩ сирийски кюрдски формирования, въпреки предупрежденията от страна на Вашингтон. Тези събития заплашват да дестабилизират допълнително региона, разкъсван от седемгодишен граждански конфликт, пише авторитетното американско издание The New York Times.\r\nБойците от подкрепяната от Турция „Свободна сирийска армия“, от които се очакваше да са в първите редици на атака, бяха забелязани да се движат към границата по обяд в петък, под акомпанимента на турската артилерия на южната турска граница със Сирия. Военнослужещите заляха мрежата със снимки на мъже и техника, подготвящи се за офанзива.\r\nЗа Турция сирийските кюрдски милиции са част терористична организация, която заплашва националната й сигурност, но не успя да намери подкрепа за интервенцията си срещу тях.  Сирия е срещу турската интервенция и заместник-министърът на външните работи на страната, Файсал Мекдад, заяви, че сирийските ВВС ще унищожат всеки турски самолет, който влезе във въздушното пространство на Африн.\r\nМинистърът на отбраната на Турция Нуреддин Чанъклъ обяви началото на операция в Африн по телевизионния канал A Haber в петък следобед.\r\n„Тук не мога да коментирам кога ще започне операцията и от кое направление“, заяви Чанъклъ. „Това, което искам да кажа е: Тази операция ще бъде осъществена. Терористичните организации ще бъдат изчистени от там“.\r\nОперацията на Турция „е свързана с вътрешната политика“, заяви Ахмед хан, преподавател по международни отношения в Университета Кадир Хас в Истанбул. Според него, кюрдската заплаха е реална заплаха за сигурността сред турското население, но правителството прави това и за да спечели подкрепата на националистическите слоеве на обществото.\r\nВашингтон вече предупреди Анкара да не провежда операцията. Говорителят на Държавния департамент Хедър Науърт заяви в четвъртък, че приоритетът в Сирия е борбата срещу „Ислямска държава“.\r\n„Призоваваме, най-вече Турция, да не предприема подобни действия“, заяви тя. „Фокусът трябва да е върху унищожаването на „Ислямска държава“, така че не искаме те да причиняват още насилие, а да останат концентрирани върху терористите“.\r\nОтделно от това, САЩ са начело на усилията за образуване на кюрдска гранична армия в друга част на Сирия, за да защитава земите си, отнети от „Ислямска държава“. Турция се обяви против създаването на тази сила, на основание, че това ще доведе до разполагането на хиляди кюрдски бойци край турската граница.\r\nРусия, която е зад сирийското правителство, също не се съгласи да подкрепи операцията в Африн. Дори външният министър на страната Сегей Лавров отрече информацията, че руските наблюдатели напускат Африн, в очакване на турската офанзива. \r\nБез подкрепата на Русия, турската интервенция в Африн ще бъде белязана от сериозен риск, казват турските анализатори.\r\n„Това показва разликата в интересите на Турция и Русия“, заяви Керим Хас, лектор по руско-турски отношения в Московския университет. Според неговите думи, Русия не е искала да се замеси в борбата с кюрдите, която се води от 100 години и може да не помогне на турците, ако те срещнат проблеми в Африн. „Русия  не е в Сирия, за да разрешава кюрдския проблем“.\r\nПревод и редакция:", "date": "2018.01.20", "title": "The New York Times: Турция започна операция срещу подкрепяните от САЩ сирийски кюрди"}
{"url": "http://www.focus-news.net/news/2018/01/20/2479509/tsisterna-s-propan-butan-deraylira-na-gara-byala-ne-e-imalo-iztichane-na-gaz-i-postradali-obzor.html", "text": "При извършване на маневра цистерна с газ, част от влакова композиция, е излязла от коловоза на гара Бяла в събота сутринта. Сигналът за инцидента е подаден около 10.00 часа. На място са пристигнали екипи на пожарната, които са оказали съдействие за връщането на цистерната в коловоза. Нямало е пострадали хора. Не се е стигнало до изтичане на газ и до прекъсване на движението на влаковете в участъка. От Национална компания \"Железопътна инфраструктура\" уточниха, че в 09.25 ч., в гара Бяла, маневрен състав на „Булмаркет“ извършва маневра, без да е получил разрешение. Вследствие на това извън релсите с първата талига излиза един от вагоните, пълен с пропан-бутан. В 12.30 часа вагонът е върнат на релсите. От НКЖИ уверяват, че не е имало опасност за населението. Назначена е комисия за установяване на причините за инцидента.„Фокус” припомня, че: 7 души загинаха, а 29 бяха ранени на 10 декември 2016 г., когато товарен влак дерайлира в района на гарата в село Хитрино и цистерни с газ пропан-бутан, собственост на „Булмаркет”, експлодираха. Взривната вълна засегна инфраструктурата и повече от 300 домакинства – част от къщите в населеното място бяха сринати до основи, а на други бяха нанесени сериозни щети.", "date": "2018.01.20", "title": "Цистерна с пропан-бутан дерайлира на гара Бяла, не е имало изтичане на газ и пострадали (ОБЗОР)"}
{"url": "http://www.focus-news.net/news/2018/01/20/2479510/pazardzhik-ogranicheno-e-dvizhenieto-na-tezhkotovarni-avtomobili-nad-12-t-s-remarketa-i-poluremarketa-po-pat-843-velingrad-sarnitsa-poradi-snegovalezh.html", "text": "Ограничено е движението на МПС над 12 т. с ремаркета и полуремаркета по път ІІІ-843 Велинград - Сърница, поради снеговалеж. Това съобщиха от пресцентъра на Агенция \"Пътна инфраструктура\".", "date": "2018.01.20", "title": "Пазарджик: Ограничено е движението на тежкотоварни автомобили над 12 т. с ремаркета и полуремаркета по път ІІІ-843 Велинград - Сърница, поради снеговалеж"}
{"url": "http://www.focus-news.net/news/2018/01/20/2479511/nako-manastarliev-obshtina-petrich-sotsialniyat-patronazh-kam-obshtinata-obsluzhva-230-choveka.html", "text": "Социалният патронаж към Община Петрич обслужва 230 човека. Това каза за Радио „Фокус“ – Пирин Нако Манастарлиев, директор на дирекция „Социално подпомагане“ към Община Петрич. По думите му капацитетът на социалната услуга е бил увеличен в последната година и половина от 90 на над 200 човека. „Социалният патронаж в Петрич обслужва възрастни и самотни хора на територията на цялата община“, каза още Манастарлиев. Той добави, че Община Петрич работи по няколко социални проекта, единият от които приключва към момента – „Независим живот“. „Той обхваща 130 човека – личен асистент, домашен помощник и социален асистент. В момента сме в преговори с Агенцията за социално подпомагане и се надяваме срокът да бъде удължен поне с още една година“, подчерта Манастарлиев.\r\nЛивия НИНОВА", "date": "2018.01.20", "title": "Нако Манастарлиев, Община Петрич: Социалният патронаж към Общината обслужва 230 човека"}
{"url": "http://www.focus-news.net/news/2018/01/20/2479512/the-jerusalem-post-turtsiya-zapochna-operatsiya-v-afrin-uslozhnyavayki-dopalnitelno-otnosheniyata-si-sas-sasht.html", "text": "Турски военни самолети нанесоха удари по позиции на подкрепяна от САЩ кюрдска милиция в сирийската провинция Африн в събота, според съобщения от турските военни, като този ход най-вероятно ще задълбочи разрива между Анкара и Вашингтон, пише израелското издание The Jerusalem Post.\r\nОперацията отваря нов фронт в сирийската война, на който турците ще се изправят срещу съюзените със САЩ кюрди, по време, когато турско-американските отношения се намират в повратна точка.\r\nБомбардировките бяха осъществени срещу сирийските кюрдски „Отряди за народна самоотбрана“, заявиха турските военни, добавяйки, че подкрепяната от Турция сирийска опозиционна група “Свободната сирийска армия“ ще окаже подкрепа на турските военни за операцията в Африн.\r\nОт кюрдската страна съобщиха, че няколко военнослужещи са ранени в резултат от атаките.\r\nОперацията идва след седмици на предупреждения от турския президент Реджеп Таийп Ердоган и министрите му. Турция смята „Отрядите за народна партия“ и сирийската кюрдска партия „Демократически съюз“ за издънки на Работническата партия на Кюрдистан (ПКК), която води смъртоносна борба за независимост на турските югоизточни области, населени предимно с кюрди, от три десетилетия.\r\nУвеличената мощ на „Отрядите“ в големи части от Северна Сирия изплашиха Анкара, която се притеснява от създаването на независима кюрдска държава по южната си граница.\r\nРазличията в политиката спрямо Сирия усложниха и без това трудните отношения между съюзниците в рамките на НАТО – Турция и САЩ.Вашингтон подкрепи сирийските кюрди, твърдейки, че те са ефективен партньор в борбата срещу „Ислямска държава“.\r\nПревод и редакция:", "date": "2018.01.20", "title": "The Jerusalem Post: Турция започна операция в Африн, усложнявайки допълнително отношенията си със САЩ"}
{"url": "http://www.focus-news.net/news/2018/01/20/2479513/pernik-nad-1000-survakari-defiliraha-na-15-oto-izdanie-na-festivala-surova-v-breznik.html", "text": "Над 1000 сурвакари дефилираха на 15-oто издание на фестивала „Сурова” в Брезник, съобщиха от пресцентъра на Община Перник. В шествието се включиха над 20 атрактивни групи. Празникът в Брезник се прави седмица преди сурвакарите да лумнат звънци в Перник.\r\nПо традиция игрите започнаха по обяд. Гости на официалното откриване бяха кметът на Община Перник Вяра Церовска и екипът й, народните представители Красимир Велчев и д-р Александър Александров и областният управител Ирена Соколова.\r\nВсички участници бяха приветствани от кмета на Брезник Васил Узунов.\r\nГрупите дефилираха по площада пред местното читалище и показваха своите ритуали, а вечерта завършва с очистителния сурвакарски огън.\r\nИзявата няма състезателен характер. Идеята е събитието да е истински народен празник и да се пази традицията.", "date": "2018.01.20", "title": "Перник: Над 1000 сурвакари дефилираха на 15-oто издание на фестивала „Сурова” в Брезник"}
{"url": "http://www.focus-news.net/news/2018/01/20/2479514/euronews-balgariya-radostta-na-zhan-klod-yunker.html", "text": "В обзор „За положението в Съюза“ на Щефан Гробе, анализатор на Euronews, се обръща внимание на това, че ротационният председател на Съвета на Европейския съюз – България, ще трябва да координира политическия диалог за Брекзит.\r\nТова е голяма задача за България, пише авторът, но председателят на Европейската комисия Жан-Клод Юнкер разгърна обществена кампания в нейна поддръжка.\r\n„Когато България се присъедини към ЕС, се чувстват по този начин, описван от немците като “Vorfreude”, предвкусване на радостта. Днес, с голяма гордост, големи надежди и нетърпение гледам към следващите шест български месеца“, написа Юнкер в „Туитър“.\r\nПредвкусване на радостта... Или самозаблуждение, както биха казали някои. Навярно, България има доста много реални проблеми у дома. Съгласно данните, България е най-корумпираната страна в ЕС, а в глобалния рейтинг за добро държавно управление тя заема 58-о място – веднага след Буркина Фасо. През тази седмица, медицинския персонал В южна България започна протести заради неизплатени заплати за последните два месеца, както и срещу приватизацията на своите болници. Средства за това от държавната хазна, изглежда, властите нямат.\r\nПодобна ситуация в страна от ЕС представлява питателна почва за руската пропаганда – ако Москва би била заинтересована от дестабилизация в България.\r\nНо, очевидно, руснаците се интересуват повече от големите страни, като Франция и Италия.\r\nПревод и редакция:", "date": "2018.01.20", "title": "Euronews: България – радостта на Жан-Клод Юнкер"}
{"url": "http://www.focus-news.net/news/2018/01/20/2479515/stara-zagora-vazstanoveno-e-dvizhenieto-po-am-trakiya-pri-km-172.html", "text": "Възстановено е движението по АМ \"Тракия\" при км 172. Това съобщиха от пресцентъра на Агенция \"Пътна инфраструктура\".", "date": "2018.01.20", "title": "Стара Загора: Възстановено е движението по АМ \"Тракия\" при км 172"}
{"url": "http://www.focus-news.net/news/2018/01/20/2479516/natsionalna-novinarska-agentsiyarusiya-pomoshtta-za-turtsiya-ot-strana-na-balgariya-idva-ot-nerazbiraneto-na-dnevniya-red-na-sayuza.html", "text": "България се изказа за продължаване на преговорите за присъединяване на Турция към Европейския съюз и има намерение да помогне на Анкара в този процес. Научният сътрудник на отдела за европейски политически изследвания ИМЕМО към Руската академия на науките Екатерина Шумицкая обясни в ефира на „Национална новинарска агенция“ от какво е продиктувана протурската позиция на София.\r\n„От януари 2018 година, България е председател на Съвета на Европейския съюз и в нейните приоритети влиза поддръжката за по-нататъшното разширение на Съюза. България, като една от най-младите страни в ЕС – влязла през 2007 година – изостава на теоретическо ниво от концептуалното осмисляне на външната политика на Блока, като цяло. Както знаем, председателят на Европейската комисия Жан-Клод Юнкер се отказа от по-нататъшното разширение на Европейския съюз преди една година и обяви мораториум, защото в момента Брюксел преосмисля активно своята представа за т.нар. „Източно партньорство“, политиката на съседство и подобните на това. България закъснява. Тя, както и преди, строи своята външна политика на идеята, че, колкото е по-голям ЕС, толкова по сигурен ще е животът в него. През последните две години Турция направи решителен завой към авторитарна и самостоятелна политика. Ердоган отстъпи от европейските ценности и от преговорите, а за България, разбира се, като съседна на Турция страна, е много важно да има като съсед еднакво мислещ партньор. В нейните интереси в националната сигурност е да има не врагове и непредсказуеми авторитарни лидери, а колеги и партньори по членство в Европейския съюз. Именно затова за България е толкова важно да подкрепи влизането на Турция в ЕС“, обясни Шумицкая.\r\nДруга причина за това, според експерта, е неопределеността на позицията на София в ЕС.\r\n„Вторият аспект е, че България в момента търси своето място в Европейския съюз. Тъй като е една от най-слабо развитите икономики, имаща големи проблеми с корупцията, България се опитва да заеме своето място в качеството на посредник между ЕС и страните от постсъветското пространство, както и с тези, които се стремят към присъединяване към Съюза, подобно на Турция. Това е нейната специална мисия на европейската арена. И по тези причини България се обявява за присъединяване на Турция към ЕС“, обобщи събеседницата на НСН.\t\r\nПревод и редакция:", "date": "2018.01.20", "title": "„Национална новинарска агенция“(Русия): Помощта за Турция от страна на България идва от неразбирането на дневния ред на Съюза"}
{"url": "http://www.focus-news.net/news/2018/01/20/2479517/balgariya-komentari-v-chuzhdite-medii-agentsiya-fokus.html", "text": "България се изказа за продължаване на преговорите за присъединяване на Турция към Европейския съюз и има намерение да помогне на Анкара в този процес. Научният сътрудник на отдела за европейски политически изследвания ИМЕМО към Руската академия на науките Екатерина Шумицкая обясни в ефира на „Национална новинарска агенция“ от какво е продиктувана протурската позиция на София.\r\n„От януари 2018 година, България е председател на Съвета на Европейския съюз и в нейните приоритети влиза поддръжката за по-нататъшното разширение на Съюза. България, като една от най-младите страни в ЕС – влязла през 2007 година – изостава на теоретическо ниво от концептуалното осмисляне на външната политика на Блока, като цяло. Както знаем, председателят на Европейската комисия Жан-Клод Юнкер се отказа от по-нататъшното разширение на Европейския съюз преди една година и обяви мораториум, защото в момента Брюксел преосмисля активно своята представа за т.нар. „Източно партньорство“, политиката на съседство и подобните на това. България закъснява. Тя, както и преди, строи своята външна политика на идеята, че, колкото е по-голям ЕС, толкова по сигурен ще е животът в него. През последните две години Турция направи решителен завой към авторитарна и самостоятелна политика. Ердоган отстъпи от европейските ценности и от преговорите, а за България, разбира се, като съседна на Турция страна, е много важно да има като съсед еднакво мислещ партньор. В нейните интереси в националната сигурност е да има не врагове и непредсказуеми авторитарни лидери, а колеги и партньори по членство в Европейския съюз. Именно затова за България е толкова важно да подкрепи влизането на Турция в ЕС“, обясни Шумицкая.\r\nДруга причина за това, според експерта, е неопределеността на позицията на София в ЕС.\r\n„Вторият аспект е, че България в момента търси своето място в Европейския съюз. Тъй като е една от най-слабо развитите икономики, имаща големи проблеми с корупцията, България се опитва да заеме своето място в качеството на посредник между ЕС и страните от постсъветското пространство, както и с тези, които се стремят към присъединяване към Съюза, подобно на Турция. Това е нейната специална мисия на европейската арена. И по тези причини България се обявява за присъединяване на Турция към ЕС“, обобщи събеседницата на НСН.\t\r\n*** Канцлерът на Германия Ангела Меркел изрази подкрепата си за инициативата на българския премиер Бойко Борисов за провеждане на отделни преговори с Турция в рамките на българското председателство на Съвета на Европейския съюз, предава ТАСС.\r\n„Приветстваме инициативата на българския премиер Борисов за организиране на среща с президента на Турция и ръководителите на Европейската комисия, Съвета на Европа и Европейския парламент за открити разговори по всички нерешени въпроси. Необходимо е да урегулираме отношенията с нашите съседи, за да се решат възникналите проблеми“, заяви Меркел.\r\nПредполага се, че тази среща се проведе през пролетта във Варна.\r\nОсвен това, германският канцлер заяви, че Германия подкрепя българската инициатива за построяване на газоразпределителен център „Балкан“.\r\n„Приветстваме идеята за строителство на газов хъб. И сме готови да подкрепим и други инфраструктурни проекти с българско участие“, подчерта Меркел.\r\nТези заявления на германския канцлер бяха направени по време на пресконференция след края на преговорите с Борисов в София, където се намира на кратка работна визита.\r\n*** В обзор „За положението в Съюза“ на Щефан Гробе, анализатор на Euronews, се обръща внимание на това, че ротационният председател на Съвета на Европейския съюз – България, ще трябва да координира политическия диалог за Брекзит.\r\nТова е голяма задача за България, пише авторът, но председателят на Европейската комисия Жан-Клод Юнкер разгърна обществена кампания в нейна поддръжка.\r\n„Когато България се присъедини към ЕС, се чувстват по този начин, описван от немците като “Vorfreude”, предвкусване на радостта. Днес, с голяма гордост, големи надежди и нетърпение гледам към следващите шест български месеца“, написа Юнкер в „Туитър“.\r\nПредвкусване на радостта... Или самозаблуждение, както биха казали някои. Навярно, България има доста много реални проблеми у дома. Съгласно данните, България е най-корумпираната страна в ЕС, а в глобалния рейтинг за добро държавно управление тя заема 58-о място – веднага след Буркина Фасо. През тази седмица, медицинския персонал В южна България започна протести заради неизплатени заплати за последните два месеца, както и срещу приватизацията на своите болници. Средства за това от държавната хазна, изглежда, властите нямат.\r\nПодобна ситуация в страна от ЕС представлява питателна почва за руската пропаганда – ако Москва би била заинтересована от дестабилизация в България.\r\nНо, очевидно, руснаците се интересуват повече от големите страни, като Франция и Италия.", "date": "2018.01.20", "title": "България – коментари в чуждите медии ( Агенция „Фокус“ )"}
{"url": "http://www.focus-news.net/news/2018/01/20/2479518/tri-pati-sedmichno-e-preporachitelno-da-se-trenira-vav-fitnes-zalata-spored-fitnes-instruktor.html", "text": "Престоят във фитнеса може да е различен, като е препоръчително минимум 3 пъти седмично по 1 час, а най-малко около 40 минути, но това зависи от плътността на тренировката, каза за Радио „Фокус“ – Пазарджик Николай Петров, фитнес инструктор от Пазарджик. Той уточни, че тренировките за мускулна маса са по-интензивни и по-кратки, а за релеф – по-продължителни. „Като цяло първоначално се прави предварителна подготовка по всички уреди, като се използва 50% от силата, за да свикне мускулът, при по-напредналите се увеличава по 3 пъти, а активните спортисти тренират по 6 пъти седмично, но тава е доста натоварващо и възстановяването е по-трудно. Всичко върви ръка за ръка с храненето, ако не се храним пълноценно и здравословно, фитнесът няма да има ефект“, каза още фитнес инструкторът.\r\nАлбена ЖИЛЕКОВА", "date": "2018.01.20", "title": "Три пъти седмично е препоръчително да се тренира във фитнес залата, според фитнес инструктор"}
{"url": "http://www.focus-news.net/news/2018/01/20/2479313/pregled-na-osnovnite-temi-svetovniya-pechat-agentsiya-fokus.html", "text": "Северна Корея съобщи, че ще изпрати делегация от 150 души на Зимните параолимпийски игри в Пьончан, които ще последват Олимпийските игри в града в периода между 9 и 18 март, пише южнокорейският  „Чосун Илбо“.\r\nСеул и Вашингтон са решили да отложат ежегодните си общи военни маневри след Олимпийските и Параолимпийските игри, за да намалят напрежението в региона. \r\nСпоред прессекретар на Пентагона „американските войници и екипировка ще започнат да пристигат в Южна Корея в средата на март, за да започнат подготовка, в случай, че ученията започнат през април“. \r\nЯдреният самолет на САЩ „Карл Винсън“, който напусна водите край Калифорния в началото на януари, трябва да пристигне във водите край Корейския полуостров към началото на Олимпийските игри. \r\n***\r\nРуските сили започнаха изтеглянето си от района на сирийския град Африн, след като Турция обяви плановете си да започне военна операция срещу свързаните според Анкара с „Работническата партия на Кюрдистан“ (ПКК) „Народни отряди за защита“ (YPG), пише вестник Daily Sabah.\r\nИзточници в Африн, които от редакцията определят като „надеждни“, съобщават, че руските военнослужещи, разположени на североизток от града, са започнали да напускат района. Част от тях вече са се изтеглили до градовете Нубл и Захра, които към момента са под контрола на правителствените сили на Дамаск. \r\nДокладите бяха разпространени малко след като турският министър на отбраната Нуретин Чанъклъ заяви, че Москва е информирала Анкара за плановете си да изтегли военните си ресурси от района на сирийския град. В тази връзка министърът увери, че разговорите между турски и руски представители ще продължат.\r\nОперацията в Африн – регион, граничещ с провинциите Хатай и Килис в Турция, се очаква да започне съвсем скоро. Това ще бъде втората турска мисия в Сирия след „Щита на Ефрат“, която приключи през март 2017 г. – седем месеца след стартирането й.\r\n***\r\nСпоред постоянния представител на САЩ при ООН Ники Хейли, Русия подкопава международните усилия срещу употребата на химически оръжия, отбелязва изданието Washington Examiner.\r\n„Една нация възпрепятства Съвета за сигурност на ООН да изпълни дълга си. Това е Русия“, подчерта американският дипломат в рамките на среща, посветена на темата за оръжията за масово унищожение. \r\nС коментарите си Хейли визира руската подкрепа за президента на Сирия Башар Асад, обвинен от САЩ и западните съюзници в използването на химически оръжия срещу противниците си във въоръжения граждански конфликт. Официална Москва твърди, че химическите атаки са извършени от терористични групировки и други враждуващи с режима в Дамаск сили. \r\nХейли обаче припомни: „Съвместният разследващ механизъм (СРМ) на ООН изясни, че Асад и „Ислямска държава“ използват химически оръжия в Сирия. Русия наложи вето върху три резолюции на Съвета за сигурност, които биха довели до възобновяване на работата на СРМ. Това е Русия; тази, която… попречи режимът на Асад да бъде подведен под отговорност за действията си“.\r\nРусия наложи вето върху подновяването на работата на СРМ през ноември миналата година, като изтъкна, че следователите не са представили убедителни доказателства, и че САЩ са представили план, насочен срещу Асад. \r\nВъншният министър на Руската федерация Сергей Лавров, който присъства на заседанието на Съвета за сигурност в четвъртък (местно време), отхвърли твърденията на Хейли.\r\n„За съжаление всички наши предложения винаги са били посрещани с твърда съпротива от страна на редица западни колеги, които предпочитат да си затварят очите пред фактите за използване и дори производството на химическо оръжие от терористи, и вместо това да излязат с неоснователни обвинения срещу Дамаск“, подчерта първият дипломат на Москва. \r\n„САЩ работят усилено, за да гарантират неразпространението на тези смъртоносни оръжия. Насърчаваме създаването на среда за сигурност, която е в полза на неразпространението. И ние вярваме, че всички народи имат морална отговорност да се присъединят към създаването на такава среда\", бе отговорът на Хейли.\r\n***\r\nСлед завръщането си от „историческа“ визита в Индия министър-председателят на Израел Бенямин Нетаняху коментира резултатите пътуването си, като не пропусна да отговори на журналистическите въпроси за отношенията с Палестинската автономия, след като президентът й Махмуд Аббас отхвърли предложението САЩ да бъдат посредници в мирния процес, коментира изданието The Jerusalem Post.\r\n„Ако той (Махмуд Аббас) не иска САЩ като посредници, то той не иска мир. Нямаме техен заместител“, подчерта Нетаняху в петък след завръщането си в Израел. \r\nЩо се отнася до предстоящото посещение на американския вицепрезидент Майк Пенс, Нетаняху заяви: „Това е още един израз на силните връзки между Израел и САЩ и на подхода на администрацията\" на Доналд Тръмп. \r\nИзраелският премиер направи коментар и за отношенията с Турция. Нетаняху изрази съжаление за негативните коментари на Анкара и продължаващата й „подкрепа за ХАМАС, която действа срещу нашето съществуване“.\r\n***", "date": "2018.01.20", "title": "Преглед на основните теми световния  печат (Агенция \"Фокус\")"}
{"url": "http://www.focus-news.net/news/2018/01/20/2479314/predstoyashti-sabitiya-v-stranata-za-20-yanuari-agentsiya-fokus.html", "text": "***\r\nВ Министерски съвет министър-председателят Бойко Борисов ще се срещне с канцлера на Германия Ангела Меркел. \r\n***\r\nВ сградата на община Габрово министърът на образованието и науката Красимир Вълчев ще проведе  работна среща с директори и учители от детските градини и училищата в областта. След 13.00 часа министър Вълчев ще направи изявление пред медиите.\r\n***\r\nОт 16.00 часа в Литературен клуб „Перото“ ще се състои дискусия на тема „Съвременната българска литература в контекста на европейската модерност“. \r\n***\r\nОбщинските съветници от ПП ГЕРБ Велизар Шанов, Христина Димитрова и Венета Тодорова ще проведат приемни с граждани в девинските села Беден и Брезе. В село Беден срещата ще се проведе в ресторанта от 15.00 часа, а в село Брезе от 17.00 часа в местното заведение.\r\n***\r\nОт 12.00 часа в зала 4 на Младежки център ще се състои музикална среща на млади хора с интерес към музиката и музикалните инструменти. \r\n***\r\nОт 11.00 часа в НЧ „Искра“ ще бъде представен спектакълът „Рибарят и златната рибка“, чийто режисьор е Теменужка Коларова. \r\n***\r\nОт 12.00 часа в университетски храм „Св. Патриарх Евтимий“ и пред паметника на св. Патриарх Евтимий ще бъде отбелязан Денят на св. Патриарх Евтимий. \r\n*** \r\nОт 14.30 часа в Регионалния пресклуб на БТА ще се състои пресконференция във връзка с предстоящо събитие във Велико Търново, организирано от фондация „Виделей” на тема  „Духовната сила на българите. Укривани истини, методи и влияние“. \r\n*** \r\nОт 16.00 часа в Регионалния пресклуб на БТА ще се състои пресконференция, на която ще бъдат представени ръководството и целите на новоучреденото сдружение „Задруга за чиста храна”.\r\n***\r\nОт 15.00 часа в актовата зала на СУ „Козма Тричков\" ще се проведе събитие, посветено на дигиталния маркетинг. \r\n*** \r\nОт 11.00 часа в НЧ „Напредък-1869“ Държавен куклен театър - Стара Загора ще представи „Вълшебникът от Оз“ - мюзикъл по Л. Ф. Баум.\r\n***\r\nОт 11.00 часа в конферентната зала на комплекс „Изида“ Жени ГЕРБ-Добрич организира дискусия на тема „Българското европредседателство“ с участието на евродепутата от ГЕРБ/ЕНП Емил Радев.\r\n***\r\nОт 15.30 часа от моста над река Бистрица, преди село Ябълково, ще тръгне поход „По пътя на руските освободители”, организиран за поредна година от читалище „Зора”. \r\n***\r\nОт 18.00 часа в зала „Дунав“ , „Дунав“ - Русе организира контролна среща срещу „Раковски-1964“. Контролният мач ще е със свободен вход за всички желаещи да присъстват.\r\n***\r\nОт 15.00 и 19.00 часа в Оперен театър Николо Коцев и група „Кикимора“ представят: „CHILDREN IN TIME“ – една вечер с музиката на  DEEP PURPLE  и  RAINBOW. \r\n***\r\nОт 10.00 часа в Регионална библиотека „Христо Смирненски“ ще се състои безплатно обучени за родители. Лекциите ще бъдат провеждани веднъж месечно на различни теми.", "date": "2018.01.20", "title": "Предстоящи събития в страната за 20 януари (Агенция „Фокус“)"}
{"url": "http://www.focus-news.net/news/2018/01/20/2479315/dlmagyarorszg-afganistanski-migranti-sa-zadarzhani-na-ungarskata-granitsa-pri-opit-da-ya-preminat-v-balgarski-kamion.html", "text": "Двама афганистански граждани са задържани на граничен пункт „Рьоске“ на границата между Унгария и Сърбия в камион с българска регистрация, предава  Délmagyarország.\r\nНа 19 януари по обяд полицейските служители откриват двамата афганистанци на товарния терминал на граничния пункт, скрили се в български камион. По време на разпита мъжете, твърдящи, че са афганистанци, не са успели да легитимират престоя си в Унгария. \r\nПо данни, публикувани на сайта на унгарската полиция, задържаните афганистанци са поставени под  временен арест.  Виктор Турмаков", "date": "2018.01.20", "title": "Délmagyarország: Афганистански мигранти са задържани на унгарската граница при опит да я преминат в български камион"}
{"url": "http://www.focus-news.net/news/2018/01/20/2479316/sergey-lavrov-moskva-shte-se-stremi-da-izpalni-minskite-sporazumeniya.html", "text": "Външният министър на Русия Сергей Лавров разкритикува украинските власти, които не искат да влизат в диалог за мирното разрешаване на конфликта в Донбас  и които според него са поели към поредната ескалация на напрежението, предава Regnum.\r\nЛавров заяви, че Западът е „взел под крилото си“ украинските власти, които са съвършено „неспособни на договор“. Според него правейки така, западните политици вече не могат да критикуват неконструктивните действия на Украйна.\r\n„И в Европа, и във Вашингтон прекрасно разбират каква игра играе Киев и как той води линия да не изпълнява своите задължения по минските споразумения“, подчерта Лавров. \r\nРуският външен министър отбеляза, че Киев, приемайки т.нар. Закон за реинтеграцията на Донбас, фактически е зачеркнал Минските споразумения, които Русия на свой ред ще изпълнява. \r\n„Ние спокойно и твърдо ще отстояваме този пакет, под който се подписаха президентът на Украйна Петро Порошенко и лидерите на Донецк и Луганск“, заключи Лавров. Виктор Турмаков", "date": "2018.01.20", "title": "Сергей Лавров: Москва ще се стреми да изпълни Минските споразумения"}
{"url": "http://www.focus-news.net/news/2018/01/20/2479317/politico-angela-merkel-i-emanyuel-makron-zayaviha-che-shte-provedat-evropeyski-reformi.html", "text": "Президентът на Франция Еманюел Макрон и германският канцлер Ангела Меркел заявиха, че ще ускорят реформите в Европа. Очаква се те да излязат с обща декларация за формирането на ново френско-германско Елисейско споразумение, предава  Politico.\r\nДокументът ще бъде публикуван 55 години след първото Елисейско споразумение, подписано от тогавашния френски президент Шарл дьо Гол и германски канцлер Конрад Адеауер – ключово споразумение за следвоенното помирение и сътрудничество между двете страни. \r\nВ своя реч от септември Макрон призова към ревизия на договора, за да се въведе това, което той нарече „ново партньорство на Франция“ с Германия. Преди работна вечеря в Париж Макрон и Меркел съобщиха, че ще публикуват декларацията си в понеделник, 22 януари.\r\nНа въпрос какви са различията между двете държави относно реформирането на Европа и на Еврозоната, Макрон заяви, че „идеята на проучвателните преговори не е да се търсят различия, а да се изградят точки на досег“. „По този начин винаги сме изграждали Европа“, допълни той.\r\n„Споделяме идеята, че искаме по-суверенна, по обединена и по-демократична Европа“, допълни той. \r\nИ двете правителство изглеждат уверени, че все още има време през следващите месеци да се извърши прогрес по това, което е ключова част от плановете на френския президент за Европа. \r\nФинансовите министри на Франция и на Германия Брюно льо Мер и Петер Алтмайер заявиха, че експерти от двете страни ще работят по нови общи идеи за реформи, които да приключат дейността по банковия съюз на Еврозоната и да хармонизират данъчните системи.  Виктор Турмаков", "date": "2018.01.20", "title": "Politico: Ангела Меркел и Еманюел Макрон заявиха, че ще проведат европейски реформи"}
{"url": "http://www.focus-news.net/news/2018/01/20/2479318/beliyat-dom-donald-tramp-i-tereza-mey-shte-se-sreshtnat-v-davos.html", "text": "Белият дом съобщи, че президентът на САЩ  Доналд Тръмп ще проведе среща с британския министър-председател Тереза Мей на Световния икономически форум в Давос следващата седмица, предава  AFP.\r\nСъобщението на Белия дом е дадено, след като Тръмп отмени планираното си посещение в Лондон, хвърляйки сянка на съмнение върху силата на трансатлантическите „специални отношения“.  Агенция „Фокус“ припомня: Държавният секретар на САЩ Рекс Тилърсън обясни отмененото посещение на Тръмп във Великобритания с факта, че президентът иска да остави министър-председателя на спокойствие да се фокусира върху въпросите, свързани с Брекзит.    Виктор Турмаков", "date": "2018.01.20", "title": "Белият дом: Доналд Тръмп и  Тереза Мей ще се срещнат в Давос"}
{"url": "http://www.focus-news.net/news/2018/01/20/2479319/emerging-europe-boyko-borisov-predstavi-pred-epp-prioritetite-na-predsedatelstvoto-na-balgariya-v-saveta-na-es.html", "text": "Българският министър-председател Бойко Борисов представи четирите приоритета на страната си по време на нейното председателство в Съвета на ЕС, предава  Emerging Europe.\r\n„Бъдещето на Европа и младите хора, европейската перспектива на Западните Балкани и връзките между ЕС и Западните Балкани, сигурна и стабилна Европа, цифровата икономика и уменията, необходими за бъдещето – знаете, че те са свързани с международния пазар“, заяви министър-председателят по време на дебат на Европейската народна партия относно бъдещето на Стария континент в Европейския парламент в Страсбург.\r\n„Сега сме се прицелили в корупцията. След две-три години ще успеем с помощта на новото законодателство, при добра воля и с ваша помощ“, допълни Борисов и добави, че икономическият ръст на страната му е нямало как да бъде постигнат, ако корупцията е била толкова широкоразпространена, както се твърди и че  в такъв случай е нямало как партията му ГЕРБ да бъде избрана за трети пореден път.  Виктор Турмаков", "date": "2018.01.20", "title": "Emerging Europe: Бойко Борисов представи пред ЕПП приоритетите на председателството на България в Съвета на ЕС"}
{"url": "http://www.focus-news.net/news/2018/01/20/2479320/the-guardian-naydzhal-farazh-mozhe-da-e-predaval-danni-na-dzhulian-asandzh.html", "text": "Бившият председател на Британската партия на независимостта Найджъл Фараж може да се е срещал в посолството на Еквадор в Лондон и да  предал на създателя на сайта за разследване „Уикилийкс“ флашка с данни, според показания, дадени в рамките на разследването в конгреса на САЩ относно връзките на предизборната кампания на президента Доналд Тръмп с Кремъл, пише  The Guardian.\r\nГлен Симпсън, частен разследващ, чиято компания е създала досие относно връзките между кампанията на Тръмп и руски агенти, съобщи, че е получил данни от неназован източник, че Фараж е дал данни на Асандж, но няма доказателства за това.\r\n„Казано ми е, но не съм го потвърдил, че Фараж е имал срещи в еквадорското посолство и е давал данни на Асандж“, заяви Симпсън. На въпрос какви данни са предоставени на основателя на „Уикилийкс“ той отговори с „флашка“. Същевременно той заяви пред комисията за разузнаване на Конгреса, че е възможно да се потвърди колко често Фараж е бил в дипломатическата мисия. \r\n„Въпросът е какви данни? Игра на тронове или имейли? През 2016 или 2017 г. Отговорите на Симпсън са отклоняване на вниманието“, коментира „Уикилийкс“ от профила си в социалната мрежа „Туитър“. \r\nАсандж отрича да работи като агент на  Русия, а Фараж се присмива на предположенията, че Кремъл е повлиял на изборите в САЩ за президент или на британския референдум за Брекзит през 2016 г. \r\nОтношенията на Фараж с Асандж представляват интерес, защото американското разузнаване смята „Уикилийкс“ за агент на руското правителство.  Виктор Турмаков", "date": "2018.01.20", "title": "The Guardian: Найджъл Фараж може да е предавал данни на Джулиън Асандж"}
{"url": "http://www.focus-news.net/news/2018/01/20/2479321/tass-prezidentat-na-sarbiya-shte-pristigne-v-kosovo.html", "text": "Президентът на Сърбия Александър Вучич започва на 20 януари посещение в Косово. Предстои му да успокои живеещите там сърби след убийството на сръбския политик Оливер Иванович, предава ТАСС.\r\nПосещението ще продължи два дни. През това време Вучич ще посети сръбския манастир Грачаница край Прищина. Ще положи и цветя на мястото на убийството на Иванович в Косовска Митровица.\r\nЗа решението да посети Косово след убийството, потресло цяла Сърбия и поставящо под заплаха сигурността на Балканите, Вучич обяви на 16 януари по време на обръщението си към нацията. „Скоро ще бъда в Косово, защото трябва да говоря с народа, който чака това“, заяви той.\r\nСпоред съпартиеца на Вучич от Сръбската прогресивна партия Милован Дрецун „посещението на Вучич е рисковано, но необходимо“. „Президентът ще бъде със сръбския народ, ще покаже, че Сърбия напълно подкрепя сръбския народ в Косово, поддържа го, гарантира сигурността му, доколкото Сърбия може да направи така. Посещението ще възпрепятства по-нататъшното напрежение“, заяви депутатът. \r\nМинистърът на вътрешните работи на Сърбия Небойша Стефанович определи посещението на Вучич като извънредно рисковано. „Убийството на Оливер Иванович прави това посещение много сложно. Но с Вучич не може да се говори по темата, ние не можем да го откажем от намерението му. Не мисли дали има заплаха за личната му безопасност“, допълни министърът.  Виктор Турмаков", "date": "2018.01.20", "title": "ТАСС: Президентът на Сърбия ще пристигне в Косово"}
{"url": "http://www.focus-news.net/news/2018/01/20/2479322/savet-na-uchenite-shte-podpomaga-ministara-na-okolnata-sreda-i-vodite-v-provezhdaneto-na-darzhavnata-politika-obzor.html", "text": "Съвет на учените към министъра на околната среда и водите беше учреден на тържествено заседание в централната зала на Националния археологически музей. Министър Нено Димов откри днес учредителното заседание на новия съвет, който ще е независим консултативен орган, подпомагащ министъра в провеждането на държавната политика по управлението и опазването на околната среда. На учредителното заседание присъстваха първият министър на околната среда проф. Александър Александров и доц. д-р Ирина Костова, декан на Хидротехническия факултет в Университета по архитектура, строителство и геодезия и министър на околната среда в служебния кабинет на проф. Огнян Герджиков.\r\nВ приветственото си слово Нено Димов заяви, че още когато е поел поста на министър на околната среда и водите е казал, че ще търси баланса между опазването на околната среда и икономическото развитие. Той добави, че най-важната цел е да се поставят максимално в услуга на това да търсят баланса между човешкото здраве, чистотата на околната среда, икономическото развитие. По думите му с учредяването на Съвета на учените са поставили здрава основа за по-нататъшните дейности на МОСВ. Според него науката до голяма степен е безпристрастна, но от друга страна, науката е мястото, където се срещат конфликтите и в които тези конфликти търсят своето решение. \r\nПървият министър на околната среда проф. Александър Александров заяви, че се надява Нено Димов да има сили и време да реализира идеята си за повече наука в провеждането на държавната политика по управлението и опазването на околната среда. Деканът на Хидротехническия факултет към Университета по археология, строителство и геодезия (УАСГ) заяви, че ще сътрудничат ползотворно на министъра и ще работят в екип не само при изготвянето на становища, но и в предстоящото създаване на методики Директорът на Института по океанология проф. д-р Снежанка Мончева заяви, че това е абсолютен знак за зачитане на ролята на науката. По думите ѝ е показано, че науката може да служи на обществото.\r\nПред „Фокус“ министър Нено Димов обясни, че идеята за създаването на Съвета се е зародила с това, че като цяло науката е един от фундаментите, на които се гради човечеството и цивилизацията. По думите му първата тема на Съвета на учените ще бъде в сферата на борбата срещу замърсяването на въздуха. Той обясни, че не се очакват регулярни заседания, а в този състав ще се виждат на по-дълъг период от време. Според него повторното използване на водата е конкретен елемент на кръговата икономика. „Повторното използване на водата е нещо, за което ще бъде работено, но там няма да има резултат след седмица, месец или два. Това е нещо, което ще се развива в следващите години“, допълни Димов и обясни, че основната заявка от днешното заседание е, че е крайно време за такъв подход като създаването на Съвет на учените. „Може би те разчетоха това като желание за работа на държавните институции с науката – нещо, което още в правителствената програма е залегнало – за наблягане все повече на образованието и науката“, каза още Нено Димов. \r\nРешението за сформиране на Съвет на учените към министъра на околната среда и водите е основано на разбирането, че е необходимо да се засилят значително връзките на науката с държавните органи и обществото като цяло, за да бъдат изпълнени целите от управленската програма на правителството по приоритет „Устойчива политика за здравословна околна среда“. По покана на министър Димов в Съвета участват 26 представители на научната общност и академичните среди от цялата страна. Сред тях ръководители на звена от БАН и декани на акредитирани висши училища с експертиза по проблематиката на околната среда и водите. Очаква се това да позволи в отделните заседания да бъдат включвани и представители на ръководените от тях научни екипи, притежаващи експертиза по конкретната разглеждана тема. Ще бъдат вложени потенциалът и компетенциите на най-голям брой представители на научната общност в България. \r\nОсновен критерий при избора на акредитираните висши училища, представени в Съвета, е Рейтинговата система за университетите в България, според която висшите училища са класирани по професионалните направления, приложими в сферата на околната среда. Съветът ще заседава по актуални теми от национално и регионално значение, по които ще предлага становища и анализи с цел взимане на информирани управленски решения и повишаване на обществената информираност за научните аспекти на всеки отделен казус, свързан с опазването на околната среда. \r\nЛюба АЛЕКСИЕВА", "date": "2018.01.20", "title": "Съвет на учените ще подпомага министъра на околната среда и водите в провеждането на държавната политика (ОБЗОР)"}
{"url": "http://www.focus-news.net/news/2018/01/20/2479323/reuters-sasht-sa-odobrili-vazmozhnata-prodazhba-na-iztrebiteli-f-35-za-belgiya.html", "text": "Държавният департамент на САЩ одобри възможната продажба на 34 изтребителя Ф-35, произвеждани от корпорацията „Локхийд“ за Белгия на сумата от 6,53 млрд. долара, предава  Reuters.\r\n„Предложената продажба ще допринесе за външната политика и националната сигурност на САЩ, помагайки да се подобри сигурността на съюзна и партньорска нация, която бе и продължава да бъде важна сила за политическата и икономическата стабилност на Западна Европа“, пише в официално заявление на Държавния департамент. \r\n„В условията на договора са включени 34 изтребителя Ф-35, както и 38 двигателя „Прат и Уитни“ Ф-135, както и друга екипировка за стелт-изтребителя“, уточнява Пентагонът.\r\nПравителствата на Финландия, Германия, Испания, Швейцария, ОАЕ и на други страни също имат планове да приемат на въоръжение въпросния модел изтребител.  Виктор Турмаков", "date": "2018.01.20", "title": "Reuters: САЩ са одобрили възможната продажба на изтребители Ф-35 за Белгия"}
{"url": "http://www.focus-news.net/news/2018/01/20/2479324/sergey-lavrov-ne-e-imalo-izteglyane-na-ruski-voenno-ot-afrin.html", "text": "Руският външен министър Сергей Лавров опроверга съобщенията, че руските военни наблюдатели са напуснали района на сирийския град Африн, предава Regnum.\r\n„Тези съобщения бяха опровергани“, заяви Лавров, коментирайки информацията, появила се в турските медии. За изтеглянето на руските военни в Африн по-рано съобщиха турските медии. Отбелязва се, че това е обусловено с намерението на Анкара да започне операция в региона срещу кюрдите. \r\nСлед това арабски медии опровергаха тези сведения, позовавайки се на собствени източници в сирийските силови структури.  Според тях военните от Иран и Русия остават в района на Африн. \r\nНа 19 януари министърът на отбраната на Турция Нуретин Джаникли съобщи за началото на военна операция срещу сирийските кюрди в района на Африн. Той отбеляза, че на територията на Сирия засега няма нито един турски военен, но по позициите на кюрдите се води масивен артилерийски обстрел.  Виктор Турмаков", "date": "2018.01.20", "title": "Сергей Лавров: Не е имало изтегляне на руски военно от Африн"}
{"url": "http://www.focus-news.net/news/2018/01/20/2479325/the-independent-naydzhal-farazh-e-provezhdal-tayni-sreshti-s-dzhulian-asandzh.html", "text": "Бившият председател на Британската партия на независимостта се е срещал тайно с основателя на сайта за разследвания „Уикилийкс“ Джулиан Асандж, според разследване на Конгреса на САЩ, пише  The Independent.\r\nДвамата са се срещали в посолството на Еквадор в Лондон, където Асандж обитаваше за повече от пет години, получавайки политическо убежище в страната. Смята се, че по време на една от срещите им бившият партиен лидер е дал флашка с данни на основателя на сайта. \r\nТвърденията са дадени от Глен Симпсън - директор  на разследващата компания, стояща зад оспорваното „Досие на Тръмп“ – документ от 32 страници, който твърди, че президентът на САЩ има връзки с Русия.  Той е наел бившия служител на британската разузнавателна служба Кристофър Стийл, за да напише досието, за което средства са давани от Демократическата партия на САЩ. \r\nПо време на разследването в Конгреса той заяви, че му е казано „но не е потвърдено“, че Фараж е посещавал посолството на Еквадор и е давал данни на Асандж.  „Има донякъде непризнати отношения между хората на Тръмп и хората на Фараж и „Уикилийкс“ е някъде сред това“, заяви той. Виктор Турмаков", "date": "2018.01.20", "title": "The Independent: Найджъл Фараж е провеждал тайни срещи с Джулиан Асандж"}
{"url": "http://www.focus-news.net/news/2018/01/20/2479326/abc-news-donald-tramp-ratifitsira-zakona-za-nablyudenieto-na-chuzhdentsi-v-internet.html", "text": "Президентът на САЩ Доналд Тръмп подписа закона за програмата за наблюдение на чуждестранни цели в интернет,  предава  ABC News. \r\nКонгресът на САЩ гласува за подновяването Закона за чуждестранно разузнавателно наблюдение, който позволява на американските разузнавателни агенции да събират разузнавателна информации от чужди граждани в други страни. \r\n„Винаги ще направя правилното нещо за страната ни и ще поставя сигурността на американския народ на първо място“, заяви Тръмп в социалната мрежа „Туитър“, съобщавайки по този начин, че е ратифицирал закона.  Виктор Турмаков", "date": "2018.01.20", "title": "ABC News: Доналд Тръмп ратифицира закона за наблюдението на чужденци в интернет"}
{"url": "http://www.focus-news.net/news/2018/01/20/2479327/temata-balgariya-v-svetovnite-medii-ratifitsiraneto-na-dogovora-za-dobrosasedstvo-s-makedoniya-balgarskite-prioriteti-v-saveta-na-es-agentsiya-fokus.html", "text": "Българският министър-председател Бойко Борисов представи четирите приоритета на страната си по време на нейното председателство в Съвета на ЕС, предава  Emerging Europe.\r\n„Бъдещето на Европа и младите хора, европейската перспектива на Западните Балкани и връзките между ЕС и Западните Балкани, сигурна и стабилна Европа, цифровата икономика и уменията, необходими за бъдещето – знаете, че те са свързани с международния пазар“, заяви министър-председателят по време на дебат на Европейската народна партия относно бъдещето на Стария континент в Европейския парламент в Страсбург.\r\n„Сега сме се прицелили в корупцията. След две-три години ще успеем с помощта на новото законодателство, при добра воля и с ваша помощ“, допълни Борисов и добави, че икономическият ръст на страната му е нямало как да бъде постигнат, ако корупцията е била толкова широкоразпространена, както се твърди и че  в такъв случай е нямало как партията му ГЕРБ да бъде избрана за трети пореден път. \r\n***\r\nМинистър-председателят на България Бойко Борисов смята, че неговите колеги от Гърция и Македония Алексис Ципрас и Зоран Заев могат лично да разрешат спора за официалното име на Македония чрез преки преговори, предава  Regnum.\r\nБойко Борисов отбеляза, че е оптимист и призовава двамата министър-председатели да седнат на една маса за преговори и да намерят решения на проблемите, така както той е направил с македонския колега Зоран Заев, подписвайки с него договор за приятелство и добросъседство. \r\n„Важно е това да се направи на двустранно равнище, както направихме и ние. Заради балканския манталитет всяка намеса, дори и това да е предложение за сътрудничество, няма да се приеме добре. Не трябва да се забравя, че се намираме на Балканите, където живеят народи с гореща кръв“, заяви Борисов. \r\nСпоред него София би искала да види отлични отношения между Атина и Скопие, такива, каквито и самата България има със съседните си страни. \r\n***\r\nБългарският парламент ратифицира споразумението за приятелство с Македония, засилвайки двустранните връзки между двата европейски съседа. 186 депутати гласуваха единодушно в подкрепа на споразумението за приятелство, добросъседство и сътрудничество между двете страни, предава  Xinhua.\r\n„Договорът е исторически пробив в отношенията между двете държави и ще им позволи да съществуват мирно съвместно в обединена Европа“, заяви вицеадмирал Пламен Манушев, заместник-председател на Комисията за външна политика на Народното събрание. Кристиан Вигенин, председател на Комисията по европейските въпроси и надзора на европейските фондове заяви, че договорът ще даде възможност за развитие на двустранните отношения. \r\n„Това не означава, че не трябва да сме внимателни относно това как споразумението се прилага“, допълни той.\r\nВ понеделник и Македония ратифицира споразумението, подписано от министър-председателите на двете страни Бойко Борисов и Зоран Заев на 1 август 2017 г. в Скопие. \r\nСпоред споразумението България и Македония ще развиват задълбочени двустранни отношения според основните принципи на международното право и добросъседството. \r\n***\r\nДвама афганистански граждани са задържани на граничен пункт „Рьоске“ на границата между Унгария и Сърбия в камион с българска регистрация, предава  Délmagyarország.\r\nНа 19 януари по обяд полицейските служители откриват двамата афганистанци на товарния терминал на граничния пункт, скрили се в български камион. По време на разпита мъжете, твърдящи, че са афганистанци, не са успели да легитимират престоя си в Унгария. \r\nПо данни, публикувани на сайта на унгарската полиция, задържаните афганистанци са поставени под  временен арест. \r\n***", "date": "2018.01.20", "title": "Темата България в световните медии – ратифицирането на договора за добросъседство с Македония, българските приоритети в Съвета на ЕС (Агенция \"Фокус\")"}
{"url": "http://www.focus-news.net/news/2018/01/20/2479328/surva-2018-emblematichno-sabitie-za-balgarskoto-predsedatelstvo-i-evropeyskata-godina-na-kulturnoto-nasledstvo-obzor.html", "text": "Международният фестивал „Сурва“ 2018  ще бъде емблематично събитие за Българското председателство и за Европейската година на културното наследство. Това стана ясно по време на пресконференция във връзка с предстоящото 27-о издание на маскарадните игри, в която взеха участие зам.-министърът на културата Амелия Гешева, кметът на Перник д-р Вяра Церовска, зам.-кметът на Перник Севделина Ковачева и директорът на Регионалния исторически музей Венцислава Крумова. А група от 15 сурвакари от с. Дивотино, община Перник, запозна присъстващите с традиционния пернишки обичай Сурва. \r\nМеждународният фестивал на маскарадните игри „Сурва“ в Перник e не само най-популярната изява на традиционни народни игри и обичаи с маски в България и на Балканите, но и една от най-големите в Европа и света. Провежда всяка година през последните петък, събота и неделя на месец януари, като в него традиционно се включват над 100 маскарадни групи от страната и от чужбина - около 6 хил. души от всички етнографски райони на България и гости от Европа, Азия и Африка. \r\nТази година фестивалът ще се проведе под патронажа на министъра на културата Боил Банов на 26, 27 и 28 януари. Зам.-кметът на Перник Севделина Ковачева обясни, че ще бъде съпътстван с множество събития, които имат за цел да допринесат за неговата цветност и да се харесат на всички възрасти – конференция на тема „Маски и политици“, фестивална работилница за маски „Мечкарницата“, кулинарна изложба и сурвакарско дефиле.\r\nКметът на Перник Вяра Церовска уточни, че началото ще бъде поставено на 26 януари в 18.00 часа пред Двореца на културата в града. „Това е събитието, в което се съхраняват вековните традиции и се събират поколенията. Всеки, който е бил веднъж на този празник, ще дойде пак, защото не може да забрави атмосферата и да си представи по-хубаво място през зимата, където да срещне толкова много позитивно настроени хора – просто сурвакарските групи и тяхната битка за това да направят по-автентична традицията е неповторимо изживяване“, каза още д-р Церовска и уточни, че тази година фестивалът ще има над 7 хиляди участници, сред които 900 деца и 46 български и 17 чуждестранни групи.\r\nЗам.-министърът на културата Амелия Гешева коментира, че „Сурва“ е едно от най-приятните събития за министерството, които се случват в началото на всяка година. „Искам да благодаря на Община Перник и на всички, които участват с подкрепата си за този фестивал, защото той е кауза за България, а за всяка кауза най-важното, за да се случи е да имаш съмишленици“, каза още тя и уточни, че мисията не само на фестивала, но и на министерството е да съхранява ценностите и да предава традициите на децата.\r\nЦветилена СИМЕОНОВА", "date": "2018.01.20", "title": "„Сурва“ 2018 – емблематично събитие за Българското председателство и Европейската година на културното наследство (ОБЗОР)"}
{"url": "http://www.focus-news.net/news/2018/01/20/2479329/tass-rusiya-iran-i-turtsiya-se-gotvyat-za-siriyskiya-kongres-v-sochi.html", "text": "Подготовката в Сочи за Конгреса на сирийския национален диалог в момента тече при закрит режим. Високопоставените дипломати от Русия, Иран и Турция, събрали се на предварителни консултации, предпочетоха да обсъждат въпросите без присъствието на пресата, предава ТАСС.\r\nНа територията на един от хотелите, където се водят преговорите, се допускат само присъстващите. Около сградата няма коли със сателитни чинии.\r\nПреговарящите водят интензивна работа по съставянето на списъка с поканените на Конгреса. Очаква се дипломатите да обсъдят и редица въпроси, свързани със засилването на режима на прикритие в страната. Руският външен министър Сергей Лавров заяви, че функциониращите зони за деескалация в Идлиб са основна задача пред Русия, Иран и Турция. \r\nНяма да се пропуснат и договореностите, постигнати по време на осмия кръг на преговорите в Астана на 21 и 22 декември 2017 г. Тогава Русия, Иран и Турция приеха положението за работна група по освобождаването на задържаните, предаването на телата на загиналите и търсене на безследно изчезналите. Участниците също така утвърдиха заявлението за хуманитарното разминиране в Сирия, включително и обектите за културно наследство на ЮНЕСКО.\r\nСитуацията в Африн, преди всичко, също ще бъде обсъдена. Министърът на отбраната Нуретин Джаникли заяви на 19 януари, че операцията на въоръжените сили на страната започват артилерийски обстрел по Африн.  Виктор Турмаков", "date": "2018.01.20", "title": "ТАСС: Русия, Иран и Турция се готвят за сирийския конгрес в Сочи"}
{"url": "http://www.focus-news.net/news/2018/01/20/2479330/daily-mirror-naydzhal-farazh-e-obvinen-che-e-predaval-danni-na-dzhulian-asandzh.html", "text": "По време на изслушване пред Конгреса на САЩ се появиха повдигащи вежди обвинения, че бившият председател на Британската партия на независимостта е предавал данни на основателя на сайта за разследване „Уикилийкс“ по време на тайни срещи, пише  Daily Mirror.\r\nФараж е бил забелязан през март 2017 г. да напуска посолството, където Асандж е задържан от 2012 г. насам, за да избяга от обвинения, че е извършил изнасилване в Швеция. Политикът заяви, че е посетил Асандж по „журналистически причини“ , но отказа за обсъди срещата.\r\nПо време на изслушването пред Конгреса са дадени показания, че това не е единствената среща между двамата и по време на едната Фараж е предал на Асандж неустановени данни, събрани във флашка. \r\nТвърденията са направени от Глен Симпсън, съосновател на „Фюжън ДжиПиЕс“ – компанията, която стои зад известното досие, в което президентът на САЩ Доналд Тръмп е обвиняван за връзки с Русия. Според показанията му пред Конгреса „Фараж стана лице, към което започнахме да проявяваме интерес, след референдума за излизането на Великобритания от ЕС през юни 2016 г.“\r\n„Казано ми бе, но не съм потвърдил, че Фараж е посещавал посолството на Еквадор и е давал данни на Асандж“.  Виктор Турмаков", "date": "2018.01.20", "title": "Daily Mirror: Найджъл Фараж е обвинен, че е предавал данни на Джулиан Асандж"}
{"url": "http://www.focus-news.net/news/2018/01/20/2479331/alsat-m-makedoniya-na-15-april-v-cherna-gora-shte-provedat-prezidentski-izbori.html", "text": "Председателят на парламента на Черна гора Иван Бражич насрочи на 15 април следващите президентски избори в страната, като евентуалният втори кръг ще се проведе две седмици по-късно, ако никой от кандидатите не спечели повече от 50 процента от гласовете в първия кръг, предава македонската медия  „Алсат-М“.\r\nНастоящият президент Филип Вуянович бе на длъжността в продължение на два последователни петгодишни мандата, след като Черна гора стана независима държава и вече не може да се кандидатира. Виктор Турмаков", "date": "2018.01.20", "title": "„Алсат-М“ (Македония): На 15 април в Черна гора ще проведат президентски избори"}
{"url": "http://www.focus-news.net/news/2018/01/20/2479332/gripnata-epidemiya-se-razrastva-obzor.html", "text": "След като областите Перник и Пазарджик вече обявиха грипна епидемия, в петък такава беше обявена и за община Благоевград. Грипната епидемия в града влиза в сила от 22 януари. В последните дни в общината е регистрирано повишение на заболеваемостта от остри респираторни заболявания и грип, с което са достигнати епидемични стойности, но за момента в останалата част от Област Благоевград няма индикации, че ще се наложи обявяване на грипна епидемия. Заради грипната епидемия учебните занятия в Община Благоевград ще бъдат преустановени от 22 до 24 януари. При грипна епидемия се прекратяват също женските и детски консултации, плановите операции и свижданията. Специалистите съветват затворените помещения да се проветряват възможно най-често, да се избягва събирането на много хора на едно място и при най-малки симптоми да се уведомява личния лекар.\r\nДо 23 януари включително ще продължи грипната епидемия в област Пазарджик. От областта са изпратени 10 проби в Националната референтна лаборатория, като от тях 7 са положителни за грипен щам „Ямагата“. Заболеваемостта в региона остава висока като по данни за миналата тя е 255 на 10 000 души. Данните за настоящата ще излязат в понеделник.\r\nОбявената от 13 януари грипна епидемия в Перник бе удължена до края на седмицата. Така училищата в областта трябва са отворят врати отново на 22 януари.\r\nЗа „Фокус“ директорът на Националния център по заразни и паразитни болести проф. Тодор Кантарджиев обясни, че към момента около 100 000 души боледуват от грип. По думите му към момента висока е заболеваемостта от грип и в областите Стара Загора, Габрово, Кърджали. Проф. Кантарджиев допълни, че му прави впечатление, че в първите случаи на грип тази година се наблюдава засягане на централната нервна система. „Затова, когато някой вдигне температура, прояви симптоми на грип и в първите часове се появят симптоми като дезориентация , замътено съзнание, психически прояви, бавно говорено, силно главоболие, трябва веднага да се търси болнична помощ и консултация с невролог“, посъветва той.", "date": "2018.01.20", "title": "Грипната епидемия се разраства (ОБЗОР)"}
{"url": "http://www.focus-news.net/news/2018/01/20/2479333/ria-novosti-papata-prizova-na-borba-sreshtu-koruptsiyata.html", "text": "Папа Франциск се обърна към проблема с корупцията по време на посещението си в Перу, предава РИА Новости.\r\n„Корупцията – колко лошо прави на нашите латиноамерикански народи и демокрации този социален вирус, феномен, който заразява всичко, прави бедните и малката –земя най-страдащи“, заяви папата по време на събитие в Лима. Сред него за борбата срещу корупцията трябва да се постигне повече прозрачност сред слоевете на обществото и те да се съгласят да се борят срещу него.  Виктор Турмаков", "date": "2018.01.20", "title": "РИА Новости: Папата призова на борба срещу корупцията"}
{"url": "http://www.focus-news.net/news/2018/01/20/2479334/ekathimerini-zoran-zaev-i-aleksis-tsipras-shte-obsadyat-vaprosa-za-imeto-v-davos.html", "text": "Спорът за името между Гърция и Македония ще бъде обсъден от министър-председателите на двете страни Алексис Ципрас и Зоран Заев в кулоарите на Световния икономически форум в Давос на 24 януари, предава  Ekathimerini.\r\nВъпреки, че в Атина срещата да не е потвърдена, Ципрас описа последния кръг на преговорите като „историческа възможност“ да се разреши продължилият десетилетия спор между двете държави.\r\nПо-рано Ципрас проведе телефонен разговор с генералния секретар на НАТО Йенс Столтенберг, в който заяви, че решението трябва да съответства с това, взето на срещата на НАТО на високо равнище в Букурещ през 2008 г., когато се взема решение, че Македония ще бъде приета в Алианса, едва когато се намери решение на спора.  Виктор Турмаков", "date": "2018.01.20", "title": "Ekathimerini: Зоран Заев и Алексис Ципрас ще обсъдят въпроса за името в Давос"}
{"url": "http://www.focus-news.net/news/2018/01/20/2479335/the-sun-naydzhal-farazh-e-predostavyal-danni-na-dzhulian-asandzh-po-vreme-na-tayni-sreshti-v-posolstvoto-na-ekvador.html", "text": "Бившият председател на Британската партия на независимостта Найджъл Фараж е предавал данни на създателя на сайта за разследване „Уикилийкс“ Джулиън Асандж в посолството на Еквадор в Лондон, където основателят на сайта се крие вече повече от пет години, пише  The Sun.\r\nНа американските конгресмени е съобщено, че Фараж е предал на Асандж „флашка“, съдържаща неустановени материали. Твърдението е на Глен Симпсън, директор на компанията, съставила спорното досие, твърдящо, че Русия притежава непристойни видеоматериали с Доналд Тръмп и проститутки. Той заяви пред комисията за разузнаване на Конгреса, че „Уикилийкс“ е бил посредник в отношенията между екипа на Тръмп и Партията на независимостта. \r\n„Казано ми бе, но не мога да потвърдя, че Фараж е имал допълнителни посещения на посолството на Еквадор и е давал данни на Асандж“, заяви Симпсън по време на изслушването.\r\nСамият Фараж заяви, че цялата история е „конспиративна глупост“.  Виктор Турмаков", "date": "2018.01.20", "title": "The Sun: Найджъл Фараж е предоставял данни на Джулиан Асандж по време на тайни срещи в посолството на Еквадор"}
{"url": "http://www.focus-news.net/news/2018/01/20/2479336/afp-mayk-pens-zapochva-obikolkata-si-v-blizkiya-iztok.html", "text": "Вицепрезидентът на САЩ Майк Пенс започва своята обиколка в Близкия изток, която се провежда на фона на спорното решение страната му да си премести посолството в Израел от Тел Авив в Ерусалим. Пенс  трябваше да отмени обиколката си през декември заради възмущението на арабите заради решението на Тръмп, предава  AFP.\r\nПрессекретарят на Пенс Алиса Фара заяви, че той ще се срещне с лидерите на Египет, Йордания и Израел. Пенс ще пристигне на 20 януари в Кайро, за да се срещне с президента на Египет Абдел Фатах ас Сиси, а след това на 21 ще пристигне в Аман, за да се срещне с краля на Йордания Абдула II. \r\nИ двамата лидери, чиито страни имат мирни договори и дипломатически отношения с Израел, ще са ключови играчи, ако американските посредници евентуално успеят да съживят израелско-палестинския мирен процес. \r\nНа 22 Пенс ще започне двудневно посещение в Израел, където ще се срещне с министър-председателя Бенямин Нетаняху, с президент Реувен Ривлин и ще изнесе реч пред Кнесета.  Виктор Турмаков", "date": "2018.01.20", "title": "AFP: Майк Пенс започва обиколката си в Близкия изток"}
{"url": "http://www.focus-news.net/news/2018/01/20/2479337/vazmozhni-kontakti-mezhdu-naydzhal-farazh-i-dzhulian-asandzh-pregled-na-temata-v-britanskiya-pechat-agentsiya-fokus.html", "text": "По време на изслушване пред Конгреса на САЩ се появиха повдигащи вежди обвинения, че бившият председател на Британската партия на независимостта е предавал данни на основателя на сайта за разследване „Уикилийкс“ по време на тайни срещи, пише  Daily Mirror.\r\nФараж е бил забелязан през март 2017 г. да напуска посолството, където Асандж е задържан от 2012 г. насам, за да избяга от обвинения, че е извършил изнасилване в Швеция. Политикът заяви, че е посетил Асандж по „журналистически причини“ , но отказа за обсъди срещата.\r\nПо време на изслушването пред Конгреса са дадени показания, че това не е единствената среща между двамата и по време на едната Фараж е предал на Асандж неустановени данни, събрани във флашка. \r\nТвърденията са направени от Глен Симпсън, съосновател на „Фюжън ДжиПиЕс“ – компанията, която стои зад известното досие, в което президентът на САЩ Доналд Тръмп е обвиняван за връзки с Русия. Според показанията му пред Конгреса „Фараж стана лице, към което започнахме да проявяваме интерес, след референдума за излизането на Великобритания от ЕС през юни 2016 г.“\r\n„Казано ми бе, но не съм потвърдил, че Фараж е посещавал посолството на Еквадор и е давал данни на Асандж“. \r\n***\r\nБившият председател на Британската партия на независимостта Найджъл Фараж е предавал данни на създателя на сайта за разследване „Уикилийкс“ Джулиън Асандж в посолството на Еквадор в Лондон, където основателят на сайта се крие вече повече от пет години, пише  The Sun.\r\nНа американските конгресмени е съобщено, че Фараж е предал на Асандж „флашка“, съдържаща неустановени материали. Твърдението е на Глен Симпсън, директор на компанията, съставила спорното досие, твърдящо, че Русия притежава непристойни видеоматериали с Доналд Тръмп и проститутки. Той заяви пред комисията за разузнаване на Конгреса, че „Уикилийкс“ е бил посредник в отношенията между екипа на Тръмп и Партията на независимостта. \r\n„Казано ми бе, но не мога да потвърдя, че Фараж е имал допълнителни посещения на посолството на Еквадор и е давал данни на Асандж“, заяви Симпсън по време на изслушването.\r\nСамият Фараж заяви, че цялата история е „конспиративна глупост“. \r\n***\r\nБившият председател на Британската партия на независимостта се е срещал тайно с основателя на сайта за разследвания „Уикилийкс“ Джулиан Асандж, според разследване на Конгреса на САЩ, пише  The Independent.\r\nДвамата са се срещали в посолството на Еквадор в Лондон, където Асандж обитаваше за повече от пет години, получавайки политическо убежище в страната. Смята се, че по време на една от срещите им бившият партиен лидер е дал флашка с данни на основателя на сайта. \r\nТвърденията са дадени от Глен Симпсън - директор  на разследващата компания, стояща зад оспорваното „Досие на Тръмп“ – документ от 32 страници, който твърди, че президентът на САЩ има връзки с Русия.  Той е наел бившия служител на британската разузнавателна служба Кристофър Стийл, за да напише досието, за което средства са давани от Демократическата партия на САЩ. \r\nПо време на разследването в Конгреса той заяви, че му е казано „но не е потвърдено“, че Фараж е посещавал посолството на Еквадор и е давал данни на Асандж.  „Има донякъде непризнати отношения между хората на Тръмп и хората на Фараж и „Уикилийкс“ е някъде сред това“, заяви той.\r\n***\r\nБившият председател на Британската партия на независимостта Найджъл Фараж може да се е срещал в посолството на Еквадор в Лондон и да  предал на създателя на сайта за разследване „Уикилийкс“ флашка с данни, според показания, дадени в рамките на разследването в конгреса на САЩ относно връзките на предизборната кампания на президента Доналд Тръмп с Кремъл, пише  The Guardian.\r\nГлен Симпсън, частен разследващ, чиято компания е създала досие относно връзките между кампанията на Тръмп и руски агенти, съобщи, че е получил данни от неназован източник, че Фараж е дал данни на Асандж, но няма доказателства за това.\r\n„Казано ми е, но не съм го потвърдил, че Фараж е имал срещи в еквадорското посолство и е давал данни на Асандж“, заяви Симпсън. На въпрос какви данни са предоставени на основателя на „Уикилийкс“ той отговори с „флашка“. Същевременно той заяви пред комисията за разузнаване на Конгреса, че е възможно да се потвърди колко често Фараж е бил в дипломатическата мисия. \r\n„Въпросът е какви данни? Игра на тронове или имейли? През 2016 или 2017 г. Отговорите на Симпсън са отклоняване на вниманието“, коментира „Уикилийкс“ от профила си в социалната мрежа „Туитър“. \r\nАсандж отрича да работи като агент на  Русия, а Фараж се присмива на предположенията, че Кремъл е повлиял на изборите в САЩ за президент или на британския референдум за Брекзит през 2016 г. \r\nОтношенията на Фараж с Асандж представляват интерес, защото американското разузнаване смята „Уикилийкс“ за агент на руското правителство. \r\n***", "date": "2018.01.20", "title": "Възможни контакти между Найджъл Фараж и Джулиан Асандж - преглед на темата в британския печат (Агенция \"Фокус\")"}
{"url": "http://www.focus-news.net/news/2018/01/20/2479338/tereza-mey-velikobritaniya-iska-vseobhvatno-targovsko-sporazumenie-s-es.html", "text": "Британският министър-председател Тереза Мей заяви, че страната иска всеобхватно търговско споразумение с ЕС, както и отбранителен договор, след като напусне Съюза, предава Voice of America.\r\nТереза Мей допълни, че правителството ѝ не иска да подбира условията по време на преговорите и че иска търговско споразумение, отиващо отвъд това, което ЕС има с Норвегия и с Канада, просто защото Великобритания преговаря от различни позиции, в сравнени с двете държави. \r\nВеликобритания и ЕС се споразумяха преди месец по условията за „развода“, което проправя пътя към двете страни да преговарят относно бъдещите търговски отношения. \r\n„Напускаме ЕС, но не и Европа“, уверена е Тереза Мей.  Виктор Турмаков", "date": "2018.01.20", "title": "Тереза Мей: Великобритания иска всеобхватно търговско споразумение с ЕС"}
{"url": "http://www.focus-news.net/news/2018/01/20/2479339/sport-karolina-plishkova-pobedi-lyusi-shafarzhova.html", "text": "Чехкинята Каролина Плишкова победи сънародничката си Люси Шафаржова със 7:6, 7:5  в мач от откритото първенство на Австралия и се класира на четвърти кръг. \r\nСледващия мач на Плишкова ще се води срещу победителката в сблъсъка между Бернарда Пера от САЩ и Барбара Стръцова от Чехия. \r\nВ другата изиграна до момента среща румънката Ана Богдан отстъпи с 3:6, 4:6 пред Мадисън Кейс.  Виктор Турмаков", "date": "2018.01.20", "title": "Спорт: Каролина Плишкова победи Люси Шафаржова"}
{"url": "http://www.focus-news.net/news/2018/01/20/2479340/pentagonat-operatsiyata-na-turtsiya-v-afrin-nyama-da-povliyae-na-dvustrannite-otnosheniya.html", "text": "Пентагонът отхвърли възможността турската военна операция срещу държания от кюрдските сили град Африн в Северозападна Сирия да повлияе лошо на дипломатическите отношения между САЩ и Турция, предава Anadolu Agency.\r\n„Такова действие по принцип не води до хаос. Имаме постоянна комуникация с нашия съюзник Турция“, съобщи прессекретарят на Пентагона Ерик Пахън. Коментарите му следват забележките на неназован американски държавен служител през местна медия, че турската военна операция в Африн може да подкопае борбата срещу „Ислямска държава“ , да доведе до регионално напрежение и да навреди на отношенията между Вашингтон и Анкара.\r\n„Обсъдили сме това. Това е част от това да сме съюзници. Съюзниците не винаги имат една гледна точка, но искат да работят заедно“, допълни Пахън.  Виктор Турмаков", "date": "2018.01.20", "title": "Пентагонът: Операцията на Турция в Африн няма да повлияе на двустранните отношения"}
{"url": "http://www.focus-news.net/news/2018/01/20/2479341/pregled-na-mezhdunarodnite-novini-do-6-chasa-agentsiya-fokus.html", "text": "На фона на докладите за предстоящото „във всеки момент“ начало на турската операция в Африн, от Министерството на външните работи на ФРГ подчертаха, че Анкара има „законни интереси за сигурността“  по границата със Сирия.\r\nВ рамките на пресконференция в Берлин, заместник-говорителят на външното министерство Райнер Бройл заяви, че Германия следи отблизо развитието на ситуацията в Северна Сирия.\r\n„Турция има законни интереси в областта на сигурността по границата със Сирия\", призна Бройл с оглед на продължаващия граждански конфликт в нейно съседство. Същевременно обаче той допълни: „Надяваме се и очакваме, че Турция ще продължи да прилага политическо и военно сдържане\".\r\nБройл подчерта категорично, че Германия е уверена в необходимостта военните действия в Сирия да бъдат насочени към „Ислямска държава“ и другите терористични групировки, действащи на територията й. \r\n*** Канцлерът на ФРГ Ангела Меркел заяви в петък, че „стабилното германско правителство\" е от решаващо значение за Европейския съюз да продължи напред с програмата си за реформи, предава AFP.\r\n„За да се действа в Европа е от решаващо значение това Германия да има стабилно правителство“, подчерта Меркел в рамките на пресконференция в Париж, свикана след срещата й с държавния глава на Франция Еманюел Макрон.\r\nВ неделя, 21 януари, 600 делегати на Германската социалдемократическа партия (ГСДП) се събират на извънреден конгрес в Берлин, за да гласуват за влизането на политическата сила, водена от Мартин Шулц, в преговори за нова голяма коалиция със Съюза (ХДС/ХСС). \r\n***  Според европейския комисар по политиката на разширяване и добросъседство Йоханес Хан поставеният от ЕС срок за присъединяване на Сърбия и Черна гора към него е „реалистичен, но и много амбициозен\".\r\n„Поставили сме 2025 г. като индикативна дата за Сърбия и Черна гора, която е реалистична, но и много амбициозна“, заяви Хан. Той допълни, че убийството на лидера на косовските сърби Оливер Иванович по-рано тази седмица е доказателство за регионалната нестабилност и изрази надежда, че „това ще бъде зов за събуждане на отговорните политици“. „Молим държавниците да разберат, че единствено сътрудничеството и помирението са път напред“, допълни европейският комисар. \r\n„Или ще изнесем стабилност в региона или ще внесем нестабилност“, заяви Хан, допълвайки, че ангажирането на страните от Западните Балкани към процеса за присъединяване към ЕС е най-добрия начин за борба срещу авторитаризма и нарастващото влияние на Русия в региона. \r\n***  Президентът на САЩ Доналд Тръмп подписа закона за програмата за наблюдение на чуждестранни цели в интернет.\r\nКонгресът на САЩ гласува за подновяването Закона за чуждестранно разузнавателно наблюдение, който позволява на американските разузнавателни агенции да събират разузнавателна информации от чужди граждани в други страни. \r\n„Винаги ще направя правилното нещо за страната ни и ще поставя сигурността на американския народ на първо място“, заяви Тръмп в социалната мрежа „Туитър“, съобщавайки по този начин, че е ратифицирал закона. \r\n*** Земетресение с магнитуд 6,3  по скалата на Рихтер е регистрирано в Калифорнийския залив в Северозападно Мексико.\r\nЗеметресението е регистрирано в 10:17 часа сутринта местно време (18:17 българско време) на дълбочина 10 км. Епицентърът е на 77 км североизточно от град Лорето.\r\nНяма данни за жертви и разрушения.  \r\n***", "date": "2018.01.20", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/01/20/2479342/afp-spored-donald-tramp-shansovete-ne-izglezhdat-dobri-za-priemaneto-na-vremenen-byudzhet-na-sasht.html", "text": "Президентът на САЩ Доналд Тръмп предупреди, че шансовете Конгресът да постигне споразумение по постигането на временен бюджет са малки, предава  AFP.\r\n„Нещата не изглеждат добре за нашите страхотни армия и сили за сигурност“, заяви Тръмп само два часа преди да изтече крайния срок преди средствата за правителството да привършат.  Виктор Турмаков", "date": "2018.01.20", "title": "AFP: Според Доналд Тръмп „шансовете не изглеждат добри“ за приемането на временен бюджет на САЩ"}
{"url": "http://www.focus-news.net/news/2018/01/20/2479343/tenis-simona-halep-se-nalozhi-nad-loran-deyvis-v-treti-krag-na-otkritoto-parvenstvo-na-avstraliya.html", "text": "Румънската тенисистка Симона Халеп победи американската Лорън Дейвис в мач от трети кръг на Откритото първенство на Австралия с 4:6, 6:4, 15:13\r\nВ четвърти кръг Халеп ще се изправи срещу победителката в мача между  австралийката Ашли Барти и японката Наоми Осака. Виктор Турмаков", "date": "2018.01.20", "title": "Тенис: Симона Халеп се наложи над Лорън Дейвис в трети кръг на Откритото първенство на Австралия"}
{"url": "http://www.focus-news.net/news/2018/01/20/2479344/donald-tramp-mladshi-ruskoto-razsledvane-e-lov-na-veshtitsi-mozhe-bi-nay-golemiyat-v-istoriyata-sled-tozi-v-salem.html", "text": "Най-големия син на президента на САЩ Доналд Тръмп обяви, че настоящето разследване дали е  имало връзки между предизборната кампания на баща му и Русия, е „лов на вещици“, предава The Hill.\r\n„Ясно е, че това е лов на вещици, може би най-големият от този в Салем“, заяви Тръмп-младши. „Интересно е, че единственият сблъсък на интереси бе в предишното правителство на Демократическата партия“, допълни той.\r\nСинът на президентът стана обект на разследване, след като през юни 2016 г. се срещна с руски адвокат по време на предизборната кампания. Според публикуваната кореспонденция Тръмп-младши се е съгласил на срещата, след като е разбрал, че може да получи оронваща престижа информация за номинираната за кандидат-президент от Демократическата партия Хилари Клинтън.  Виктор Турмаков", "date": "2018.01.20", "title": "Доналд Тръмп - младши: Руското разследване е лов на вещици, може би най-големият в историята след този в Салем"}
{"url": "http://www.focus-news.net/news/2018/01/20/2479345/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nТемпературите са в интервала от – 8° до + 6°. Времето над цялата страната е ясно. Слаб до умерен вятър духа в област Добрич, Варна, Смолян и Разград. Пътните настилки са предимно сухи, на места – частично мокри, заледени и обработени.\r\nСъстояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - затворен за всички МПС.\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Ограничено движение по път  ІІ-63 Перник – Брезник – Трън от км 20+500 до км 21+500 (в чертите на гр. Брезник) във връзка с провеждане на Маскараден фестивал “СУРВА БРЕЗНИК 2018 г.“ за времето от 8:30 до 21:00 часа на 20.01.2018 г. (събота). Обходен маршрут: по ул. „Мала река“ и ул. „ Ангел Коцелянов“ част от път ІІІ-811;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.20", "title": "Актуална пътна обстановка"}
{"url": "http://www.focus-news.net/news/2018/01/20/2479346/zigmar-gabriel-germaniya-tryabva-da-razvie-es-zaedno-s-frantsiya.html", "text": "Германският външен министър Зигмар Габриел заяви, че страната му трябва да работи редом с Франция, за да подобри и задълбочи Европейския съюз, предава  AFP.\r\n„Франция и Германия, някога врагове, днес имат общата отговорност да развият цяла Европа по-нататък“, заяви Габриел, подчертавайки, че „реформата на икономическия и фискален съюз“ е приоритет. „Ние трябва да приемем историческата възможност, която имаме с президента на Франция Еманюел Макрон – убеден европеец, иначе някой ден ЕС ще съществува само на хартия“, допълни министърът.\r\nОчаква се в понеделник, 22 януари, парламентите на Германия и на Франция да приемат обща резолюция, призоваваща към подновяването на Елисейски договор, поставил началото на следвоенното сътрудничество на двете страни.  Виктор Турмаков", "date": "2018.01.20", "title": "Зигмар Габриел: Германия трябва да развие ЕС заедно с Франция"}
{"url": "http://www.focus-news.net/news/2018/01/20/2479347/predstoyashti-sabitiya-v-stranata-za-20-yanuari-agentsiya-fokus.html", "text": "***\r\nВ Министерски съвет министър-председателят Бойко Борисов ще се срещне с канцлера на Германия Ангела Меркел. \r\n***\r\nВ сградата на община Габрово министърът на образованието и науката Красимир Вълчев ще проведе работна среща с директори и учители от детските градини и училищата в областта. След 13.00 часа министър Вълчев ще направи изявление пред медиите.\r\n***\r\nОт 16.00 часа в Литературен клуб „Перото“ ще се състои дискусия на тема „Съвременната българска литература в контекста на европейската модерност“. \r\n***\r\nОбщинските съветници от ПП ГЕРБ Велизар Шанов, Христина Димитрова и Венета Тодорова ще проведат приемни с граждани в девинските села Беден и Брезе. В село Беден срещата ще се проведе в ресторанта от 15.00 часа, а в село Брезе от 17.00 часа в местното заведение.\r\n***\r\nОт 12.00 часа в зала 4 на Младежки център ще се състои музикална среща на млади хора с интерес към музиката и музикалните инструменти. \r\n***\r\nОт 11.00 часа в НЧ „Искра“ ще бъде представен спектакълът „Рибарят и златната рибка“, чийто режисьор е Теменужка Коларова. \r\n***\r\nОт 12.00 часа в университетски храм „Св. Патриарх Евтимий“ и пред паметника на св. Патриарх Евтимий ще бъде отбелязан Денят на св. Патриарх Евтимий. \r\n*** \r\nОт 14.30 часа в Регионалния пресклуб на БТА ще се състои пресконференция във връзка с предстоящо събитие във Велико Търново, организирано от фондация „Виделей” на тема  „Духовната сила на българите. Укривани истини, методи и влияние“. \r\n*** \r\nОт 16.00 часа в Регионалния пресклуб на БТА ще се състои пресконференция, на която ще бъдат представени ръководството и целите на новоучреденото сдружение „Задруга за чиста храна”.\r\n***\r\nОт 15.00 часа в актовата зала на СУ „Козма Тричков\" ще се проведе събитие, посветено на дигиталния маркетинг. \r\n*** \r\nОт 11.00 часа в НЧ „Напредък-1869“ Държавен куклен театър - Стара Загора ще представи „Вълшебникът от Оз“ - мюзикъл по Л. Ф. Баум.\r\n***\r\nОт 11.00 часа в конферентната зала на комплекс „Изида“ Жени ГЕРБ-Добрич организира дискусия на тема „Българското европредседателство“ с участието на евродепутата от ГЕРБ/ЕНП Емил Радев.\r\n***\r\nОт 15.30 часа от моста над река Бистрица, преди село Ябълково, ще тръгне поход „По пътя на руските освободители”, организиран за поредна година от читалище „Зора”. \r\n***\r\nОт 18.00 часа в зала „Дунав“ , „Дунав“ - Русе организира контролна среща срещу „Раковски-1964“. Контролният мач ще е със свободен вход за всички желаещи да присъстват.\r\n***\r\nОт 15.00 и 19.00 часа в Оперен театър Николо Коцев и група „Кикимора“ представят: „CHILDREN IN TIME“ – една вечер с музиката на  DEEP PURPLE  и  RAINBOW. \r\n***\r\nОт 10.00 часа в Регионална библиотека „Христо Смирненски“ ще се състои безплатно обучени за родители. Лекциите ще бъдат провеждани веднъж месечно на различни теми.", "date": "2018.01.20", "title": "Предстоящи събития в страната за 20 януари (Агенция „Фокус“)"}
{"url": "http://www.focus-news.net/news/2018/01/20/2479348/predstoyashti-mezhdunarodni-sabitiya-za-20-yanuari-agentsiya-fokus.html", "text": "Вицепрезидентът на САЩ Майк Пенс започва своята обиколка в Близкия изток с посещение в Египет.\r\n*** Папа Франциск е на посещение в Перу, част от обиколката му в страните от Латинска Америка. \r\n*** Заместник-министрите на страните-гаранти на мирния процес в Сирия ще се съберат на среща в Сочи.\r\n***Сръбският президент Александър Вучич е на посещение при  косовските сърби, няколко дни след убийството на Оливер Иванович.\r\n*** Германският канцлер Ангела Меркел ще посети България, която е поела ротационното председателство на Съвета на ЕС.\r\n***", "date": "2018.01.20", "title": "Предстоящи международни събития за 20 януари ( Агенция „Фокус“ )"}
{"url": "http://www.focus-news.net/news/2018/01/20/2479349/nimh-dnes-v-tsyalata-strana-shte-ima-valezhi-ot-dazhd-maksimalnite-temperaturi-shte-sa-ot-4-do-9.html", "text": "Днес ще е предимно облачно. Около обяд от северозапад ще завали дъжд, които до вечерта ще обхванат цялата страна. Отначало в Дунавската равнина, а до края на деня в по-голямата част от страната, вятърът ще се ориентира от северозапад и ще нахлува студен въздух, с който до вечерта в Северна и високите полета на Западна България, дъждът ще преминава в сняг. Не се очаква образуване на съществена снежна покривка. В източните райони през по-голямата част от деня вятърът ще се задържи от юг, температурите ще останат сравнително високи, валежите ще са от дъжд. Максималните температури ще са от 4° до 9°, в югоизточните райони – малко по-високи. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН).\r\nПо Черноморието ще бъде предимно облачно. След обяд и привечер на места ще превали дъжд, който в северните райони ще се примесва със сняг. Ще духа слаб до умерен вятър от юг-югозапад, който след обяд ще започне да се ориентира от северозапад. Максималните температури ще са 8°-12°. Температурата на морската вода е около 8°. Вълнението на морето ще е 1-2 бала.\r\nВ планините ще бъде предимно облачно и ветровито, със силен и бурен вятър от запад-югозапад, който след обяд ще се ориентира от северозапад. На много места ще има валежи от сняг, в Странджа и Сакар – от дъжд. Максималната температура на височина 1200 метра ще е около 5°, на 2000 метра – около минус 2°.\r\nАтмосферното налягане е по-ниско от средното за месеца - ще се повишава.", "date": "2018.01.20", "title": "НИМХ: Днес в цялата страна ще има валежи от дъжд, максималните температури ще са от 4° до 9°"}
{"url": "http://www.focus-news.net/news/2018/01/20/2479350/afp-pravitelstvoto-na-sasht-ofitsialno-ostana-bez-finansirane.html", "text": "Правителството на САЩ официално остана без финансиране, след като краткосрочният бюджет, който трябваше да осигури средства до 16 февруари, не бе приет в Сената, предава AFP. След провалянето на вота, конгресмените имаха време до полунощ (местно време или 07:00 часа българско) за да постигнат пробив в преговорите, но това не се случи. \r\nТова означава, че правителството на САЩ няма средства за да финансира държавните институции. Очакват се скоро да започнат разговори за промяна на проектозакона за бюджет за 2018 г.Агенция „Фокус“ припомня: \r\nДо това положение се стигна, заради големи противоречия между членовете на Републиканската и Демократическата партия по въпроса за бюджета за 2018 г. Републиканците включиха в своя план огромно финансиране за армията и отбраната, докато демократите заложиха на имигрантската програма. В края на миналата година американският Конгрес успя да приеме краткосрочен бюджет за месец януари. По-рано тази седмица републиканците прокараха нов такъв бюджет в Камарата на представителите, но членовете на демократическата партия блокираха приемането му в Сената. : Цанко Цолов", "date": "2018.01.20", "title": "AFP: Правителството на САЩ официално остана без финансиране"}
{"url": "http://www.focus-news.net/news/2018/01/20/2479351/kantslerat-na-germaniya-angela-merkel-shte-obsadi-v-sofiya-s-premiera-borisov-prioritetite-na-balgarskoto-predsedatelstvo-na-saveta-na-evropeyskiya-sayuz.html", "text": "Канцлерът на Германия Ангела Меркел ще бъде на работно посещение в София в днес по покана на министър-председателя Бойко Борисов. Това съобщиха от правителствената информационна служба. При срещата си двамата ще обсъдят приоритетите на Българското председателство на Съвета на Европейския съюз, както и актуални политически теми.", "date": "2018.01.20", "title": "Канцлерът на Германия Ангела Меркел ще обсъди в София с премиера Борисов приоритетите на Българското председателство на Съвета на Европейския съюз"}
{"url": "http://www.focus-news.net/news/2018/01/20/2479352/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП \"Капитан Андреево\". Това съобщиха за Агенция \"Фокус\" от пресцентъра на ГД \"Гранична полиция\". Данните са към 6.00 часа. На границата със Сърбия, Македония, Гърция и Румъния движението се извършва нормално на всички гранични контролно-пропускателни пунктове.", "date": "2018.01.20", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/01/20/2479353/afp-beliyat-dom-obvini-demokraticheskata-partiya-che-darzhi-grazhdanite-za-zalozhnitsi-sled-kato-kratkosrochniyat-byudzhet-ne-be-priet.html", "text": "Белият дом обвини Демократическата партия, че „държи гражданите за заложници“, предава AFP. Коментарът е направен след като членовете на опозиционната формация успяха да блокират приемането на нов краткосрочен бюджет на страната, който трябваше да осигури финансиране на държавните институции до 16 февруари. \r\n„Няма да договаряме статута на нелегалните имигранти, докато демократите държат нашите граждани като заложници на своите безразсъдни искания“, заяви говорителят на Белия Дом Сара Сандърс. Агенция „Фокус“ припомня: \r\nЗаради големи противоречия между членовете на Републиканската и Демократическата партия в края на миналата година бюджет за 2018 г. в САЩ не бе приет. Републиканците включиха в бюджета си огромно финансиране за армията и отбраната, докато демократите заложиха на имигрантската програма. В края на миналата година американският Конгрес успя да приеме краткосрочен бюджет за месец януари. По-рано тази седмица републиканците прокараха нов такъв план в Камарата на представителите, осигуряващ финансиране на държавата до 16 февруари, но членовете на демократическата партия блокираха приемането му в Сената. Институциите и процесите, които се смятат за жизненоважни ще продължат да работят, но останалите ще преустановят дейността си до приемане на нов бюджет. : Цанко Цолов", "date": "2018.01.20", "title": "AFP: Белият дом обвини Демократическата партия, че „държи гражданите за заложници“, след като краткосрочният бюджет не бе приет"}
{"url": "http://www.focus-news.net/news/2018/01/20/2479354/evrodeputatat-emil-radev-shte-uchastva-v-diskusiya-balgarskoto-evropredsedatelstvo-v-dobrich.html", "text": "Структурата на Жени ГЕРБ в Добрич организира дискусия на тема „Българското европредседателство“ с участието на евродепутата от ГЕРБ/ЕНП Емил Радев, съобщиха от пресцентъра на ПП ГЕРБ. Форумът ще се проведе от 11.00 часа в конферентната зала на комплекс „Изида“. В него ще участват членове на областните структури на Жени ГЕРБ от Добрич и Варна. \r\nЦелта на инициативата е както обсъждане на актуални теми, свързани с европредседателството, така и обмен на добри практики между дамските организации на ГЕРБ от двете области.", "date": "2018.01.20", "title": "Евродепутатът Емил Радев ще участва в дискусия „Българското европредседателство“ в Добрич"}
{"url": "http://www.focus-news.net/news/2018/01/20/2479355/sofiya-vavezhda-se-vremenna-organizatsiya-na-dvizhenieto-za-zasnemaneto-na-film.html", "text": "Въвежда се временна организация на движението за заснемането на филма „Падение и спасение”, съобщиха от пресцентъра на Столична община.\r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n-\tОт 07.30 до 19.30 часа днес на ул. „Иван Вазов” между бул. „Васил Левски” и ул. „Цар Шишман”. \r\n-\tОт 07.30 до 19.30 часа на 22 януари и от 07.30 до 19.30 часа на 23 януари на ул. „Загоре” между ул. „Цар Иван Асен ІІ” и локалното пътно платно на бул. „Цариградско шосе”. \r\n-\tОт 11.00 до 19.00 часа на 25 януари в ж. к. „Сердика” пред бл. 4, вх. Д.", "date": "2018.01.20", "title": "София: Въвежда се временна организация на движението за заснемането на филм"}
{"url": "http://www.focus-news.net/news/2018/01/20/2479356/denyat-20-yanuari-v-svetovnata-istoriya.html", "text": "Франклин Рузвелт за втори път полага клетва като президент на САЩ. През 1961 година Джон Кенеди полага клетва като президент на САЩ. В историята остават изречените от него думи: “Питайте не какво страната може да направи за Вас, а какво Вие можете да направите за нея”. През 2001 година Джордж Буш – младши встъпва в длъжност президент на САЩ. Утре това прави Барак Обама. През 1996 година Ясер Арафат става първият избран президент на Палестина. През 1980 година Съединените щати обявяват бойкот на Олимпийските игри в Москва. През 1986 година Маргарет Тачър и Франсоа Митеран подписват договор за съвместно строителство на тунела под протока Ла Манш, между френското крайбрежие и Великобритания. На 1 декември 1990 година английски и френски строители си стискат ръцете при завършването на тунела. Строителството му започва на същата дата три години по-рано. Близо 50-километровото грандиозно съоръжение свързва Великобритания и Франция, 38 км от него минават под морското дъно. \r\nНа 20 януари са родени: турският писател Назъм Хикмет.\r\nНа 20 януари умира английският писател Ричард Блекмор.\r\n2017 г.\r\nДоналд Тръмп встъпва в длъжност като 45-ият президент на Съединените американски щати и Майк Пенс като 48-и вицепрезидент.\r\n2016 г.\r\nПарламентът на Молдова одобрява новото правителство.\r\n2015 г.\r\nБунтовници от шиитското движение „Хуси“ превземат с щурм президентския комплекс в йеменската столица Сана\r\n2015 г.\r\nВ Замбия се провеждат президентски избори.\r\n2015 г.\r\nРоскомнадзор предупреждава три руски интернет издания за публикуване на религиозни карикатури.\r\n2014 г.\r\nКметът на столицата на Централноафриканската република Банги Катрин Самба-Панза е новият временен президент на страната. За първи път жена става държавен глава на тази република.\r\n2014 г.\r\nКитайски учени за първи път заснeмат спектъра на кълбовидна мълния.\r\n2013 г.\r\nАмериканският президент Барак Обама официално встъпва във втория си мандат.\r\n2012 г.\r\nСъздателят на World Wide Web Тим Бърнърс-Лий се обявява срещу законопроекта Stop Online Piracy Act (SOPA), защото текстът нарушава правата на човека и е недопустимо да се приема в една демократична държава.\r\n2012 г.\r\nАстрономите Райнхард Хенцел и Андрея Гез и математиците Жан Бурган и Теренс Тао стават лауреати на премията на Крафорд.\r\n2012 г.\r\nПри акция на терористичната групировка “Боко Харам” в Нигерия загиват 162 души.\r\n2001 г.\r\nДжордж Буш-младши встъпва в длъжност президент на САЩ, Той е ХХХХІІІ президент на САЩ, от Републиканската партия. През 2001 г. печели изборите срещу Ал Гор от Демократическата партия с 327 гласа повече. В продължение на шест години (1994-2000 г.) е губернатор на щата Тексас. В периода 1968 – 1973 г. е професионален пилот. Развива бизнес с газ (1975 г.) и в енергийната индустрия (1980 г.). Преизбран е за втори мандат през ноември 2004 г., встъпва в длъжност през януари 2005 г.\r\n 1996 г.\r\nЯсер Арафат става първият избран президент на Палестина. Той е палестински политик. Един от основателите (1957 г.) на Движението за национално освобождение на Палестина (Ал Фатах). От 1969 г. е председател на Организацията за освобождение на Палестина (ООП). Главнокомандващ е въоръжените сили на палестинската революция от 1972 г. и на армията за освобождение на Палестина от 1984 г. От 1989 г. е президент на държавата Палестина. След принципното споразумение между Израел и ООП през 1993 г. за въвеждане на палестинско самоуправление на Западния бряг на река Йордан и ивицата Газа и проведените избори Арафат е избран за президент на Палестинския национален съвет през 1996 г. През 1994 г. получава Нобелова награда за мир (с Ш. Перес и И. Рабин).\r\n1995 г.\r\nРусия и Казахстан сключват договор за създаване на единни въоръжени сили.\r\n 1986 г.\r\nМаргарет Тачър и Франсоа Митеран подписват договор за съвместно строителство на тунела под Ла Манш.\r\nЛа Манш е проток между френското крайбрежие и остров Великобритания. Той свързва, заедно с Па дьо Кале, Атлантическия океан и Северно море. В периода 1987 – 1993 г. под Ла Манша се строи транспортен тунел (при едновременно напредване от английския и френския бряг).\r\n1971 г.\r\nДжон Ленън се среща с родителите на съпругата си Йоко Оно в Япония.\r\nДжон Ленън е английски рокмузикант (певец, поет, композитор, пианист), една от водещите личности в \"Бийтълс\" и в съвременната рокмузика. Убит е в Ню Йорк на 8 декември 1980 г.\r\n 1965 г.\r\nВ периода 9 - 20 януари във Варшава се провежда заседание на Политическия консултативен комитет на страните-членки на Варшавския договор. Обсъждат се плановете за създаване на многостранни ядрени сили на НАТО\r\n 1961 г.\r\nДжон Кенеди полага клетва като президент на САЩ. В историята остават изречените от него думи “Питайте не какво страната може да направи за Вас, а какво Вие можете да направите за нея”.\r\nДжон Фицджералд Кенеди е ХХХV президент на САЩ (1961-63 г.), от Демократическата партия. През 1941-1945 г. е морски офицер. От 1947 г. до 1961 г. е конгресмен. Провежда социално-икономически реформи, поддържа движението за граждански права на афроамериканците, но среща отпор в Конгреса; повишава ядрения потенциал на САЩ; подготвя държавата с въоръжени сили за бъдещи локални конфликти. Ориентира се към политика на намаляване на напрежението в отношенията със СССР, намира дипломатически изход от Карибската криза. Убит е в Далас на 22 ноември 1963 г.\r\n 1946 г.\r\nХари Труман основава Централна разузнавателна група, която по-късно прераства в Централно разузнавателно управление. Централното разузнавателно управление е координиращ център на гражданското и военното разузнаване и контраразузнаване в САЩ. Контролира се от Съвета за национална сигурност. Създадено е през 1947 г. Седалището му е в Ленгли, щат Вирджиния. Организира разузнавателни действия и тайни операции в целия свят.\r\nХари С. Труман е американски държавник, ХХХІІІ президент на САЩ (от април 1945 г. до януари 1953 г.). Работи като писар, счетоводител, фермер, собственик на галантериен магазин. Завършва право. Участва в Първата световна война (1914-1918 г.). Работи като съдия, председател на окръжния съд в щата Мисури (1926-1934 г.). Сенатор (1934-1944 г.), вицепрезидент (от януари 1945 г.). Труман дава заповедта за атомната бомбардировка на японските градове Хирошима и Нагазаки (август 1945 г.). Участва в Потсдамската среща и подписва Потсдамските споразумения. След Втората световна война е принуден от агресивността на Й. В. Сталин да вземе курс за защита на демокрацията, свободата и независимостта на народите в Западна Европа и други части на света. Започва икономическа помощ на САЩ за възстановяване на разрушената от войната икономика на западноевропейските страни (доктрина “Труман”, план “Маршал”). Организира борбата на американското общество срещу тоталното настъпление на комунизма (приема се законът “Маккарти”).\r\n 1945 г.\r\nПодписва се московско съглашение с Унгария.\r\nМосковските съглашения са исторически договори за сключване на примирие с Румъния, Финландия, България и Унгария и държавите участнички в антихитлеристката коалиция. Преговорите се водят в Москва от 1944 г. до 1945 г., подписани са договори за примирие с Румъния (12 септември 1944 г.), с Финландия (19 септември 1944 г.), с България (28 октомври 1944 г.), с Унгария (20 януари 1945 г.). За наблюдаване на спазването на условията по примирието са създадени съюзни контролни комисии във всяка страна под общото ръководство на Съветското главно командване, действащо от името на съюзните държави.\r\n 1942 г.\r\nВ предградието на Берлин Ванзее се провежда тайно съвещание на Хитлеристката Главна канцелария по имперската безопасност, на което е взето решение за създаване на концентрационни лагери за “решаване на еврейския въпрос”.\r\n 1941 г.\r\nНа среща в Берлин Хитлер и Мусолини си поделят зоните на влияние в Гърция и Албания\r\n 1937 г.\r\nФранклин Рузвелт, за втори път полага клетва като президент на САЩ.\r\nТой е ХХХІІ президент на САЩ (1933-1945 г.). Член е на Демократическата партия; избиран е 4 пъти. Завършва през 1904 г. Харвардския университет, през 1907 г. Юридически факултет на Колумбийския университет. От 1910 г. е сенатор от щата Ню Йорк, помощник морски министър (1913-1920 г.). От 1921 г. до 1933 г. заема отговорни постове в различни фирми и банки. През 1921 г. заболява и остава инвалид. През 1928 г. е избран за губернатор на щата Ню Йорк. Усъвършенства значително трудовото законодателство на щата. Избран е за президент на САЩ през 1933 г., сред това е преизбиран (1936 г., 1940 г., 1944 г.). Отменя сухия режим и успява да спре световната икономическа криза (1929-1933 г.), от която най-много са пострадали САЩ. Политиката му се нарича \"Нов курс\". Провежда система от реформи, чрез които ликвидира последствията от икономическа криза чрез засилване на държавното участие в икономиката на страната. Прокарва закон за социалното застраховане, закон за трудовите отношения. Остава в историята като демократ, привърженик на мирното съвместно съществуване. През 1939-1940 г. се обявява против съветско-германски договор от 23 август 1939 г. и политиката на СССР по отношение на Финландия и Прибалтика; провъзгласява \"морално ембарго\" върху продажбата на въоръжение и военни материали на СССР. След началото на Втората световна война поддържа Англия и Франция срещу Германия. През март 1941 г. по негово предложение Американският конгрес приема закон за даване на заем или под наем на оръжие, боеприпаси, стратегически суровини, продоволствие и др. материали на страните, участващи във войната против хитлеристка Германия (заем – наем; ленд – лийз). След намесата на САЩ във войната на 11 юни 1942 г. подписва съветско-американски договор за принципите на взаимната помощ във воденето на войната против агресията. Участва при изработването на Атлантическата харта, в Техеранската (1943 г.) и Кримската (февруари 1945 г.) конференции. Умира на 12 април 1945 г.\r\n 1918 г.\r\nВестник “Правда” обявява, че Максим Горки “е изменил на революцията“.\r\nМаксим Горки (псевдоним на Алексей Михайлович Пешков) е руски писател. Започва да пише през 1892 г. и бързо става известен. През 1910 г. участва в революционни движения, а през 1917 г. се присъединява към болшевиките. Автор е на разкази, романи (\"Тома Гордеев\", \"Майка\") и пиеси (\"На дъното\", \"Еснафи\", \"Дачници\" и др.).\r\n  1877 г.\r\nЗакрива се Цариградската конференция.\r\nЦариградската конференция се провежда в периода 23 декември 1876 г. – 20 януари 1877 г. В нея участват посланиците на Великите сили – Англия, Германия, Австро-Унгария, Италия, Русия и Турция. Първоначално (от 30 ноември до 10 декември) маркиз Р. Солсбъри – специален английски пълномощник, и граф Н. П. Игнатиев се договарят относно политическото устройство на българските земи и на Босна и Херцеговина. След това започват предварителни заседания (11 – 22 декември) без турски представители. Приема се общото становище да се образуват 3 автономни области, от които 2 – населени с българи. Изработва се проект за органически правилник за двете български области. Руският проект предвижда единна българска автономна област, включваща Мизия, Тракия и Македония. Срещу него възразява австро-унгарският външен министър граф Г. Андраши. Маркиз Солзбъри също възразява срещу голяма българска автономна област и се стига до идеята за две области – Източна, с център Търново, и Западна – с център София (без Беломорието и Одринска Тракия и по-голямата част от Родопите, въпреки българския им характер). В органическия устав се предвижда основна административна единица да бъде кантонът с 5 до 10 хиляди души, прегрупирани според религиозната им принадлежност (християнски и мюсюлмански). Няколко кантона образуват санджак, който се управлява от мютесариф (християнин или мюсюлманин, според мнозинството на населението в санджака), който се назначава от Високата порта. Няколко санджака образуват област, управлявана от валия, назначаван за срок от 5 г. от Високата порта със съгласието на Великите сили. Валията да бъде християнин, може и чужденец. 30 % от данъците се прибират от османското правителство. Съдебната система да бъде устроена според османския граждански закон. Турската армия остава в областните градове и крепостите, създава се милиция и жандармерия, чиито офицери се назначават от Високата порта. По време на цариградската конференция не се стига до окончателно решение.\r\n 1841 г.\r\nКитай отстъпва Хонконг на Великобритания.\r\nОт 1840 г. до 1842 г. се води англо-китайска война, по време на която Великобритания завладява Хонконг. През 1898 г. Китай дава под аренда на Великобритания Хонконг за 99 години. През 1984 г. англо-китайско споразумение предвижда възстановяването на суверенитета на Китай над Хонконг през 1997 г. На 1 юли 1997 г. Хонконг е върнат на Китай.\r\n 1649 г.\r\nАнглийският крал Чарлз I е изправен пред специален трибунал, създаден от Парламента, по обвинение в държавна измяна, а след няколко дни е осъден на смърт и обесен като “тиранин и враг на кралството”.\r\n 1600 г.\r\nИнквизицията признава Джордано Бруно за еретик.\r\nБруно е италиански философ. Развива системата на Николай Коперник като приема, че Вселената е безкрайна, а Слънцето е само една от безбройните звезди. Заради своите възгледи е преследван от Католическата църква и инквизицията. След като прекарва 8 години в затвора, е изгорен на клада в Рим. Негови съчинения са \"За причината, началото и единното\" (1584 г.), \"За безкрайността, вселената и световете\" (1584 г.), \"За монадата, числото и фигурата\" (1591 г.).\r\n 1320 г.\r\nВ Краков е провъзгласен за крал Владислав I, поставил след няколко успешни сражения срещу Тевтонския орден основите на обединената полска държава.На тази дата са родени:\r\n1930 г.\r\nРоден е Едуин Олдрин - американски астронавт, полковник от ВВС. Завършва Военната академия на САЩ (1951 г.). Служи в различни части на ВВС. През 1959 г. постъпва в Масачусетския технологичен институт. През 1963 г. защитава докторска дисертация и е приет в групата на астронавтите в НАСА. Лети в Космоса от 11 до 15.11.1966 г. (заедно с Дж. Ловел) като втори пилот на космическия кораб \"Джемини-12\". Прави 59 обиколки около Земята за 94 ч и 35 мин. Излиза в открития Космос за 2 ч и 10 мин. След полета участва в разработката на техниката по сближаване на орбитите на космическите кораби \"Джемини\" и \"Аполо\". От 16 до 24.07.1969 г. осъществява първия полет на американски пилотиран кораб до Луната (заедно с Н. Армстронг и М. Колинс) като пилот на лунната капсула на космическия кораб \"Аполо-11\". Прилуняването става на 20 юли 1969 г. в района на Морето на спокойствието. На 21 юли 1969 г., 20 мин. след Армстронг, слиза на повърхността на Луната и пребивава там повече от 1,5 ч. Общата продължителност на пребиваването му на Луната е 21 ч и 36 мин. На негово име е наречен кратер на обратната страна на Луната.На тази дата умират:\r\n 1973 г.\r\nУмира Амилкар Кабрал (псевд. - Абел Джаси). Роден е на 12 септември 1924 г. в Гвинея Бисау. Генерален секретар на Африканската партия за независимост на Гвинея Бисау и островите Зелени нос. Завършва лицей в Сан Висенте (о-ви Зелени нос) и Агрономически институт в Лисабон. Кабрал е един от основателите (1956 г.) на Африканската партия за независимост на Гвинея и островите Зелени нос. Автор на произведения по проблемите на национално-освободителното движение на португалските колонии. Участва в движението за солидарност на страните от Азия и Африка. Става жертва на политическо убийство.\r\n1900 г.\r\nУмира Ричард Додридж Блекмор – английски писател. Роден е 7 юни 1825 г. в Бъркшир. Учи в Оксфорд. Работи като юрист и учител. Известни произведения: сборник \"Стихове на Мелантер\" (1854 г.), исторически романи \"Лорна Дун\" (1869 г.), \"Момичето на Скера\" (1872 г.) и др.\r\n1875 г.\r\nУмира Жан Франсоа Миле - френски живописец и график, представител на Барбизонската школа. Роден е на 4 октомври 1814 г. в Грюши, Нормандия Учи при П. Деларош в Париж (от 1837 г.). Работи в Париж, а от 1849 г. в селцето Барбизон до Фонтебло. Представя свои картини в Парижкия салон (от 1840 г.). Рисува пейзажи, жанрови композиции и портрети. Основна тема в творчеството му е селският труд (“Селянки с наръч дърва”, ок. 1858 г.). Умира 20 януари 1875 г. в Барбизон\r\n 1856 г.\r\nУмира Иван Фьодорович Паскевич - руски офицер, генерал, фелдмаршал, пълен кавалер на Георгиевския кръст и на всички руски ордени. Роден е на 8 май 1782 г. Завършва Пажеския корпус в Санкт Петербург (1800 г.). Участва в Руско-турската война (1806-1812 г.), в Отечествената война и похода в Европа (1812-1813 г.). По време на Кримската война е главнокомандващ руските войски на Западното направление на дунавския театър на военните действия. Поддържа борбата на българите за национално освобождение и приема много български доброволци в руската армия.\r\n1639 г.\r\nУмира Мустафа I - турски султан. Втори син на султан Мехмед III. Роден е на 1592 г. Наследява брат си Ахмед I на 22 ноември 1617 г. На 26 февруари 1618 г. е детрониран от сина на Ахмед I - Осман II. На 19 май 1622 г. след падането на Осман II, отново се качва на престола. Оставя управлението на империята на готвача Мере Хюсеин. Еничарите негодуват срещу неговия любимец, искат отстраняването му от власт. Под натиска на еничарите, великия везир Кеманкеш Кара Али паша поема властта в свои ръце и поставя на престола Мурад IV (30.08.1623). Умира в Истанбул на 20 януари 1639 г. след колабс\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”\r\nИсторически архив на Агенция “Фокус” - отдел “Архив и бази данни”;", "date": "2018.01.20", "title": "Денят 20 януари в световната история"}
{"url": "http://www.focus-news.net/news/2018/01/20/2479357/interfaks-tereza-mey-izklyuchi-vazmozhnostta-za-nov-referendum-za-brekzit.html", "text": "Британският премиер Тереза Мей изключи възможността за нов референдум за Брекзит. Министър-председателят е направила своя коментар в интервю за изданието Bild, предава Интерфакс. По думите на Мей, „парламентът даде на британските граждани правото на избор и те обявиха своето решение“, като премиерът допълни, че Лондон напуска ЕС, а не Европа и че от „Даунинг стрийт“ номер 10 не смятат да „изгарят мостове“. \r\nНа 17 януари Камарата на общините прие закона за Брекзит, който определя 29 март 2019 г. като датата, в която Великобритания ще спре да бъде член на ЕС. В последните няколко дни се заговори за втори референдум, на фона на изказване на председателят на Европейската комисия Жан-Клод Юнкер, според което договорът на Организацията предвижда възможност за приемането на Великобритания обратно в Съюза. Председателят на Европейския съвет Доналд Туск също изрази подобна позиция. : Цанко Цолов", "date": "2018.01.20", "title": "Интерфакс: Тереза Мей изключи възможността за нов референдум за Брекзит"}
{"url": "http://www.focus-news.net/news/2018/01/20/2479358/na-21-yanuari-pravoslavnata-tsarkva-pochita-pametta-na-prepodobni-maksim-izpovednik-i-sv-machenik-neofit.html", "text": "На 21 януари 2018 г., 15-та Неделя след Неделя подир Въздвижение – на Закхея, имен ден празнува Негово светейшество Българският патриарх и Софийски митрополит Неофит, предаде репортер на Агенция \"Фокус\". Този ден е знаменателен за българските патриарси и православния български народ, защото и блаженопочиналия и приснопаметен Български патриарх Максим и неговото духовно чедо и настоящ Български патриарх Неофит, честваха и продължават да честват на тази дата своите небесни покровители.   \r\nНа този ден Негово Светейшество Българският Патриарх и Софийски Митрополит Неофит ще почете своя небесен покровител с тържествени св. Литургия и благодарствен молебен, които ще бъдат отслужени в Софийската митрополитска катедрала \"Св. Неделя\". Началото на св. Литургия ще бъде в 09:30 ч. Веднага след това (около 11:00 ч.) Негово Светейшество ще оглави и молебена. Поздравление от името на Св. Синод на Българската православна църква  ще поднесе Негово Високопреосвещенство Врачанският Митрополит Григорий, наместник на овдовелия Видински епархийски престол. От името на клира и миряните на Софийска епархия поздравителния адрес ще поднесе Протосингелът на епархията - Негово Високопреподобие архимандрит Василий.\r\nНикола ПЕТКОВ", "date": "2018.01.20", "title": "На 21 януари православната църква почита паметта на преподобни Максим Изповедник и Св. мъченик Неофит"}
{"url": "http://www.focus-news.net/news/2018/01/20/2479359/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemaneto-na-film.html", "text": "Въвежда се временна организация на движението във връзка със заснемането на филма „Денят на бащата”, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- От 08.00 до 20.00 часа днес и от 10.00 до 14.00 часа на 22 януари на ул. „Елисавета Багряна” между ул. „Гео Милев” и ул. „Христо Максимов”; \r\n- От 07.00 до 19.30 часа на 24 януари на ул. „Цар Симеон” между ул. „Г. С. Раковски” и ул. „Г. Бенковски” и на ул. „Г. Бенковски” между ул. „Цар Симеон” и ул. „Св. св. Кирил и Методий”; \r\n- От 07.00 до 14.00 часа на 28 януари на ул. „Петър Парчевич” между ул. „Ангел Кънчев” и ул. „Христо Белчев”;\r\n- От 12.00 до 20.00 часа на 28 януари на паркинга на пл. „Кн. Александър І”;\r\n- От 07.00 до 20.00 часа на 29 януари на ул. „Панайот Волов” между бул. „Кн. Александър Дондуков” и бул. „Янко Сакъзов”; \r\n- От 06.00 до 18.00 часа на 31 януари на ул. „Врабча” между бул. „Васил Левски” и ул. „11-ти август”; \r\n- От 08.30 до 13.00 часа на 28 януари се забранява влизането на пътни превозни средства за максимум от 3 минути за заснемане на кадър по ул. „Петър Парчевич” между ул. „Ангел Кънчев” и ул. „Христо Белчев”.", "date": "2018.01.20", "title": "София: Въвежда се временна организация на движението във връзка със заснемането на филм"}
{"url": "http://www.focus-news.net/news/2018/01/20/2479360/ministar-lilyana-pavlova-gordeem-se-s-nashata-azbuka-i-po-vreme-na-predsedatelstvoto-shte-govorim-i-pishem-na-kirilitsa.html", "text": "Министър Лиляна Павлова поведе дискусията за бъдещето на света на български език. Гордеем се с нашата азбука и по време на председателството ще говорим и пишем на кирилица, каза министърът за Българското председателство на Съвета на ЕС 2018. Така тя откри прогнозното събитие на списание Икономист „Светът през 2018“ (Economist World in 2018 Gala dinner), което тази година се провежда в София. Емблематичните ежегодни гала-вечери The World In на изданието се провеждат в различни точки по света. Това съобщиха от пресцентъра на Министерството за Българското председателство на Съвета на ЕС 2018.\r\nМинистър Павлова представи приоритетите на правителството пред участниците във форума, който събра българският и световен бизнес в зала 3 на НДК, където през следващите шест месеца ще бъдат взимани важни решения за бъдещето на Европа.\r\nНа първо място сред приоритетите министър Павлова постави младите хора. Като основно предизвикателство тя посочи справянето с мигрантската криза и сигурността на европейските граждани. Тя подчерта, че страната успя да постави високо в европейския дневен ред темата за присъединяването към ЕС на Западните Балкани.\r\nМинистърът изтъкна пред участниците във форума от цял свят неизвестните факти за България. Страната ни е втора в света по богатство на минерални извори след Исландия със своите над 200 вида минерална вода, трета в Европа по артефакти след Италия и Гърция, на първото място като износител на лавандулово масло и производител на най-качественото розово масло. Тя отбеляза и няколко показатели, които правят България една от най-стабилните европейски страни – икономически растеж от почти 4 %, строга фискална политика, външен дълг от 26% с тенденция за намаляване, инфлация от 1,3 % и 6 % безработица. \r\nУбедена съм, че можем да бъдем и дигитален хъб на Балканите, подчерта и министър Павлова и запозна делегатите с числа в подкрепа на амбицията - за  2016 г. имаме 600% растеж на ИТ сектора и всяка година той създава над 300 % нови работни места, а очакванията са да достигне до 5 % от БВП през следващите години.\r\nИскам да направим така, че Европа да се върне на сцената на световните сили в областта на високоизчислителните производителни технологии. Това заяви от своя страна българският еврокомисар по цифрови технологии Мария Габриел, която беше специалният гост на форума. Трябва да работим за отключването на потенциала на бизнеса, на малките и средни предприятия, окончателно да сложим край на географското блокиране и до края на следващата година да направим така, че бизнеса да се развива и иновира, допълни тя. \r\nМария Габриел заяви амбициите на ЕС да се върне на сцената на световните сили в областта на изчислителни технологии и припомни решението да бъдат инвестирани 1 милиард евро в сектора до 2020 година, а още през 2019 - а Европа да има своя екзаскейл суперкомпютър. Сигурността в интернет ще е ключов приоритет не само на Българското, но и на Австрийското и следващи председателства, каза тя. Комисар Габриел цитира данни, според които 80 % от европейските фирми не осъзнават атаките, а в последната година са се сблъсквали с киберинцидент. През 2018 ще създадем за първи път и механизъм за координация между страните членки на ЕС срещу мащабна кибератака, добави тя. Ще бъдат създадени и мрежа от изчислителни центрове, които да се привлекат експерти от целия континент, ще се работи усилено и в областта на превенцията. За първи път се предлага и сертифициране на сигурността на продуктите на общоевропейско ниво и сертификатите, издадени в една държава членка да се признават в останалите. ЕС ще заложи на мащабни информационни кампании във всички страни, защото над 95 % от кибератаките се дължат на човешко непознаване.\r\nСпоред Мария Габриел обаче и най-добрите законодателни текстове няма да имат значение, ако Европа не инвестира в цифровите знания и умения на хората и даването на качествени кадри на бизнеса. Защото 80 милиона европейци никога не са използвали интернет, само 37 % имат цифрови умения, както сочат данните, а през 2020 по-голямата част от работните места ще изискват такива умения. 2018-а ще е година на мобилизация на всички, обобщи българският еврокомисар за цифровото общество.\r\n2018 година ще е емблематична – това обобщение направи редакторът на списание „Икономист“ Джон Андрюс, който умело водеше дискусията със задаване на провокативни въпроси към участниците. „Тази година ще сме много по-добре отпреди 10 години. И това ще стана възможно и благодарение на научните открития, особено в медицината, някой от които ще бъдат използвани за решение на световните проблеми“, допълни той. Може да имаме ваксина срещи маларията, може да има напредък в изкуствения интелект, но може да има и ядрена война, предизвикана от случаен туит, прогнозира Джон Андрюс. 2018 ще е годината, в която очакваме зимните олимпийски игри в Южна Кория и световната купа по футбол в Русия. Това ще са нови времена за световния спорт и политика, отбеляза той. Очакват се промени в лидерството на световни сили като Япония и Саудитска Арабия, Близкият Изток може да стане опасно огнище, прогнозира той. \r\nВ годината на кучето хората ще са лоялни, но и упорити. Ще бъдем под влиянието на „тръмпизма“ и „макронизма“, между двата полюса на поведение на новите лидери - от заравянето на главата в пясъка до широко отворения свят. Ще решаваме проблеми с корупция и катаклизми, прогнозира Джон Андрюс. Изводът, който направи е, че светът не е щастлив и замърсява моретата и океаните. А „щастливите“ страни се развиват най-бързо – Бутан и Джибути са в първите десет страни по растеж от 2007 година насам. Настоящата година ще премине и в усилия за спасяването на Големия бариерен риф и кампаниите да обръщаме повече внимание на природата.\r\nДвучасовата дискусия за това какво ни очаква през и след 2018 година беше прекъсвана от кратки филми, които показваха красотата на българската природа, на обичаите при розобер, на историята на създаването на кирилицата.", "date": "2018.01.20", "title": "Министър Лиляна Павлова: Гордеем се с нашата азбука и по време на председателството ще говорим и пишем на кирилица"}
{"url": "http://www.focus-news.net/news/2018/01/20/2479361/reuters-pravitelstvoto-na-sasht-ostana-bez-finansirane-za-parvi-pat-ot-2013-godina-nasam.html", "text": "Правителството на САЩ остана без финансиране за първи път от 2013 година насам, след като американският Сенат отхвърли новия краткосрочен бюджет, който трябваше да осигури финансиране на държавните институции от 26 януари до 16 февруари, съобщава Reuters. Последният път, когато това се случи, бе през 2013 г., когато повече от 800 хил. държавни работници излязоха в принудителен отпуск в продължение на две седмици. След като правителството не разполага със средства, всички операции и институции, определяни като второстепенни, ще бъдат временно преустановени. Какво се случва, когато правителството на САЩ остане без бюджет? (Справка Агенция \"Фокус\")\r\nВ петък от министерството на отбраната на САЩ заявиха, че дори да не бъде приет бюджет, военните операции в Афганистан и действията срещу ислямистите в Ирак и Сирия ще продължат. Целият мобилизиран състав, състоящ се от 1,3 млн. души, ще продължи да извършва своите задължения. Но гражданският персонал в по-маловажните операции ще бъде пуснат в принудителен отпуск. \r\nЩо се отнася до Министерството на правосъдието, 95 хил. от общо 115 хил. души, които са на работа към ведомството, няма да преустановят дейността си. Комисията за финансов надзор, чийто бюджет се определя от Конгреса, също ще продължи работата си почти напълно, тъй като част от нейното финансиране идва от събиране на различни такси. Служителите ѝ ще бъдат пратени в отпуск само ако приемането на бюджет се проточи няколко седмици. \r\nВ същото време, повече от хиляда служители на Белия дом ще бъдат изпратени вкъщи. Президентът ще може да извършва своите конституционни задължения чрез останалите около 700 служители. Библиотеката на Конгреса, Националният архив, „Мемориалът Линкълн“ и др. обаче ще затворят врати. Очаква се пътуванията от и към САЩ да продължат нормално с някои леки забавяния. Агенция „Фокус“ припомня: \r\nЗаради големи противоречия между членовете на Републиканската и Демократическата партия, в края на миналата година бюджет за 2018 г. в САЩ не бе приет. Републиканците включиха в бюджета си огромно финансиране за армията и отбраната, докато демократите заложиха на имигрантската програма. В края на миналата година американският Конгрес успя да приеме краткосрочен бюджет за месец януари. По-рано тази седмица републиканците прокараха нов такъв план в Камарата на представителите, осигуряващ финансиране на държавата до 16 февруари, но членовете на демократическата партия блокираха приемането му в Сената. : Цанко Цолов", "date": "2018.01.20", "title": "Reuters: Правителството на САЩ остана без финансиране за първи път от 2013 година насам"}
{"url": "http://www.focus-news.net/news/2018/01/20/2479362/kyustendil-chitalishte-zora-organizira-pohod-po-patya-na-ruskite-osvoboditeli.html", "text": "За поредна година читалище „Зора” в Кюстендил организира поход „По пътя на руските освободители”. За Радио „Фокус” – Кюстендил от читалище „Зора” съобщиха, че походът ще се проведе на днес от 15.30 часа, а тръгването ще бъде от моста над река Бистрица, преди село Ябълково. Участниците в похода ще извървят пътя на руските имперски войски превзели Кюстендил на 17 януари 1878 година. Проявата е в памет на Освободителя на Кюстендил ген. Теофил Мейендорф. Краят на похода ще бъде пред черквата „Свето Успение Богородично”.\r\nВенцеслав ИЛЧЕВ", "date": "2018.01.20", "title": "Кюстендил: Читалище „Зора” организира поход „По пътя на руските освободители”"}
{"url": "http://www.focus-news.net/news/2018/01/20/2479363/ria-novosti-liderat-na-fraktsiyata-na-demokraticheskata-partiya-v-amerikanskiya-senat-obvini-donald-tramp-za-provala-na-priemaneto-na-noviya-byudzhet.html", "text": "Лидерът на фракцията на Демократическата партия в американския Сенат Чък Шумер заяви, че виновен за т.нар. „изключване“ на американското правителство, е президентът Доналд Тръмп, предава РИА Новости. \r\n„Вината лежи изцяло на плещите на Тръмп“, oтбеляза Шумер и добави, че „никой не заслужава да бъде обвиняван за ситуацията, в която се озовахме, повече от Доналд Тръмп“. Агенция „Фокус“ припомня: \r\nЗаради големи противоречия между членовете на Републиканската и Демократическата партия, в края на миналата година бюджет за 2018 г. в САЩ не бе приет. Републиканците включиха в бюджета си огромно финансиране за армията и отбраната, докато демократите заложиха на имигрантската програма. В края на миналата година американският Конгрес успя да приеме краткосрочен бюджет за месец януари. По-рано тази седмица републиканците прокараха нов такъв план в Камарата на представителите, осигуряващ финансиране на държавата до 16 февруари, но членовете на демократическата партия блокираха приемането му в Сената.: Цанко Цолов", "date": "2018.01.20", "title": "РИА Новости: Лидерът на фракцията на Демократическата партия в американския Сенат обвини Доналд Тръмп за провала на приемането на новия бюджет"}
{"url": "http://www.focus-news.net/news/2018/01/20/2479364/haskovo-bezplatno-uchilishte-za-roditeli-shte-se-provede-v-grada.html", "text": "Безплатно училище за родители, чието начало ще бъде поставено от 10:00 часа в Регионална библиотека „Христо Смирненски“, ще се проведе в Хасково. Това съобщиха от Община Хасково. Лекциите ще бъдат провеждани веднъж месечно и ще са на различни теми. \r\nСъбитието се организира от списание, което провежда безплатни училища за родители от 14 години в 9 български града, като Хасково ще бъде десетият град с училище за родители, инициирано от медията.", "date": "2018.01.20", "title": "Хасково: Безплатно училище за родители ще се проведе в града"}
{"url": "http://www.focus-news.net/news/2018/01/20/2479365/otbelyazvame-pametta-na-sv-patriarh-evtimiy-tarnovski.html", "text": "На 20 януари отбелязваме паметта на Св. патриарх Евтимий Търновски - духовник, книжовник, създател на църквата \"Св. Троица\", основател на Търновската книжовна школа и най-известният патриарх на България.\r\nСпоред жития на негови ученици св. Евтимий Търновски е роден около 1327 г. във Велико Търново и произхожда от знатния български род Цамблаковци. Началното си образование получава в манастирите около града, като по-късно заминава за Византия, където продължава своето книжовно обучение. Когато се връща в България, той се усамотява в пещера край Велико Търново и основава църквата „Света Троица\" и Търновската книжовна школа. \r\nПрез целия си живот Евтимий не спира да развива своята книжовна дейност и през 1375 г. е избран за Търновски патриарх. Той е пазел ревниво православното наследство от еретически посегателства, вземал е решителни мерки против упадъчните нрави в обществения живот, държал е високо за здравината на семейството, от което твърде много зависи издръжливостта на държавата, полагал е бащински грижи за бедни, страдащи и онеправдани. Но една от най-важните стъпки, които новият патриарх предприема, е реформата в българския книжовен език. За мотивите да се заеме с нея сведения могат да бъдат открити в \"Похвално слово за Евтимий\" от Григорий Цамблак и \"Сказание за буквите\" на Константин Костенечки. Григорий разказва, че Евтимий се заема с превод на книги от гръцки на български език, тъй като е недоволен от по-старите преводи. Техните грешки с натрупването си довеждат до сериозно изопачаване на свещените текстове, до погрешно тълкуване на смисъла им и появата на ереси. Заради всичко това получава известност в целия православен свят и мнозина митрополити и игумени се обръщат към него за тълкувания на богословски и църковни въпроси.\r\nПри падането на Велико Търново под турско робство Патриарх Евтимий е един от последните стожери на българската духовност и един от последните бранители на българската държава. През пролетта на 1393 г. султан Баязид І обсажда Търново, но тогавашният владетел цар Иван Шишман не е в града и патриархът ръководи защитата му. На 17 юли 1393 г. турците превземат столицата и той е осъден на смърт, но легендата разказва, че когато палачът вдига ръка да му отсече главата, тя се вцепенява и мечът пада на земята. Патриарх Евтимий Търновски е заточен в Бачковския манастир и умира през 1402 г., като почти веднага е канонизиран за светец.\r\n20 януари е известен още и като Петльовден (по нов стил), Ихтим, Ихтима, Петеларовден или Петларовден.", "date": "2018.01.20", "title": "Отбелязваме паметта на Св. патриарх Евтимий Търновски"}
{"url": "http://www.focus-news.net/news/2018/01/20/2479366/sport-dominik-tiym-se-klasira-za-osminafinalite-na-otkritoto-parvenstvo-na-avstraliya.html", "text": "Доминик Тийм се класира за осминафиналите на Откритото първенство на Австралия, след като победи с 3:0 сета французина Адриан Манарино. Петият в света австриец се наложи с 6:4, 6:2 и 7:5. На осминафиналите Тийм ще играе срещу Тенис Сандгрен, който отстрани германеца Максимилиан Мартерер с 3:1 сета.", "date": "2018.01.20", "title": "Спорт: Доминик Тийм се класира за осминафиналите на Откритото първенство на Австралия"}
{"url": "http://www.focus-news.net/news/2018/01/20/2479367/denyat-20-yanuari-v-balgarskata-istoriya.html", "text": "Полет на първия български самолет \"Княз Борис Търновски\" в деня на пълнолетието на българския княз - 20 януари 1912 г. Самолетът се издига на около 300 м височина и се приземява успешно на летище край Санкт Петербург. Машината е конструирана от възпитаника на Всерусийския императорски аероклуб в гр. Гатчина Сотир Черкезов, който разработва проекта през лятото на 1911 г. в Санкт Петербург и построява самолета с дарения на българи от Болград. \r\nНа 20 януари са родени: режисьорът Хачо Бояджиев. Роден е и художникът Димитър Гюдженов, автор на исторически платна със сюжети от Първото и Второто българско царство, както и на картините \"През Морава\", \"През гробищата\", \"Вечер в Стара планина\", \"Черепишки манастир\", \"Хан Кубрат\", \"Борис в манастир\";. \r\n2007 г.\r\nОсновано е училище „Васил Левски“ - училище на българската общност в Сан Диего, Калифорния, САЩ. Директор на училището е Нина Янкова.\r\n2004 г.\r\nПрезидентът на Република България присъжда Орден „Стара планина” – първа степен на Вячеслав Похвалски „за изключително големия му принос за развитието и активизирането на българо-украинските отношения и сътрудничество и по повод окончателното му отпътуване от страната.\r\n1990 г.\r\nПо инициатива на Софийския клуб за подкрепа на гласността и преустройството в България се създава Федерация на клубовете за гласност и демокрация с председател Петко Симеонов.\r\n1990 г.\r\nПървият дисидентски Клуб за подкрепа на гласността и преустройството в България е създаден на 3 ноември 1988 г. в София, който на 2 декември 1989 г. е преименуван на Клуб за гласност и демокрация. Същия месец се преименува във Федерация на клубовете за демокрация. На 3 ноември 1991 г. провежда Национална конференция в Казанлък, на която се преименува в Партия \"Либерали\". Тя е регистрирана през март 1992 г. В края на същата година се влива в Българска партия либерали (БПЛ).\r\n 1972 г.\r\nВ София се открива юбилейна изложба на Екатерина Савова-Ненова.\r\n 1950 г.\r\nПравителството на САЩ отправя нота, с която отхвърля българските обвинения към американския пълномощен министър в София Доналд Рийд Хийд и настоява българската страна да оттегли нотата си от 19 януари същата година, като в противен случай САЩ ще оттеглят своята мисия от България.\r\nНа 19 януари 1950 г. от българска страна е връчена нота в Държавния департамент на САЩ, в която се твърди, че в хода на процеса срещу Трайчо Костов се е установило, че пълномощният министър на САЩ в България Доналд Рийд Хийд е \"поддържал отношения\" с осъдения за \"измяна, шпионаж и предателство\" Трайчо Костов и така е проявил \"грубо вмешателство във вътрешните работи на НРБ\". По тези причини българското правителство ще смята Доналд Рийд Хийд за \"персона нон грата\" и моли за незабавното му отзоваване.\r\n 1945 г.\r\nНа заседание на Върховния съюзен съвет на Българския земеделски народен съюз (БЗНС), състоящо се в периода 18 – 20 януари, д-р Георги Михов Димитров (Гемето) под натиска на съветските представители в СКК и на БРП (к) подава оставка от поста главен секретар на БЗНС. На този пост е избран Никола Петков.\r\nГеорги Михов Димитров (Гемето) е политически деец. Роден е на 15 април 1903 г. в с. Ени чифлик, Одринско (в Турция). Член е на БЗНС от 1922 г. Завършва медицина в Загреб през (1929 г.) и след завръщането си се отдава на активна политическа дейност. Включен е в Управителния съвет на БЗНС \"Ал. Стамболийски\" (1932-1933 г.), а след това и в Постоянното присъствие на БЗНС \"Обединен\" (\"Ал. Стамболийски\" и \"Врабча 1\"). След държавния преврат на 19 май 1934 г. е в опозиция на монархическия режим в страната. Възглавява полулегално дясната групировка в БЗНС \"Александър Стамболийски\". През януари 1941 г. организира внушителна акция против подготвяното присъединяване на България към Тристранния пакт. След неуспеха на акцията минава в нелегалност, а скоро след това и емигрира вън от страната. От 1941 г. до 1944 г. е ръководител на проанглийския емигрантски Български национален комитет със седалище в Кайро и на нелегалния радиопредавател \"Свободна и независима България\". Завръща се в България след политическата промяна на 9 септември 1944 г. и застава начело на БЗНС. Заради дейността му, насочена против отечественофронтовската власт, през 1945 г. е снет от ръководството на съюза, а скоро след това е изключен от неговите редове. През май същата година напуска страната. Две години по-късно заедно с други емигранти от други страни от Източна Европа създава т. нар. \"Земеделски комитет\" (\"Зелен фронт\") със задача да се бори против комунистическите режими в техните страни. Заедно с това възглавява и Българския национален комитет, съставен само от български емигранти, който преследва същите цели. Умира във Вашингтон на 28 ноември 1972 г.\r\n 1941 г.\r\nПравителството решава България да се присъедини към Тристранния пакт въпреки съпротивата на външния министър Иван Попов, след като научава за решенията на германско-италианската среща от 19-20 същия месец в Залцбург, където е договорено Вермахтът да нападне Гърция през България.\r\nТристранният пакт – 1940 г. (Берлински пакт) е съюзен договор между Германия, Италия и Япония. Подписва се на 27 септември в Берлин от министрите на външните работи на Германия – Й. Рибентроп, на Италия – Г. Чано, и на Япония – С. Курусу. С пакта се осигурява взаимодействието между тези държави при завладяването и преразпределението на света. В специален секретен протокол е набелязано създаването на обединени комисии за разрешаването на военни, военноморски и икономически въпроси. На 20, 23 и 24 ноември 1940 г. към Тристранния пакт се присъединяват последователно Унгария, Румъния и Словакия. България се включва в него на 1 март 1941 г., с което се слага край на политиката на неутралитет и страната ни става сателит на Германия. Със сключването на спогодбата Клодиус–Попов (1941 г.) и спогодбата Нойбахер (1941 г.) България се обвързва и икономически с Германия. Страната ни скъсва или свежда до минимум дипломатическите си отношения с другите страни извън Германия. Тристранният пакт престава да съществува след разгрома на Германия и Япония в края на Втората световна война (1939-1945 г.)\r\n 1941 г.\r\nВ периода 20 – 22 януари се състои неуспешна мисия на американския полковник Донован в София за предотвратяване сключването на съюз с Германия.\r\n 1930 г.\r\nВ Хага на конференция по репарациите след Първата световна война (1914-1918 г.) България подписва спогодба за облекчаване изплащането на задълженията й по Ньойския мирен договор.\r\nНьойският мирен договор е договор за мир, наложен на България след поражението й в Първата световна война (1914-1918 г.). Подписва се на 27 ноември 1919 година в парижкото предградие Ньой от министър-председателя Александър Стамболийски, а от страната на силите победителки – от ръководителите на техните делегации на Парижката мирна конференция (1919-1920 г.), която е свикана от съглашенските държави победителки в Първата световна война за изработване на мирните договори с победените държави от Централните сили. Парижката мирна конференция започва работата си на 11 януари 1919 г. в Париж и изработва договорите с Германия, Австро-Унгария, България и Турция. Главна роля в нея играят представителите на Англия и Франция. Конференцията одобрява и Устав на Обществото на народите.\r\n 1918 г.\r\nВестник “Правда” обявява, че Максим Горки “е изменил на революцията“.\r\nМаксим Горки (псевдоним на Алексей Михайлович Пешков) е руски писател. Започва да пише през 1892 г. и бързо става известен. През 1910 г. участва в революционни движения, а през 1917 г. се присъединява към болшевиките. Автор е на разкази, романи (\"Тома Гордеев\", \"Майка\") и пиеси (\"На дъното\", \"Еснафи\", \"Дачници\" и др.).\r\n 1886 г.\r\nПодписана е Българо-турска конвенция за Съединението на Княжество България с Източна Румелия, съгласно която: княз Александър I поема поста на генерал-губернатор на Източна Румелия за 5 години; Портата присъединява Кърджалийско и Тъмръшко; Княжеството поема изплащането на румелийския дълг; смесена българо-турска комисия преработва Органическия устав и го представя за одобрение на Великите сили, като дотогава областта се управлява според \"добрата воля\" на княза; между Княжеството и Портата да се сключи военен съюз.\r\n 1880 г.\r\nНа 13 и 20 януари се провеждат избори за ІІ Народно събрание, спечелени от Либералната партия.\r\nЛибералната партия е политическа организация, изразяваща интересите на дребните и средните собственици. Образува се през октомври-ноември 1879 г. Видни нейни дейци са Драган Цанков, Петко Каравелов, Петко Рачов Славейков, които са водачи на либералното течение по време на Учредителното събрание (1879 г.). Във външнополитическата си ориентация се обявява за сближаване с Русия.\r\n 1878 г.\r\nЧасти от отряда на ген. Александър Струков влизат в Одрин.На тази дата са родени:\r\n1932 г.\r\nРоден е Хачо Бояджиев – български телевизионен и филмов режисьор, професор. Завършва Софийски университет \"Климент Охридски\" и Националната академия за театрално и филмово изкуство. Защитава докторат по кино- и ТВ-режисура в Англия. Асистент-режисьор е на Рене Клер – 1962 г. Главен режисьор е в Българската национална телевизия (1971-1979 г.). Генерален директор е на Българската национална телевизия (1993-1995 г.). Създател е на българския телевизионен мюзикъл – \"Криворазбраната цивилизация\" (197 г.), \"Вражалец\" (1976 г.), \"Мисия във Виена\" (1976 г.), \"Зех тъ, Радке, зех тъ\" (1977 г.), \"Рогоносец без рога\" (1977 г.), на ТВ шоу програми – \"ТВ мюзикхол 72\", \"Аз съм Лили\" (1974 г.), \"Добър ден, довиждане\" (1979 г.), \"Ретробуфофест\" (1983 г.), \"Съзвездия – ‘83\", \"Ах, този театър!\" (1985 г.), \"ТВ карнавал\" (1988 г.), \"Телеразада\" (1992 г.). Създава силни постановки в ТВ театър – \"Автобиография\" (1977 г., по Бранислав Нушич), \"Макбет\" (1977 г.), \"Харолд и Мод\" (1978 г.; 2002 г.). Работи и в областта на игралното кино – \"Чопър\" (ТВ, 1981 г.), \"Тази хубава зряла възраст\" (1985 г.), \"Човек на паважа\" (1987 г.), без да постигне значим художествен резултат.\r\n1921 г.\r\nРоден е Иван Ганчев Врачев - български общественик, военен и политически деец, ген.-полковник (1961 г.). Участва в Отечествената война (1944-1945 г.) като командир на рота. Завършва Военна академия на Генералния щаб в Москва (1956 г.). Началник на Генералния щаб (1960-1962 г.) и първи министър на отбраната (1962-1966 г.). Първи зам. председател (1967-1973 г.) и председател (1973-1976 г.) на Комитета по туризъм. Автор на мемоари. Умира на 17 февруари 1994 г. в София.\r\n1891 г.\r\nРоден е Димитър Атанасов Гюдженов – български художник, професор. Следва известно време в Париж. Прави изложби в Берлин, Виена, Прага и в България. Негови картини – \"През Морава\", \"През гробищата\", \"Вечер в Стара планина\", \"Черепишки манастир\", \"Хан Кубрат\", \"Борис в манастир\" и др. Автор е на 15 исторически картини със сюжети от I и II българско царство, репродуцирани за учебни пособия по българска история. Умира на 25 август 1979 г. в София.\r\n1882 г.\r\nРоден е Николай Вранчев - български писател и преводач. Най-значителното литературно дело на Вранчев е издаваната от него в продължение на десетки години библиотека \"Ралица\", предназначена за учениците от гимназията. С нея той си спечелва името на един от големите български преводачи и познавачи на класическата западноевропейска и световна литература. Тя включва над 50 книги. Връх в преводаческата дейност на Вранчев е преводът на \"Илиада\" и \"Одисея\". Автор на пътеписи, спомени, разкази, преводач на Омир, Есхил, Данте, Шекспир, Шилер, Гьоте, Хайне. Той е един от добрите познавачи на родопския бит и традиции, на местните говори и психологията на родопчани. Съчинения: \"По висините на Родопа\" (1930 г.), \"У дома\" (1935 г.), \"Там, де лимоните цъфтят. Пътни картини от Гърция: видяно и бленувано\" (1939 г.), \"Българи мохамедани (помаци)\" (1948 г.) и др. Умира на 14 февруари 1953 г. в София.\r\n1853 г.\r\nРоден е Стефан Бобчев – обществено-политически и книжовен деец. След Освобождението Стефан Бобчев завършва право в Москва (1880 г.). Член е на Българското книжовно дружество (БКД). Заема различни административни постове в Източна Румелия. Депутат е в VІІІ, ІХ, ХІІІ и ХІV Обикновено Народно събрание. През 1911-1912 г. е министър на просвещението. Дълги години преподава в Софийския Университет и е един от основателите и пръв ректор на Свободния университет. Умира на 8 септември 1940 г.На тази дата умират:\r\n2015 г.\r\nУмира Валентин Гацински, български дипломат\r\nВалентин Петков Гацински е български дипломат, посланик. Първи-заместник-министър на външните работи през периода 1993–1995 г.[1] (В правителството на Любен Беров и в правителството на Ренета Инджова).\r\n2006 г.\r\nУмира Марко Кънчев Стойчев - български сценарист, писател, драматург и журналист, известен със сценарии за популярни български филми, писани заедно с Мориц Йомтов под псевдонима братя Мормареви.\r\nЗавършва английска филология в СДУ през 1953 г. Започва работа в Българско радио. 15 години е главен редактор в редакция „Хумор и забава“. Покрай събитията в Чехословакия през 1968 г. е уволнен по политически съображения. През 1971 г. е реабилитиран, и започва работа във Филмова редакция в Българската национална телевизия. Дълго време е един от най-активните деятели на Световната асоциация за детско кино (СИФЕЖ).\r\n1943 г.\r\nУмира Никола Илиев Сакаров - български общественик, политик и стопански деец. Роден е на 4 ноември 1881 г. в София. Завършва търговска гимназия в Свищов (1900 г.), следва философия в Германия и завършва с докторат Философския факултет на Берлинския университет по специалността полит. икономия, финанси и статистика (1904 г.). Член на БРСДП (т. с.) от 1904 г. Работи в Министерството на финансите (до 1911 г.). Многократно е избиран за общински съветник в София (1911-1925 г.) и народен представител в XVI-XIX НС (1913-1920 г.). Осъжда Септемврийския селски бунт (1923 г.). Редактор на в-к “Звезда” (1923-1924 г.). Оттегля се от активна политическа дейност (1925 г.) и става главен секретар на Профсъюза на железничарите (1926-1934 г.). Подуправител на Българска земеделска банка (1926-1933 г.) и един от основателите на Научното социологическо дружество (1932 г.). Народен представител в XXI (1923 г.), XXIV (1938-1939 г.) и XXV (1940-1944 г.) НС. След 19 май 1934 г. е в легалната опозиция. Трудове: “Бълг. държавни финанси” (1918 г.), “Тактиката на социалната демокрация” (1920 г.).\r\n1934 г.\r\nУмира Гаврил Димитров Генов (псевдоним Цонев) – деец на българското и международното работническо и комунистическо движение. Роден е на 1 февруари 1892 г. в с. Живовци, област Монтана. По време на Септемврийския селски бунт ръководи въоръжените действия във Врачански окръг (1923 г.). След смазването на бунта се оттегля в Югославия. През 1925-1926 г. е член на Задграничното бюро на ЦК на Българската комунистическа партия (тесни социалисти). От 1927 г. е в СССР, където работи в Селския интернационал и българската секция на ИККИ. Завършва международната Ленинска школа. Редактор е на съчиненията на В. И. Ленин на български език.\r\n1891 г.\r\nУмира Константин Никифоров (К. Н. Попконстантинов) – български офицер, майор (1885 г.). Роден е на 19 октомври 1856 г. в Габрово. Завършва Михайловската артилерийска академия в Русия (1883 г.). Работи за организирането на българската артилерия. Той е първият българин – министър на войната (1885-1886 г.), заел този пост след Съединението, когато руски военни инструктори напускат страната. За по-малко от два месеца подготвя армията за Сръбско-българската война (1885 г.). След детронирането на княз Александър I Батенберг напуска войската и се отдава на литературни занимания. Автор е на \"Ръководство за артилерията\" (в 2 части, 1889-1891 г.).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”\r\nИсторически архив на Агенция “Фокус” - отдел “Архив и бази данни”;", "date": "2018.01.20", "title": "Денят 20 януари в българската история"}
{"url": "http://www.focus-news.net/news/2018/01/20/2479368/plovdiv-preustanovyava-se-dvizhenieto-po-uchastak-ot-ul-rechna-v-asenovgrad-poradi-izpalnenie-na-deynosti-po-proekta-za-vodniya-tsikal-na-grada.html", "text": "Преустановява се движението по участък от ул. „Речна“ в Асеновград поради изпълнение на дейности по проекта за Водния цикъл на града. Това съобщиха за Радио „Фокус“ – Пловдив от отдел „Връзки с обществеността“ към Общината. Ограничението обхваща пътната артерия в участъка от ул. „Никола Вапцаров“ до читалище „Родолюбие“. От Общината поясняват, че ул. „Никола Вапцаров” остава двупосочна за движение на всички моторни превозни средства, в участъка от ул. „Цар Иван Асен II” до ул. „Училищна” при ПГ „Св.Патриарх Евтимий”.\r\nПризовават се всички участници в движението за повишено внимание, стриктно спазване на пътната сигнализация, за да не се възпрепятства извършването на ремонтните дейности и да не се създават предпоставки за възникването на пътнотранспортни произшествия.\r\nТони МИХАЙЛОВ", "date": "2018.01.20", "title": "Пловдив: Преустановява се движението по участък от ул. „Речна“ в Асеновград поради изпълнение на дейности по проекта за Водния цикъл на града"}
{"url": "http://www.focus-news.net/news/2018/01/20/2479369/sofiya-arhiereyska-sv-liturgiya-za-praznika-na-sv-evtimiy-patriarh-tarnovski-shte-bade-otsluzhena-v-hram-sv-sedmochislenitsi.html", "text": "На 20 януари всяка годиначестваме паметта на преподобни Евтимий Велики исв. Евтимий, патриарх Търновски. По този повод в столичния храм „Св. Седмочисленици” ще бъде  отслужена архиерейска св. Литургия, след което ще бъде извършена традиционната лития до паметника му на бул. \"Патриарх Евтимий\", предаде репортер на Агенция \"Фокус\".\r\nС благословението на Негово Светейшество Българския патриарх и Софийски митрополит Неофит богослужението ще бъде оглавено от Негово Преосвещенство Мелнишки епископ Герасим, главен секретар на Св. Синод на Българската православна църква.\r\nНачало на св. Литургия e в 9:00 часа.   \r\nНикола ПЕТКОВ", "date": "2018.01.20", "title": "София: Архиерейска св. Литургия за празника на св. Евтимий, патриарх Търновски, ще бъде отслужена в храм „Св. Седмочисленици”"}
{"url": "http://www.focus-news.net/news/2018/01/20/2479370/pazardzhik-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление-Пазарджик. Пътните настилки в равнинната част на областта са сухи, във високите части на Родопите и Средногорието – заледени и заснежени, но опесъчени. \r\nВъведено е ограничение за транспортния мост в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.20", "title": "Пазарджик: Проходими при зимни условия са пътищата в областта"}
{"url": "http://www.focus-news.net/news/2018/01/20/2479371/reuters-severna-koreya-otlozhi-vremenno-poseshtenieto-na-sportna-delegatsiya-v-yuzhniya-si-sased.html", "text": "Северна Корея отложи посещението на свои спортисти в Южна Корея, чиято цел бе да разгледат местата, на които ще се проведат Зимните Олимпийски игри в Пьончан, предава Reuters. От Сеул обявиха, че отлагането е само временно и не представлява напълно отменяне на визитата, но от Пхенян все още не са разкрили официалната причина за действието си. \r\nПо-рано Северна Корея се съгласи да изпрати свои атлети на олимпиадата, след като бяха проведени преговори за високо равнище между представители на Сеул и Пхенян, засягащи въпроса. Двете страни също така се съгласиха да се явят под общ флаг на церемонията по откриването. : Цанко Цолов", "date": "2018.01.20", "title": "Reuters: Северна Корея отложи „временно“ посещението на спортна делегация в южния си съсед"}
{"url": "http://www.focus-news.net/news/2018/01/20/2479372/sofiya-mobilni-punktove-sabrat-stari-gumi-ot-domakinstvata-v-rayon-krasna-polyana.html", "text": "Продължава акцията по събиране на стари гуми от домакинствата в София, в район \"Красна поляна\", съобщиха от пресцентъра на Столична община. Това е четвъртата поредна инициатива на Столичния инспекторат, която е част от мерките за подобряване на качеството на атмосферния въздух в София и е насочена към намаляване на изхвърлянето на стари гуми до кофите за смет и минимизиране на възможността да бъдат изгаряни за отопление. \r\nНа адресите, на които има разкрити временни стационарни пунктове, старите си гуми могат да предават всички желаещи, независимо от района по местоживеене. Адресите на временните стационарни пунктове са следните:\r\n- Пункт на ъгъла на бул. \"Вардар\" с бул. \"Ал. Стамболийски\";\r\n- Пункт на ул. \"Освобождение\" №25 - паркинга югозападно от районната администрация на \"Красна поляна\".", "date": "2018.01.20", "title": "София: Мобилни пунктове събрат стари гуми от домакинствата в район \"Красна поляна\""}
{"url": "http://www.focus-news.net/news/2018/01/20/2479373/tass-yuzhna-koreya-poiska-obyasnenie-ot-phenyan-za-otlozhenoto-poseshtenie-na-delegatsiyata-na-severna-koreya.html", "text": "Южна Корея поиска обяснение от Пхенян за отложеното посещение на делегацията на Северна Корея, която трябваше да разгледа местата, на които ще се проведат Зимните Олимпийски игри в Пьончан, предава ТАСС. \r\n„Чрез горещата телефонна линия в (граничния пункт) Панмиджон, ние поискахме официално обяснение от Северна Корея относно решението ѝ“, се казва в разпространена от Сеул информация, цитирана от агенция Yonhap. \r\nОт Сеул обявиха, че отлагането, което бе насрочено за събота, 20 януари, е само временно и не представлява напълно отменяне на визитата, но от Пхенян все още не са разкрили официалната причина за действието си. \r\nПо-рано Северна Корея се съгласи да изпрати свои атлети на олимпиадата, след като бяха проведени преговори за високо равнище между представители на Сеул и Пхенян, засягащи въпроса. Двете страни също така се съгласиха да се явят под общ флаг на церемонията по откриването. : Цанко Цолов", "date": "2018.01.20", "title": "ТАСС: Южна Корея поиска обяснение от Пхенян за отложеното посещение на делегацията на Северна Корея"}
{"url": "http://www.focus-news.net/news/2018/01/20/2479374/veliko-tarnovo-dobri-za-usloviyata-za-patuvane-v-oblastta.html", "text": "Добри за условията за пътуване на територията на област Велико Търново. Настилките са предимно сухи, в по-усойните места – заледени и обработени. Времето навсякъде е ясно. Трафикът в сутрешните часове на почивния ден е спокоен. Това съобщиха за Радио „Фокус“ – Велико Търново от Областно пътно управление-Велико Търново.\r\nНе се допуска преминаване на товарни автомобили над 12 тона по пътя между село Лозен и Полски Тръмбеш. Причината е намален габарит на пътното платно. Срокът за приключване на ремонтите дейности е 5-ти юли, а обходният маршрут е през Драганово, Янтра и Поликраище. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по главен път I-4  – през село Леденик. Ограничено е преминаването на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево.\r\nЛуиза ТРАНЧЕВА", "date": "2018.01.20", "title": "Велико Търново: Добри за условията за пътуване в областта"}
{"url": "http://www.focus-news.net/news/2018/01/20/2479375/plovdiv-patishtata-v-planinskite-rayoni-na-oblastta-na-mesta-sa-zaledeni-no-obraboteni-i-normalno-prohodimi.html", "text": "Пътищата в планинските райони на Пловдивска областта на места са заледени, но обработени и нормално проходими. Това съобщиха за Радио „Фокус“ – Пловдив от Областното пътно управление-Пловдив. Екипи са опесъчили рисковите участъци, но се призовават водачите да шофират с подготвени за зимни условия автомобили, с повишено внимание и съобразена скорост. В равнинната част на областта пътните настилки са предимно сухи. Трафикът по основните направления се осъществява с нормална интензивност и без затруднения. По-интензивно движение се отчита в участъка на автомагистрала „Тракия“ в областта. \r\nПроходът Троян-Кърнаре все още остава затворен за движение на всички МПС. Ограничено е движението на МПС над 12 тона по пътищата Югово – Лъки – Здравец, в отсечката град Лъки-пътно кръстовище за хижа „Момчил юнак“, и Поповица-Болярци. Все още е забранено и движението на тежкотоварни камиони над 5 тона по пътя Плодовитово-Първомай-Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград. Опасност от свличането на земна и скална маса има по пътните отсечки Бачково-Нареченски бани и Кричим-Девин.\r\nТрафикът в град Пловдив също се извършва нормално и без затруднения. Не се отчита струпване на автомобили по главните булеварди и по входно-изходните артерии на града. Пътните настилки са сухи.\r\nТони МИХАЙЛОВ", "date": "2018.01.20", "title": "Пловдив: Пътищата в планинските райони на областта на места са заледени, но обработени и нормално проходими"}
{"url": "http://www.focus-news.net/news/2018/01/20/2479376/pss-dobri-sa-usloviyata-za-turizam-v-niskite-chasti-na-planinite.html", "text": "Сравнително добри са условията за туризъм в ниските части на планините. Това съобщиха за Агенция „Фокус“ от Планинската спасителна служба (ПСС) при БЧК. Духа умерен до силен вятър по билата. Сутрешните са от 0 до минус 4-5 градуса. Ски центровете и курортите работят, съобразни метеорологичните условия. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.01.20", "title": "ПСС: Добри са условията за туризъм в ниските части на планините"}
{"url": "http://www.focus-news.net/news/2018/01/20/2479377/pentagonat-dzheyms-matis-obyavi-che-amerikanskata-armiya-shte-prodalzhi-da-izpalnyava-angazhimentite-si-po-sveta-vapreki-che-amerikanskoto-pravitelstvo-ostana-bez-finansirane.html", "text": "Американският министър на отбраната Джеймс Матис обяви, че военните на САЩ ще продължават да изпълняват ангажиментите си по света, въпреки че американското правителство остана без финансиране, това се съобщава на официалната интернет страница на Пентагона. В съобщението на Матис се казва, че „ние ще продължим да изпълняваме всекидневните си операции по света – корабите и подводниците ще останат в открито море, авиацията ще продължи да лети и нашите военни ще продължат да преследват терористи в Близкия Изток, Африка и Южна Азия“. Министърът обаче отбеляза, че тренировките на войниците от резерва ще бъдат преустановени. Матис също така е изразил готовността си да направи всичко възможно за да намали „последиците от прекъсванията и негативното влияние върху семействата на войниците“. Агенция „Фокус“ припомня: \r\nЗаради големи противоречия между членовете на Републиканската и Демократическата партия, в края на миналата година бюджет за 2018 г. в САЩ не бе приет. Републиканците включиха в бюджета си огромно финансиране за армията и отбраната, докато демократите заложиха на имигрантската програма. В края на 2017 година американският Конгрес успя да приеме краткосрочен бюджет за месец януари. По-рано тази седмица републиканците прокараха нов такъв план в Камарата на представителите, осигуряващ финансиране на държавата до 16 февруари, но членовете на демократическата партия блокираха приемането му в Сената. Правителството на САЩ по този начин остава без финансиране, считано от 26 януари, до приемането на нов бюджет. Това ще доведе то преустановяване на работата на всички държавни институции, определяни като второстепенни. : Цанко Цолов", "date": "2018.01.20", "title": "Пентагонът: Джеймс Матис обяви, че американската армия ще продължи да изпълнява ангажиментите си по света, въпреки че американското правителство остана без финансиране"}
{"url": "http://www.focus-news.net/news/2018/01/20/2479378/veliko-tarnovo-denyat-na-sv-patriarh-evtimiy-se-otbelyazva-v-grada-s-tarzhestvena-tseremoniya-i-podnasyane-na-tsvetya.html", "text": "Денят на св. Патриарх Евтимий се отбелязва във Велико Търново с тържествена церемония и поднасяне на цветя. Честванията в града ще се проведат в храм „Св. Патриарх Евтимий“ и пред паметника на светеца. Д-р Пламен Събев, експерт в отдел „Християнско изкуство” в Регионалния исторически музей, каза пред Радио „Фокус“ – Велико Търново, че Старата столица е тясно свързана със светеца. В катедралната църква в града се пази стенопис от изпращането на светия патриарх на заточение. \r\n„Всъщност неговите изображения не са толкова много в нашето минало. Има няколко редки, които се срещат в късния период на Възраждането. Това означава, че като че ли специално в тази област – иконографията, образът му не е толкова популяризиран”, обясни още д-р Събев. Според него това е много странно, защото Евтимий е един от най-ярките представители на Българската патриаршия. Специалистът припомни, че въпреки това в старата църква също са се пазили много стенописи, но тя е била разрушена до основи. „Така или иначе, образите, които виждаме тук, са популярни и се срещат и на други места от началото на 20 век. Но това е тревожно, защото образът на Патриарх Евтимий трябва да бъде не само силно разпространен – той трябва да бъде символ на нашата култура и писменост. В края на краищата, това е човекът, който представлява всички нас, като един велик духовен ръководител”, допълни още д-р Пламен Събев. \r\nТой подчерта също, че днешният ден е празник за всички, които почитат българския език и култура, защото именно Евтимий Търновски е един от светците, които стоят в тяхната основа, тъй като е направил много ценни преводи, както на Библията, така и на други православни текстове.\r\nЛуиза ТРАНЧЕВА", "date": "2018.01.20", "title": "Велико Търново: Денят на св. Патриарх Евтимий се отбелязва в града с тържествена церемония и поднасяне на цветя"}
{"url": "http://www.focus-news.net/news/2018/01/20/2479379/blagoevgrad-chetirima-dushi-sa-postradali-pri-katastrofa-na-patya-dobrinishte-bansko.html", "text": "Четирима души са пострадали при катастрофа на пътя Добринище-Банско. Това каза за Радио „Фокус“-Пирин дежурният служител в Областно пътно управление-Благоевград. Инцидентът е станал но около 23:45 часа тази нощ. Пострадалите са македонски граждани и са настанени в болницата в Разлог. Няма опасност за живота им. Пострадалите са с различни наранявания - контузии на гръден кош и на глава, съмнения за фрактура на прешлени, както и охлузвания и травми по тялото и крайниците.\r\nЛора КАЛЧЕВА", "date": "2018.01.20", "title": "Благоевград: Четирима души са пострадали при катастрофа на пътя Добринище-Банско"}
{"url": "http://www.focus-news.net/news/2018/01/20/2479380/the-telegraph-sadat-osadi-18-godishnoto-momche-koeto-uspya-da-se-sdobie-s-dostap-do-planovete-na-razuznavatelnite-operatsii-na-tsru-v-afganistan-i-iran.html", "text": "През 2015 г. 15-годишно британско момче успя да се сдобие с достъп до плановете на разузнавателните операции на ЦРУ в Афганистан и Иран, преструвайки се на директора на американската организацията, припомня вестник The Telegraph. Кейн Геймбъл е демонстрирал пред майка си т.нар. „социално инженерство“, при което човек изгражда определена информация за себе си и я използва за да манипулира определени хора да му предоставят още данни. \r\nГеймбъл, който в момента е на 18 години, бе признат за виновен по 10 обвинения, свързани със злоупотребата на компютър. Момчето е използвало получения достъп на информация, за да публикува в интернет данни за някои американски офицери. Неговият достъп е бил прекратен чак след осем месеца през февруари 2016 г., след като Геймбъл е успял да разбие системата и на американското министерство на правосъдието, когато служители на САЩ са сигнализира за действията на момчето на британската полицията, която го е арестувала по-късно същия ден. Не се съобщава какво наказание ще изтърпи Геймбъл, който според лекари страда от форма на аутизъм. : Цанко Цолов", "date": "2018.01.20", "title": "Тhe Telegraph: Съдът осъди 18-годишното момче, което успя да се  сдобие с достъп до плановете на разузнавателните операции на ЦРУ в Афганистан и Иран"}
{"url": "http://www.focus-news.net/news/2018/01/20/2479381/gabrovo-usloviyata-za-patuvane-v-oblastta-sa-normalni-patnite-nastilki-v-usoynite-rayoni-na-mesta-sa-zaledeni-i-obraboteni.html", "text": "Условията за пътуване в Габровска област са нормални за сезона, съобщиха за Радио „Фокус” – Велико Търново от пресцентъра на Областно пътно управление-Габрово. Пътните настилки са предимно сухи, в усойните райони – частично мокри и на места – заледени и обработени. Времето е ясно и слънчево. \r\nПрепоръчва се водачите на превозни средства се движат с повишено внимание на път Палаузово-Стомонеците при км 7+060. Там пропаднал участък стеснява едната лента. Поставена е необходимата сигнализация, нека водачите карат с повишено внимание и съобразена скорост.\r\nЗабранено е движението на моторни превозни средства с ширина, по-голяма от 3,30 метра, в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут по път III-401 Граница Ловеч-Кормянско-Малък Вършец, при км 46+800 по общински път до III-403 в с. Малък Вършец. \r\nЛуиза ТРАНЧЕВА", "date": "2018.01.20", "title": "Габрово: Условията за пътуване в областта са нормални, пътните настилки в усойните райони на места са заледени и обработени"}
{"url": "http://www.focus-news.net/news/2018/01/20/2479382/smolyan-kmetat-na-devin-krasimir-daskalov-i-obshtinskite-savetnitsi-ot-gerb-organizirat-priemni-za-grazhdani.html", "text": "Кметът на Девин Красимир Даскалов и общинските съветници от ГЕРБ организират приемни за граждани. Това съобщиха от пресцентъра на ГЕРБ - Смолян. Общинските съветници от ПП ГЕРБ Велизар Шанов, Христина Димитрова и Венета Тодорова ще проведат приемни в девинските села Беден и Брезе. В село Беден срещата ще се проведе в ресторанта от 15.00 часа, а в село Брезе - от 17.00 часа в местното заведение.\r\nНа приемните в двете села ще присъства и кметът на Община Девин Красимир Даскалов.", "date": "2018.01.20", "title": "Смолян: Кметът на Девин Красимир Даскалов и общинските съветници от ГЕРБ организират приемни за граждани"}
{"url": "http://www.focus-news.net/news/2018/01/20/2479383/meta-makedoniya-artan-grubi-shte-uchastva-na-konferentsiya-v-sofiya.html", "text": "Македонският председател на комисията по европейските въпроси на страната Артан Груби ще вземе участие от 20 до 22 януари на конференция в София, съобщава македонската медия “Мета“. По време на срещата, на която ще участват министрите, отговарящи за европейските въпроси на страните-членки на ЕС и държавите, които искат да се присъединят към Съюза, ще бъдат обсъдени приоритетите на българското европедседателство. По време на конференцията обръщение ще направи и българският министър за председателство на София на Съвета на ЕС Лиляна Павлова.\r\nВ кулоарите на срещата Груби ще проведе разговори и със своите колеги от региона. : Цанко Цолов", "date": "2018.01.20", "title": "„Мета“ (Македония): Артан Груби ще участва на конференция в София"}
{"url": "http://www.focus-news.net/news/2018/01/20/2479384/prof-kamen-plochev-nzok-meditsinata-ne-e-stoka-a-tsennost-ne-mozhesh-da-iskash-da-pechelish-ot-neya.html", "text": "Медицината не е стока, а ценност. Не можеш да искаш да печелиш от нея. Това е гнусно. Това каза в предаването „Тази събота“ по бТВ управителят на НЗОК проф. Камен Плочев. „Има грипна вълна. Наистина протича тежко и то необичайно тежко, защото този щам тип В много малко хора са имунизирани за него и организмът няма защита. В момента този щам е доста труден за овладяване. Грипните вируси обикновено идват от южното полукълбо. Този щам бе регистриран за първи път в Австралия, подобен има и в Япония. Много е важно да се избягват контакти в този период с много хора. Винаги трябва да слагаме маска за предпазване. Има си национални български предпазни средства като чесъна, малката греяна ракийка, но в нея се слага и малко сол и има по-добър ефект. Сега имунизации не могат да се правят“, обясни проф. Плочев. \r\nВъв връзка със състоянието на болниците в страната, той посочи, че има два варианта. „Единият вариант е да оставим на нещата на естествената финансова-икономическа еволюция. Другия вариант е да продължим по стария социалистически вариант – плащане, плащане, плащане. Това за мен е вариантът, който по никакъв начин не дисциплинира и не вкарва управителите в пътя. Той уточни, че ако е премиер, най-вероятно е щял да обмисли вдигането на здравната вноска“, допълни той. \r\nПроф. Плочев коментира, че не издъхват, защото имат още сили да бутаме. „Ще бутаме още една-две години и след това здравната система ще се срине. Просто не може да продължава така. Преразглеждането на бюджета на НЗОК означава да вземеш от образование, армия, екология и да дадеш на здравето. Системата е зле конструирана и генерира именно тези резултати – хроничен недоимък, поради две причини. Първо, парите за здраве са много малко. Премиерът е изключително положително ангажиран да решим този проблем. Вторият проблем е как законодателно ще се реши тези пари да се използват“, обясни проф. Плочев. \r\nУправителят на НЗОК посочи, че разходите са толкова големи и ирационални за здраве, че се плаща за бутикова услуга, а се получава стандарт „Илиянци“. „Не се отричам от думите си. За съжаление, за 6 месеца не можах нищо да променя и не знам дали въобще ще мога да променя. Аз съм боец, но наистина съпротивата е голяма. След като си плащам здравната осигуровка, държавата трябва в Ловеч, във Враца, където поискам, да има място, където аз да получа парите, които съм си дал“, каза още проф. Камен Плочев.", "date": "2018.01.20", "title": "Проф. Камен Плочев, НЗОК: Медицината не е стока, а ценност - не можеш да искаш да печелиш от нея"}
{"url": "http://www.focus-news.net/news/2018/01/20/2479385/afp-turskata-armiya-zapochna-novi-udari-sreshtu-tseli-na-kyurdski-organizatsii-v-siriya.html", "text": "Турската армия е разкрила в събота, че е дадено началото на нови артилерийски удари срещу цели на кюрдските „Народни отряди за защита“ (YPG), съобщава AFP, като това се случва на фона на очакванията за сухопътна турска военна операция в Северна Сирия. \r\nАнкара е обявила, че ударите са направени като акт на „легитимна самозащита“ срещу лагери и цели принадлежащи на кюрдската организация, която според Турция е терористична групировка. : Цанко Цолов", "date": "2018.01.20", "title": "AFP: Турската армия започна нови удари срещу цели на кюрдски организации в Сирия"}
{"url": "http://www.focus-news.net/news/2018/01/20/2479386/blagoevgrad-trafikat-po-avtomagistrala-struma-glaven-pat-e-79-i-vtoroklasen-pat-19-simitli-gotse-delchev-v-oblastta-e-intenziven.html", "text": "Трафикът по автомагистрала „Струма“, главен път Е-79 и второкласен път 19 Симитли – Гоце Делчев в област Благоевград е интензивен. Пътните настилки в областта са сухи. Това съобщиха за Радио „Фокус“ – Пирин от Областно пътно управление – Благоевград. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев, затова е необходимо шофьорите да карат с повишено внимание в тези участъци. Няма данни за образували се колони от автомобили или задръствания. \r\nВ Област Благоевград няма въведени ограничения за движение на леки и товарни автомобили. Проходът „Предел“ е отворен за всички видове моторни превозни средства. Не се извършват ремонти по пътната мрежа в региона.\r\nЛора КАЛЧЕВА", "date": "2018.01.20", "title": "Благоевград: Трафикът по автомагистрала „Струма“, главен път Е-79 и второкласен път 19 Симитли – Гоце Делчев в областта е интензивен"}
{"url": "http://www.focus-news.net/news/2018/01/20/2479387/sport-grigor-sreshtu-kirios-vav-vechernata-sesiya-na-rod-laver-arena.html", "text": "Григор Димитров се класира на осминафинал на Australian Open, а в неделя излиза срещу фаворита на домакините Ник Кириос във вечерната сесия на централния корт. Мачът е с начален час не преди 10:00 часа българско време.\r\nБългаринът и австралиецът имат три срещи в общия си баланс, като Григор Димитров води с 2:1 победи в мачовете срещу Кириос - през 2015-а година на „Мастърс“ турнира в Индиън Уелс в три сета и през 2017-а на Мастърса в Синсинати в два сета. Победата на Кириос бе преди две седмици на полуфинала в Бризбейн, където Димитров загуби след 6:3, 1:6, 4:6.\r\nПобедителят от мача ще играе на четвъртфиналите срещу Кайл Едмънд или Андреас Сепи.", "date": "2018.01.20", "title": "Спорт: Григор срещу Кириос във вечерната сесия на Rod Laver Arena"}
{"url": "http://www.focus-news.net/news/2018/01/20/2479388/kyustendil-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата на територията на област Кюстендил. Това съобщи за Радио „Фокус” – Пирин дежурният в Областно пътно управление – Кюстендил. Пътните настилки са предимно сухи, видимостта е добра. С нормална интензивност е движението по автомагистрала „Струма” и главен път Е-79 в областта. Слабо натоварен е трафикът в посока ГКПП – „Гюешево”. \r\nЗабранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Проблемните отсечки са сигнализирани с пътни знаци, а временната организация на движението в района е в сила до 31 януари 2018 г.\r\nЛора КАЛЧЕВА", "date": "2018.01.20", "title": "Кюстендил: Проходими при зимни условия са пътищата в областта"}
{"url": "http://www.focus-news.net/news/2018/01/20/2479389/reuters-pekin-obvini-amerikanski-voenen-korab-v-narushavane-na-suvereniteta-na-kitay.html", "text": "Китайското външно министерство обвини американски военен кораб в нарушаване на суверенитета на страната, предава Reuters. Според Пекин, американският ескадрен миноносец „Хоппър“ е нарушил морските граници на Китай край остров Хуан тън в Южнокитайско море. Все още няма официална реакция от страна на Белия дом. Агенция „Фокус“ припомня:\r\nОстров Хуан тън е територия, за която претендират едновременно Китай и Филипините. : Цанко Цолов", "date": "2018.01.20", "title": "Reuters: Пекин обвини американски военен кораб в нарушаване на суверенитета на Китай"}
{"url": "http://www.focus-news.net/news/2018/01/20/2479390/konstantin-prodanov-abv-golemiyat-problem-na-balgariya-ne-e-tretiyat-pol-a-sotsialno-ikonomicheskoto-neravenstvo.html", "text": "Големият проблем на България не е третият пол, а социално-икономическото неравенство. Това каза лидерът на АБВ Константин Проданов в интервю за Агенция „Фокус“ за Истанбулската конвенция.  „Знам, че съществува страх и че беше направено едно манипулативно внушение, че през нея се отваря врата да влезе в България митичният трети пол. Всъщност такова нещо в конвенцията няма, там се говори за премахване на предразсъдъци, свързани със социалните роли, които жените изпълняват. А те са факт и имат много по-голям потенциал да ни затрият като нация, наред с корупцията и посредствеността на управляващия “елит”, много преди страшният трети пол да ни е видял сметката. Това го казвам както за тези, които се борят с този призрак, така и към другите, които считат, че защитата на правата на третия пол е от първостепенно значение“, каза Проданов.  Според него големият проблем на левицата в глобален мащаб и в България в частност е, че от доста години тя се е отказала от борбата за правата на трудещите се хора, от борбата със социалното, икономическото и екологичното неравенство и е припознала като основна група, чиито права да защитава, хората с различна сексуална или културна идентичност. По думите му по подобен начин след тежката икономическа депресия през 30-те години в Германия е дошъл Хитлер и е конструирал друг враг – евреите, и понеже социално-икономическата страна е била такава, че изгладнял и оскотял, немският народ е бил податлив на такива внушения, сме станали  свидетели на събитията от възхода на нацизма и Втората световна война. „Сега имаме подобна ситуация - драстично нарастване на неравенството и огромна податливост на масата от българите на манипулации като тази, че големият враг е третият, четвъртият или петият пол. Всъщност големият враг е глобалният, олигархизиран капитал“, допълни Проданов. \r\nДеница КИТАНОВА", "date": "2018.01.20", "title": "Константин Проданов, АБВ: Големият проблем на България не е третият пол, а социално-икономическото неравенство"}
{"url": "http://www.focus-news.net/news/2018/01/20/2479391/mkdmakedoniya-tezhka-katastrofa-v-balgariya-chetirima-makedontsi-sa-raneni.html", "text": "Четирима македонски граждани са ранени след тежка катастрофа по пътя Банко-Добринище в България, съобщава македонското електронно издание МКД. Съгласно разпространената информация, автомобилът с македонска регистрация е излязъл от пътя и се е преобърнал няколко пъти. На мястото са пристигнали две линейки, а екип на пожарната е извадил пострадалите от превозното средство. Пострадалите са настанени в болница в Разлог без опасност за живота. Полицията е взела кръвна пробра заради съмнение в шофиране в нетрезво състояние. : Цанко Цолов", "date": "2018.01.20", "title": "„МКД“(Македония): Тежка катастрофа в България, четирима македонци са ранени"}
{"url": "http://www.focus-news.net/news/2018/01/20/2479392/veliko-tarnovo-s-obichaya-kapanki-chestvat-ivanovden-po-star-stil-v-selo-tsarevets.html", "text": "С обичая „къпанки“ в село Царевец, община Свищов, се отбелязва Ивановден по стар стил. Традицията се спазва от дълги години и в нея се включват младоженци от населеното място, каза за Радио „Фокус“ – Велико Търново кметът на с. Царевец Марин Любенов. Според народните вярвания на днешния ден всеки младеж, който се е оженил в последната година, трябва да се потопи в ледените води на река или селска чешма. Това правят и всички, които носят името Иван и неговите производни, тъй като те празнуват имен ден. \r\n„Нашите младоженци, или двойките, които са сключили граждански брак през 2017-та година, са четири. В миналото двама, трима или повече приятели на младоженеца, които задължително са ергени, несемейни, са отивали в дома му, хващали са го здраво и са го водили на селската чешма. Още от едно време къпането е ставало на чешмата, наречена Долник, която се намира в центъра на селото. Това е една каменна чешма с внушителни размери. Някой от младоженците се опитват да се отскубнат от своите къпачи, започват едно преследване и догонване и това внася допълнила емоция“, обясни още Марин Любенов.\r\nТрадицията ще бъде спазена и днес, в центъра на село Царевец, в часовете преди обяд. Освен възможността да се насладят на обичая, организаторите обещават за гостите и жителите на селото много музика и веселие.\r\nЛуиза ТРАНЧЕВА", "date": "2018.01.20", "title": "Велико Търново: С обичая „къпанки“ честват Ивановден по стар стил в село Царевец"}
{"url": "http://www.focus-news.net/news/2018/01/20/2479393/fox-news-demokratite-sochat-s-prast-prezidenta-sled-othvarlyaneto-na-kratkosrochniya-byudzhet-v-sasht.html", "text": "Членовете на демократическата партия реагираха бързо и си избраха виновник, след като проектът за краткосрочен бюджет в САЩ бе отхвърлен от Сената, коментира американският телевизионен канал FOX news. \r\n„Няма друг виновен за ситуацията в която се намираме, освен президентът Доналд Тръмп“, заяви Чък Шумер, лидерът на опозиционната фракция на Демократическата партия в Сената. Неговият пример последваха също така Нанси Пелоси, лидерът на демократическата фракция в Камарата на представителите, както и немалък брой членове на опозиционната формация, отбелязва още американската телевизия, известна с благосклонното си отношение спрямо държавния глава. \r\nОтхвърлянето на краткосрочния бюджет ще доведе до преговори за реформи в годишния бюджет за 2018 г., който така и не бе приет заради големите различия между когресмените. Държавните иснституции и дейности, които са определяни като второстепенни, вече започнаха подготовка за временно преустановяване на дейността си. По-важните ведомства ще продължат работа, но заплатите на техните служители ще бъде забавено до приемането на нов бюджет. От Пентагона разкриха, че военните операции няма да бъдат прекратявани. : Цанко Цолов", "date": "2018.01.20", "title": "FOX news: Демократите сочат с пръст президента след отхвърлянето на краткосрочния бюджет в САЩ"}
{"url": "http://www.focus-news.net/news/2018/01/20/2479394/hidrometeorologichna-stantsiya-svishtov-s-4-sm-se-e-ponizhilo-nivoto-na-reka-dunav-prez-izminaloto-denonoshtie.html", "text": "С 4 см се е понижило нивото на река Дунав при Свищов за изминалото денонощие, съобщиха от Хидрометеорологична станция-Свищов. Водният стоеж на реката е там 414 см. Температурата на водата e 3.9  градуса. \r\nПредимно облачно и дъждовно ще е времето над българския участък на Дунав. Дъжд се очаква да завали около обяд, първо - на запад, а след това - и в другите части над реката. Ще духа вятър от северозапад, който ще понижи температурите, като максималните стойности ще са между 4° и 7°.", "date": "2018.01.20", "title": "Хидрометеорологична станция-Свищов: С 4 см се е понижило нивото на река Дунав през изминалото денонощие"}
{"url": "http://www.focus-news.net/news/2018/01/20/2479395/ria-novosti-reks-tilarsan-shte-se-sreshtne-s-ukrainskiya-vanshen-ministar-v-parizh.html", "text": "Американският държавен секретар Рекс Тилърсън ще се срещне с украинския външен министър Павло Климкин, предава РИА Новости. Това е съобщил самият Климкин в събота, по време на интервю за украинска телевизия.  \r\nПо думите на първия дипломат, „смятат да проведа детайлни разговори в Тилърсън в Париж“. \r\nАгенцията припомня, че на 23 януари във френската столица ще се проведе конференция по разследвания на престъпленията, свързани с химическите оръжия. : Цанко Цолов", "date": "2018.01.20", "title": "РИА Новости: Рекс Тилърсън ще се срещне с украинския външен министър в Париж"}
{"url": "http://www.focus-news.net/news/2018/01/20/2479396/shumen-oranzheriya-za-otglezhdane-i-obrabotka-na-kanabis-e-razkrita-pri-politseyska-aktsiya-v-grada.html", "text": "Оранжерия за отглеждане и обработка на канабис е разкрита в петък от служители на сектор \"Криминална полиция\" в Районно управление на МВР-Шумен. Акцията е проведена под надзор на прокурор от Окръжната прокуратура в областния град. Това съобщиха от ОДМВР-Шумен. Операцията е реализирана след получен сигнал. В имот на 58-годишния Д. И. от Шумен са открити три помещения за отглеждане на марихуана, като в две от стаите в имота системите за осветление, отопление, поливане и вентилиране са били в работен режим. Открити са общо 223 растения в пластмасови саксии. В 78 от тях, които са намерени в едното помещение, растенията били в различен стадий на растеж - с височина между 100 и 130 см. \r\nСъседно на това помещение е било пригодено за отглеждане на марихуана, обзаведено по същия начин, с високотехнологично оборудване – лампи за нагряване, вентилация и химикали, които подпомагат растежа на насажденията. Там са намерени  145 саксии с разсад с различна големина. При претърсването са намерени и иззети и 101 къса саморъчно свити цигари и около 100 грама суха листна тревна маса, наподобяваща тютюн, която предстои да бъде лабораторно изследвана.  \r\nЦялото оборудване за отглеждане на канабис - климатични системи, съоръжения за контрол на температурата и влажността на въздуха в помещенията, системи за напояване, колектори, осветление, и наличната дрога са иззети. За срок до 24 часа е задържан 58-годишният Д. И. от Шумен Мъжът не е осъждан. Образувано е досъдебно производство. Работата по документиране на престъплението продължава под ръководството на наблюдаващ прокурор от Окръжна прокуратура-Шумен.", "date": "2018.01.20", "title": "Шумен: Оранжерия за отглеждане и обработка на канабис е разкрита при полицейска акция в града"}
{"url": "http://www.focus-news.net/news/2018/01/20/2479397/nimh-ochakva-ni-zimna-sedmitsa-s-minimalni-temperaturi-okolo-minus-10-gradusa.html", "text": "Очаква ни зимна седмица с минимални температури около минус 10 градуса. Това съобщи за Агенция „Фокус” дежурният синоптик Анастасия Кирилова от Националния институт по метеорология и хидрология (НИМХ)  при Българската академия на науките (БАН).\r\nПo думите й през следващите дни се очаква застудяване, като още от неделя ще започнат интензивни валежи. „В понеделник се предвижда доста сложна валежна обстановка - със снеговалежи и силен вятър, температурите ще се понижат значително. От вторник нататък валежите ще спрат, като в планинските райони ще се установи слънчево време, но в низините ще има мъгла“, каза още тя и уточни, че през цялата следваща седмица ще бъде доста студено, като и минималните, и максималните температури в мъгливите райони ще останат отрицателни. Единствено в планинските части се очаква термометърът да скочи над нулата. \r\nЦветилена СИМЕОНОВА", "date": "2018.01.20", "title": "НИМХ: Очаква ни зимна седмица с минимални температури около минус 10 градуса"}
{"url": "http://www.focus-news.net/news/2018/01/20/2479398/targovishte-47-godishen-mazh-e-pochinal-pri-katastrofa-na-patya-sofiya-varna-dvama-dushi-sa-v-bolnitsa-s-mnozhestvo-naranyavaniya.html", "text": "На 19 януари 2018 г. около 21,35 ч на първокласен път I-4/София-Варна/ в община Търговище, на км 245+790/в близост до заведение „Фисека“/, правоспособният водач Д. Р., на 28 години, от Варна, управлявайки лек автомобил „Сузуки Суифт“ с варненска регистрация, при движение на прав пътен участък, е навлязъл в лентата за насрещно движение и се е блъснал в правомерно движещ се лек автомобил „Фолксваген Голф“ с монтанска регистрация, собственост и управляван от правоспособния водач Л. К., на 28 год., от Монтана. Това съобщиха от ОДМВР-Търговище. В резултат на пътния инцидент на място е починал пътувал в лекия автомобил „Сузуки“ 47-годишен мъж от Варна. Двамата водачи са настанени за лечение в МБАЛ-Търговище с множество наранявания. По случая е образувано досъдебно производство.", "date": "2018.01.20", "title": "Търговище: 47-годишен мъж е починал при катастрофа на пътя София-Варна, двама души са в болница с множество наранявания"}
{"url": "http://www.focus-news.net/news/2018/01/20/2479399/afp-11-zaginali-i-46-raneni-pri-katastrofa-v-turtsiya.html", "text": "Най-малко 11 души са загинали а други 46 – ранени, след катастрофа с автобус в Турция, съобщава AFP. По официални данни, в превозното средство са се намирали няколко семейства, които са пътували по извънградски път към ски курорт. \r\nАвтобусът е пътувал през нощта, като метеорологични условия са били добри и непредполагащи пътнотранспортно произшествие. По време на пътуването автобусът е излязъл от платното и се блъснал в намиращите се край пътя дървета. Изясняват се причините около инцидента. : Цанко Цолов", "date": "2018.01.20", "title": "AFP: 11 загинали и 46 ранени при катастрофа в Турция"}
{"url": "http://www.focus-news.net/news/2018/01/20/2479400/pazardzhik-zam-kmetat-na-velingrad-atanas-paligorov-uchastva-v-rabotna-grupa-kam-ministerstvoto-na-turizma-koyato-podgotvya-marshruti-za-balneo-i-spa-turizam.html", "text": "Междуведомствена работна група към Министерство на туризма подготвя маршрути за балнео и спа туризъм в България, като представители на Община Велинград в нея са зам.-кметът Атанас Палигоров и началникът на отдел „Икономическа политика” Цвета Спасова. Това съобщи за Радио „Фокус“ – Пазарджик Бояна Кирилова, експерт в Общината. В 17-членния екип участват и представители на общините Кюстендил и Сандански.\r\nРаботната група има за задача до 30 юни да разработи и представи седем дестинации за спа и балнео туризъм по подобие на културно-историческите и винени маршрути.  Те ще бъдат дигитализирани и включени в платформата \"I love Bulgaria\" на Министерството на туризма.", "date": "2018.01.20", "title": "Пазарджик:  Зам.-кметът на Велинград Атанас Палигоров участва в работна група към Министерството на туризма, която подготвя маршрути за балнео и спа туризъм"}
{"url": "http://www.focus-news.net/news/2018/01/20/2479401/targovishte-16-godishen-mladezh-e-zadarzhan-za-uchastie-v-telefonna-izmama-za-76-000-leva.html", "text": "На 19 януари 2018 г. в град Търговище, след съвместни действия на служители на ГДНП, ОДМВР-Търговище и ОДМВР-Велико Търново, е задържан участник в телефонна измама, осъществена по популярната схема за необходимост граждани да окажат съдействие на полицейски служители, провеждащи операция по задържането на извършители на измами. Това съобщиха от ОДМВР-Търговище.\r\nПрез същия ден 66-годишна жена от града е получила обаждане на стационарния телефон в службата си от мъж, представил се за полицейски служител, който я е въвел в заблуждение че, предоставяйки наличните си пари на извършители на измами, които вероятно ще й позвънят, ще помогне на полицията да ги задържи, а веднага след това парите ще й бъдат върнати. Жената е изтеглила от сметката си в банка сумата от 76 000 лева, поставила ги в найлонов плик и ги оставила на указаното й по телефона място - в непосредствена близост до кошче за смет на детска площадка в междублоково пространство в централната част на гр. Търговище.\r\nОколо 15.00 часа служители от сектор „Противодействие на криминалната престъпност“ в ОДМВР-Търговище са задържали непосредствено след прибиране на плика с упоменатата сума младеж, който се е опитал да избяга. Установено е, че той е 16-годишен, от Търговище. Същият е задържан за срок до 24 часа на основание чл. 72, ал. 1, т. 1 от Закона за МВР. По случая е образувано досъдебно производство по чл. 209 от Наказателния кодекс. Работата по документиране на престъплението продължава под ръководството на прокурор от Районна прокуратура-Търговище. Проверява се съпричастността на задържания към още една измама, осъществена в града, при която в началото на месеца по съшия сценарий е била въведена в заблуждение 77-годишна самотноживееща жена от града. Тогава тя хвърлила през терасата на жилището си сумата от 1 600 лв. с идеята, че по този начин подпомага полицейска операция.", "date": "2018.01.20", "title": "Търговище: 16-годишен младеж е задържан за участие в телефонна измама за 76 000 лева"}
{"url": "http://www.focus-news.net/news/2018/01/20/2479402/daily-sabah-turtsiya-i-sasht-sa-obsadili-borbata-sreshtu-terorizma-po-vreme-na-telefonen-razgovor.html", "text": "Говорителят на турския президент Ибрахим Калин и Хърбърт Макмастър, съветник по въпросите за националната сигурност на американския президент Доналд Тръмп, са обсъдили по време на телефонен разговор късно в петък борбата срещу тероризма и въпроси от регионално значение, пише вестник Daily Sabah. Информацията е съобщена от офиса на турския президент. Калин и Макмастър са подчертали важността на партньорството между Турция и САЩ, както и продължаваща война срещу „Ислямска държава“ и ал-Кайда. Говорителят на Ердоган също така е призовал американската страна да прекрати подкрепата си за Работническата партия на Кюрдистан, определена като терористична групировка, отбелязва вестникът. Не се съобщава реакцията на Макмастър на този призив. : Цанко Цолов", "date": "2018.01.20", "title": "Daily Sabah: Турция и САЩ са обсъдили борбата срещу тероризма по време на телефонен разговор"}
{"url": "http://www.focus-news.net/news/2018/01/20/2479403/rumen-petkov-ot-abv-provede-sreshta-s-vladislav-kononov-izpalnitelen-direktor-na-ruskoto-voenno-istorichesko-obshtestvo.html", "text": "Румен Петков, член на Изпълнителното бюро на партия АБВ, проведе среща с Владислав Кононов, изпълнителен директор на Руското военно-историческо общество. Това съобщиха от пресцентъра на политическата формация. По време на разговора помежду им е разгледана възможността за провеждане на научни конференции в Москва и София, както и за организиране на изложби, посветени на 140-та годишнина от освобождението на България. \r\nПо късно Румен Петков поднесе цветя пред Паметника на плевенските гренадири в Москва.", "date": "2018.01.20", "title": "Румен Петков от АБВ проведе среща с Владислав Кононов, изпълнителен директор на Руското военно-историческо общество"}
{"url": "http://www.focus-news.net/news/2018/01/20/2479404/ria-novosti-ekipazhi-na-ruski-voenni-samoleti-zachisleni-kam-ruskiya-chernomorski-flot-sa-izvarshili-uchenie.html", "text": "Екипажи на руски бомбардировачи Су-24 и изтребители Су-30 от руската черноморска военновъздушна авиация са извършили учение срещу наземни тренировъчни цели. Това е съобщил началникът на информационния отдел към Черноморския флот, капитан първи ранг Вячеслав Трухачьов, предава РИА Новости. \r\nСпоред разпространените данни, „екипажи на фронтови бомбардировачи Су-24 и на изтребители Су-30 са извършили учения, извършвайки удари срещу тренировъчни наземни цели на полигона в Опук.\" Освен това екипажи на хеликоптери Ка-27 и Бе-12 са извършили маневри, предназначени за добиване на умения при водене на бойни действия с подводници. \r\nВсички летателни средства, участвали в ученията, са зачислени към Черномореския флот на руската армия. : Цанко Цолов", "date": "2018.01.20", "title": "РИА Новости: Екипажи на руски военни самолети, зачислени към руския Черноморски флот, са извършили учение"}
{"url": "http://www.focus-news.net/news/2018/01/20/2479405/vitsepremierat-ekaterina-zaharieva-realistichno-e-tazi-godina-makedoniya-da-poluchi-pokana-za-chlenstvo-v-evropeyskiya-sayuz.html", "text": "За мен реалистично е тази година Македония да получи покана за членство в Европейския съюз при напредък на преговорите за името и на плана за реформи, защото те имат доста амбициозен план. Това каза вицепремиерът и министър на външните работи Екатерина Захариева в интервю за предаването „Седмицата“ по Дарик радио.\r\nТя припомни, че Македония има статут за кандидат за член на ЕС още от 2005 г., но политиката ѝ за нерешаване на проблеми със съседите е довела до това, тя още дa не е започнала преговори за това. „Радвам се, че правителството в Македония разбра, че политиката „срещу“ не е политиката на европейските ценности“, каза още Захариева.\r\nТя определи подписването на договора за добросъседство с Македония като събитието на 2017 г. „Всъщност много правителства са работили преди това по тази сага и много се радвам, че тя най-накрая приключи. Но по-важното е, че този договор се спазва още преди да влезе в сила. Лично аз не можех да си представа например двамата премиери да отидат пред паметника на цар Самуил в София или пред паметника на Гоце Делчев в Скопие. И тази промяна в отношението на политическо ниво се усеща и между хората. А тогава, когато направим и покажем доброжелателност между двете държави, мисля, че и хората от двете страни на границата ще искат толкова да бъдат заедно, че политиците няма да имат друг избор освен да продължават да спазват договора“, коментира Захариева.", "date": "2018.01.20", "title": "Вицепремиерът Екатерина Захариева: Реалистично е тази година Македония да получи покана за членство в Европейския съюз"}
{"url": "http://www.focus-news.net/news/2018/01/20/2479406/georgi-gyokov-bsp-za-balgariya-istanbulskata-konventsiya-polyarizira-obshtestvoto-protivostoyat-si-dazhe-partiite-v-upravlyavashtata-koalitsiya.html", "text": "Истанбулската конвенция поляризира обществото, противостоят си даже партиите в управляващата коалиция. Това коментира в интервю за обзорното седмично предаване „Метроном“ на Радио „Фокус“ народният представител от ПГ на „БСП за България“ Георги Гьоков по повод предстоящото обсъждане на ратификацията на документа в Народното събрание на 23 януари. По думите му правителството е внесло конвенцията за ратификация твърде прибързано и без провеждане на обществен дебат, което не е позволило евентуален консенсус по въпроса. \r\n„Защо точно сега, защо точно по този начин? Това е част от опита за промяна на европейското обществено съзнание под прикритието на борба за правата на човека. Националният съвет на БСП не подкрепя ратификацията на Истанбулската конвенция, основно заради текстовете, където се въвежда странното понятие за „социален пол“, говори се за изкореняване на предразсъдъци, обичаи и традиции, вменява се включване в учебния материал на въпроси за нестереотипни роли на пола. В битката за равноправие и ненасилие можем да постигнем много повече от записаното в конвенцията, ако имаме консенсус и ангажираност на управляващи и опозиция. За правата на жените в световен и европейски план най-много заслуги имат левите партии, организации и движения, а в България най-голяма е заслугата на БСП“, уточни Георги Гьоков. \r\nТой припомни още, че от БСП са внесли предложения за промени в Наказателния кодекс, във връзка с конвенцията. Георги Гьоков отбеляза също, че чрез инициатива на БСП насилието над жени, което е престъпление от частен характер, може да се превърне в деяние с обществен характер. Народният представител уточни, че това е бързата, но не и последната реакция на Левицата във връзка с насилието, както над жени, така и над деца. Според Гьоков в България има законодателство, което, ако се прилага правилно, ще даде доста по-добри резултати.", "date": "2018.01.20", "title": "Георги Гьоков, „БСП за България“: Истанбулската конвенция поляризира обществото, противостоят си даже партиите в управляващата коалиция"}
{"url": "http://www.focus-news.net/news/2018/01/20/2479407/konstantin-prodanov-abv-obedineni-patrioti-teatralnichat-i-trupat-reyting-s-istanbulskata-konventsiya-zashtoto-flagat-im-klyumna.html", "text": "„Обединени патриоти“ театралничат и трупат рейтинг с Истанбулската конвенция, защото флагът им клюмна. Това каза лидерът на АБВ Константин Проданов в интервю за Агенция „Фокус“ за Истанбулската конвенция.  По думите му флагът им е паднал, тъй като са се отказали да бранят доста от патриотичните каузи, за които са ги избрали. „Правителството не е заплашено от това, защото властовият кокал се услади на патриотите и те няма да го пуснат току-така“, поясни председателят на АБВ. „Добре, че беше Истанбулската конвенция, че патриотите най-накрая да намерят нещо, свързано с Истанбул, за което да могат да протестират. Напоследък всички теми, свързани с нашата южна съседка, и фактът, че премиерът на правителството, в което са коалиционен партньор, се превърна в момче за поръчки на Ердоган, са табу за тях. И, разгеле, появи се Истанбулската конвенция. Те я използваха много умело и създадоха един класически пример на фалшива новина - конструираха един сламен човек и го обявиха за враг номер едно“, каза Константин Проданов. \r\nДеница КИТАНОВА", "date": "2018.01.20", "title": "Константин Проданов, АБВ: „Обединени патриоти“ театралничат и трупат рейтинг с Истанбулската конвенция, защото флагът им клюмна"}
{"url": "http://www.focus-news.net/news/2018/01/20/2479408/posolstvo-na-azerbaydzhan-20-yanuari-patyat-koyto-izvede-azerbaydzhan-kam-nezavisimostta.html", "text": "Азербайджан отбелязва 28-мата годишнина от трагедията на 20 януари 1990 г. Това съобщиха от пресцентъра на Посолството на Азербайджан в България. Борбата на азербайджанския народ за свобода в историята се придружава с големи трагедии и тежки загуби. Ужасните събития, случили се на 20 януари 1990 г., са един от тежките периоди на историята на Азербайджан. Отбелязвана като всенароден ден на траура, тази дата е навлязла в паметта като Черния Януари, и в същото време стана първа крачка по пътя към независимостта на азербайджанския народ. \r\nКато гледаме през призма на историята, пътят, който води до Черния януари е започнал още след противоречивите събития през 1988 г. Необоснованите претенции на Армения към Азербайджан, извършени с подкрепа на ръководството на Съветския съюз, довеждат до репресии  и етническа нетърпимост срещу азербайджанския народ. В резултат на коварните нападения повече от 250 хиляди азербайджанци, които през вековете живееха на територията на Армения бяха накарани да изоставят родните си места. По време на масовото депортиране от Армения най-малко 216 азербайджанеца са убити от арменци, 1154 души са ранени. Азербайджанският народ възразяваше срещу коварния план на съветското ръководство и по демократичния начин изискваше да се предприемат предпазни мерки срещу действия на арменските сепаратисти и екстремисти в Нагорния Карабах, да се възстанови справедливост.\r\nОбаче отговорът на правителството на Михаил Горбачев на мирни и справедливи изисквания на народа е бил беспощаден. През нощта на 19 срещу 20 януари 1990 г. мобилизираните от Ставропол, Краснодар и Ростов отреди на Министерството на отбраната на СССР, които включваха и войници и офицери от арменския произход, преминали специална подготовка, специално назначени от МВР и членове на група “Алфа” на Държавния комитет за сигурност на СССР подлагат на огъня цивилното население. Завземането на Баку се съпровожда с особа жестокост, в резултат на военното нападение са убити 147 азербайджански граждани, 744 – са ранени, 841 – са незаконно арестувани.\r\nПо време на трагедията съветските въоръжени сили разстрелват не само цивилните лица, жилищни сгради, магазини, медицински и други институции, но и коли на спешна медицинска помощ и не им дават възможност да окажат помощ на ранени. Много цивилни лица са разстреляни пред апартаментите и входове на сградите, както и в обществени места, след медицинската експертиза на умрелите е доказано, че бяхя използвани куршуми с разрушително действие.\r\nС цел да сподавят борбата на азербайджанския народ в името на демокрацията и националната свобода, да нанесат морален удар на народа, тази агресивна предварително подготвена акция грубо наруши всички международни норми, както и бивша конституция на СССР и конституция на Азербайджанската ССР.\r\nТрагедията “20 януари” получи отзвук из целия свят. Изключителната роля във формирането на международното обществено мнение за тези събития изигра общонационалният лидер Гейдар Алиев. По този начин, излагайки на опасност своя живот и живота на своите близки, великият лидер на 21 януари първо, което прави, идва в постоянното представителство на Азербайджан в Москва, и се обръща към събрали се тук азербайджанци, и по време на пресконференцията осъждава политиката на империята и коварните действия на М.Горбачев срещу азербайджанския народ.\r\nВъпреки че съветската империя проля кръвта на невинните хора, прояви невижданата жестокост срещу азербайджанския народ, не успя да постигне целта си и да го събори. По такъв начин, Черният януари завинаги навлезе в история на борбата в името на свободата и териториалната цялост на Азербайджан и като героическа страница. Трагедията като епос за героизъм, отвори нова страница в научно-литературни среди на Азербайджан, създадени са песенни и музикални композиции в памет на шехидите, заснети са филми, създадени са произведения и са поставени спектакли.", "date": "2018.01.20", "title": "Посолство на Азербайджан: 20 януари – пътят, който изведе Азербайджан към независимостта"}
{"url": "http://www.focus-news.net/news/2018/01/20/2479409/ruse-tsisterna-s-gaz-chast-ot-vlakova-kompozitsiya-e-izlyazla-ot-kolovoza-na-gara-byala-nyama-iztichane-na-gaz.html", "text": "При извършване на маневра цистерна с газ, част от влакова композиция, е излязла от коловоза на гара Бяла. Това съобщиха за Агенция „Фокус“ от пресцентъра на МВР. Сигнал за инцидента е подаден около 10.00 часа. На място има екипи на пожарната, които оказват съдействие за връщането на цистерната в коловоза. Няма изтичане на газ, нито пострадали хора. \r\nЦветилена СИМЕОНОВА", "date": "2018.01.20", "title": "Русе: Цистерна с газ, част от влакова композиция, е излязла от коловоза на гара Бяла, няма изтичане на газ"}
{"url": "http://www.focus-news.net/news/2018/01/20/2479410/the-telegraph-igra-na-obvineniya-sled-kato-pravitelstvoto-na-sasht-ostana-bez-finansirane.html", "text": "Игра на обвинения започна в САЩ след като американското правителство не успя да гласува нов краткосрочен бюджет и остана без финансиране, коментира британският вестник The Telegraph. Различията между Републиканската и Демократическата партия относно годишния бюджет, доведоха до хаотичен край на първата годишнина от встъпването в длъжност на Доналд Тръмп, пише още изданието. \r\nСлед като Сенатът блокира четириседмичния бюджет, правителството на САЩ остана без финансови средства за четвърти път в последния четвърт век. \r\nЧаст от определените като не толкова важни институции, каквито са националните паркове например, започнаха подготовка за преустановяване на работа. Издаването на визи и паспорти няма да спре, но може да бъде забавено. Повечето от служителите в държавния сектор на услугите, околната среда, образованието и някои други областти, ще бъдат принудени да си останат вкъщи докато не се приеме нов бюджет.  : Цанко Цолов", "date": "2018.01.20", "title": "The Telegraph: Игра на обвинения след като правителството на САЩ остана без финансиране"}
{"url": "http://www.focus-news.net/news/2018/01/20/2479411/yuriy-aslanov-sotsiolog-koruptsiyata-se-prevarna-v-problem-nomer-edno-na-nasheto-obshtestvo-porazhdasht-vsichki-ostanali.html", "text": "Корупцията се превърна в проблем номер едно на нашето общество, пораждащ всички останали проблеми. Това каза в седмичното обзорно предаване „Метроном“ на Радио „Фокус“ социологът Юрий Асланов по повод внесения от ПГ на \"БСП за България\" вот на недоверие срещу правителството. Според него е важно не какви са мотивите за вота, а създаването на гореща обществена дискусия по този сериозен проблем. Социологът уточни, че промяна на законодателството, в поведението на институциите и в обществения климат са трите основни компонента, стоящи на пътя към борбата с корупцията. \r\n„Няма нито един случай досега, в който вот на недоверие да е успял, което не значи, че няма смисъл от него. Смисълът на един вот на недоверие е да фокусира общественото мнение върху дадена тема, да привлече обществена енергия и да разбуди обществен дебат. Правителство у нас не е падало с вот на недоверие, вероятно няма и да падне. Не бива тази демократична процедура да се неглижира с аргументи - защо се внася вот, след като е ясно, че няма да успее“, коментира Юрий Асланов и допълни, че реакцията на дебата по вота на недоверие ще е решаваща за това доколко успешен ще се окаже той. Според Асланов, ако се стигне до действие, предполагащо честни законодателни реформи, явлението „корупция“ би излязло от уюта, с който се ползва в съзнанието на много българи. Той посочи също, че вот на недоверие невинаги цели сваляне на правителство и противното схващане граничи с антидемократичното мислене.", "date": "2018.01.20", "title": "Юрий Асланов, социолог: Корупцията се превърна в проблем номер едно на нашето общество, пораждащ всички останали"}
{"url": "http://www.focus-news.net/news/2018/01/20/2479412/voa-bivshiyat-nachalnik-na-generalniya-shtab-na-egipetskite-vaorazheni-silishte-se-kandidatira-za-prezident-v-egipet.html", "text": "Бившият началник на Генералния щаб на египетските въоръжени сили Сами Анан смята да се кандидатира за президент, по време на насрочените за 26-28 март избори в страната, съобщава радио Voice of America.\r\nВъв видеосъобщение, разпространено в една от социалните мрежи, Анан заяви, че иска да спаси Египет от неправилните политики и призова държавните институции да се въздържат от намеса по време на вота. Анан ще се изправи срещу друг бивш военен – сегашният президент Абдел Фатах ас Сиси, който има чин генерал от армията на страната. : Цанко Цолов", "date": "2018.01.20", "title": "VOA: Бившият началник на Генералния щаб на египетските въоръжени силище се кандидатира за президент в Египет"}
{"url": "http://www.focus-news.net/news/2018/01/20/2479413/mvr-trafikat-e-normalen-na-vsichki-kontrolno-propuskatelni-punktove-na-balgaro-gratskata-granitsa.html", "text": "Трафикът е нормален на всички контролно-пропускателни пунктове на българо-гръцката граница. Това съобщи за Радио „Фокус“ – Пирин дежурният служител на пункта. \r\nТрафикът в участъка на автомагистрала „Струма“ и главен път Е-79 в област Благоевград е интензивен.\r\nЛора КАЛЧЕВА", "date": "2018.01.20", "title": "МВР: Трафикът е нормален на всички контролно-пропускателни пунктове на българо-гръцката граница"}
{"url": "http://www.focus-news.net/news/2018/01/20/2479414/kyustendil-narodniyat-predstavitel-ot-gerb-kiril-kalfin-organizira-priemen-den-na-22-yanuari-v-grada.html", "text": "Народният представител и областен координатор на ГЕРБ Кирил Калфин организира приемен ден за граждани в Кюстендил. Това съобщиха от пресцентъра на партията. Първата приемна на Калфин за новия политически сезон ще бъде на 22 януари /понеделник/, от 11.00 до 12.30 ч. Приемният ден за граждани ще се проведе в офиса на ГЕРБ на бул. \"България\" №22/ в града.", "date": "2018.01.20", "title": "Кюстендил: Народният представител от ГЕРБ Кирил Калфин организира приемен ден на 22 януари в града"}
{"url": "http://www.focus-news.net/news/2018/01/20/2479415/ria-novosti-nov-boen-korab-na-sasht-ostava-blokiran-v-monreal.html", "text": "Новият боен кораб на САЩ, въведен в експлоатация през декември 2017 г., остана блокиран в Монреал заради студеното време и леда, съобщава РИА Новости. Информацията е потвърдена от говорителя на Военноморските сили на САЩ Кортни Хилсън. \r\nНа 20 декември корабът „Литъл Рок“ е потеглил от пристанището в Бъфало, след което е пристигнал в Монреал, от където не му се е отдало да продължи към крайната си дестинация – Халифакс. Хилсън е потвърдила, че съдът ще остане в пристанището на канадския град докато метеорологичните условия не му позволят да напусне. : Цанко Цолов", "date": "2018.01.20", "title": "РИА Новости: Нов боен кораб на САЩ остава блокиран в Монреал"}
{"url": "http://www.focus-news.net/news/2018/01/20/2479416/kristian-vigenin-bsp-za-balgariya-manipuliraneto-na-sistemata-batsis-e-primer-za-koruptsiya-v-upravlenieto.html", "text": "Когато се правят системи, които позволяват манипулиране, и е доказано, че има такова, някой или е поръчал така да бъде направена тази система, или с протекцията на високо равнище се правят тези опити и липсва последващ контрол. Не може да се хвърли отговорност за такъв тип действия на най-ниските равнища. Това заяви народният представител от ПГ на „БСП за България“ Кристиан Вигенин пред Дарик радио, съобщиха от пресцентъра на партията. Вигенин подчерта, че след действията на прокуратурата и доклада за БАЦИС нищо не е направено, за да бъде прекратена тази практика. „Във вътрешната комисия е показано нагледно как се случва това – минават камиони, без да бъдат регистрирани. Това е само един от примерите за това как корупцията е проникнала навсякъде и е пропила държавното управление“, каза още той. Народният представител коментира, че с вота на недоверие партия БСП е направила първата стъпка - ГЕРБ спряха да отричат факта, че има корупция. „Признаването на този факт е предпоставка да се направят и следващи стъпки. Големият въпрос е – иска ли властта реално да се бори с корупцията или просто ще си дава вид, че го прави с най-разнообразни мерки“, уточни той. Като пример посочи новия антикорупционен закон, за който ще се чака една година да се разбере дали ще сработи. „След това ще си кажем, че трябва още малко да се пипне и да му дадем още време да проработи“, допълни Вигенин. Според него корупцията се е превърнала в държавна политика и това се приема за съвсем нормално и разбираемо, а точно това спира развитието в държавата. \r\nПо повод Истанбулската конвенцията Кристиан Вигенин обясни, че тя е приета 2011 г, \"без гласуване“, а не с консенсус, което показва противоречиви реакции в Съвета на Европа. „Част от страните я подписват още тогава, но някои от тях все още не са я ратифицирали“, каза още той. Народният представител подчерта, че първото правителство на ГЕРБ не подписва тази Конвенция. „По времето на БСП заявяваме позиция, че трябва да се види как тази Конвенция ще бъде прилагана и какви ще са резултатите. Идеята ни е била да се подготви законодателство, което да въведе нормите, свързани с домашното насилие над жени, предвидени в Конвенцията, в нашето вътрешно законодателство, а въпросът с Конвенцията да бъде отложен във времето“, поясни той. По неговите думи този документ има задължаващ характер за нас, ако ние я ратифицираме, защото сме член на Съвета на Европа. Вигенин обясни, че тази ратификация не е толкова безобидна. „С ратификацията ние поемаме международен ангажимент да я прилагаме в нашето вътрешно законодателство, политиката на държавата. Има ангажименти и към образованието. Заедно с това има и мониторингов комитет към тази Конвенция, който следи как всяка една страна, ратифицирала документа, изпълнява своите ангажименти“, заяви депутатът. „Като социалисти получихме не малко критики от нашето собствено политическо семейство за това, че не подкрепяме документа. Мисля, че мина времето, когато България ратифицираше документи само, за да изглежда проевропейска и модерна“, допълни той. \r\nСпоред Кристиан Вигенин целият проблем тръгва от второто правителство на Борисов, когато министър Захариева категорично подценяват темата. „Тогава България е председател на Комитета на министрите към Съвета на Европа и са преценили, че чисто политически е добър жест България да подпише Конвенцията. Сега вероятно отново същият министър, но вече в друга позиция – външен министър, заедно с Цецка Цачева, решават, че също би било чудесно, в прилив на желание да покажат европейската си същност във връзка с председателството, да вземат и да я ратифицират“, коментира той и допълни: „Не помня случай, когато да се стигне до гласуване и половината правителство е против. И въпреки това, насила, да го вкарват в парламента, където ситуацията е още по-сложна“. Според него ГЕРБ ще трябва да поеме цялата отговорност и вина за начина, по който се случи всичко. „Ние предприехме действия - внесохме първите проектозакони, свързани със съдържанието на тази Конвенция. Надявам се ГЕРБ да подкрепи законодателството, което би произтекло от нея, но останалите неща, които са съмнителни, двусмислени и дебатът, който се проведе до сега, не е в полза на Конвенцията. Не можем да вървим срещу българското общество“, подчерта Кристиан Вигенин.", "date": "2018.01.20", "title": "Кристиан Вигенин, „БСП за България“: Манипулирането на системата БАЦИС е пример за корупция в управлението"}
{"url": "http://www.focus-news.net/news/2018/01/20/2479417/tanjuk-sarbiya-aleksandar-vuchich-zapochna-vizitata-si-v-kosovo-s-poseshtenie-v-manastira-banska.html", "text": "Сръбският президент Александър Вучич започна своята визита в Косово с посещение в манастира „Банска“, съобщава информационната агенция Tanjug. Държавният глава се е срещнал с игумена на манастира Теодосий, който е заявил, че визитата на Вучич в Северно Косово е от изключителна важност за живеещите в района сърби.\r\nПрезидентът обяви намерението си да посети Северно Косово на 16 януари, малко след като един от лидерите на косовските сърби Оливер Иванович бе убит от неизвестен нападател. Държавният глава изяви желанието си да се срещне с местното население и проведе разговори с хората, свързани с убийстото на сръбския политик. : Цанко Цолов", "date": "2018.01.20", "title": "Tanjuk (Сърбия): Александър Вучич започна визитата си в Косово с посещение в манастира „Банска“"}
{"url": "http://www.focus-news.net/news/2018/01/20/2479418/prof-mihail-konstantinov-s-vota-na-nedoverie-opozitsiyata-pokazva-che-e-zhiva.html", "text": "С вота на недоверие опозицията показва, че е жива. Това каза в интервю за обзорното седмично предаване „Метроном“ на Радио „Фокус“ политическият анализатор проф. Михаил Константинов, във връзка с внесения от ПГ на \"БСП за България\" вот на недоверие срещу правителството. Той уточни, че целта на един истински вот на недоверие е да падне правителството и да бъде избрано ново. Проф. Константинов подчерта, че ако това наистина стане, парламентът има право да излъчи неограничен брой правителства. Според политическия анализатор, обаче, е очевидно, че вотът няма да мине. \r\n„Корупцията е очевиден проблем в България. Освен това, стига с тази дума - „корупция“ – става въпрос за кражби, един човек придобива ресурс, над който няма право. Проблемът е тежък и не може да се реши с вълшебна пръчка. Аз не знам да има някакво българско правителство от Освобождението насам, при което да може да се каже, че не е имало корупция. Така че, това е тотално явление. Отново се прави поредният орган, за който не е много сигурно как ще заработи. Дебат за корупцията у нас е нужен – нищо лошо няма в това, че е по време на Европредседателството. Лошото е, че едновременно ще се проведат дискусията за злощастната Истанбулска конвенция и вотът на недоверие, което показва, че поне един от двата проблема ще се неглижира“, уточни проф. Михаил Константинов. \r\nТой коментира, че прогнозата на премиера Бойко Борисов, че ще можем да се справим с корупцията до 2-3 години, е твърде оптимистична, още повече, когато не е ясно с нивата на корупция в коя част на Европа ще се съизмерва проблемът у нас. Политическият анализатор уточни, че предстои България да изиграе важна роля за стабилизацията на отношенията на Брюксел с Анкара, а и с Берлин.", "date": "2018.01.20", "title": "Проф. Михаил Константинов: С вота на недоверие опозицията показва, че е жива"}
{"url": "http://www.focus-news.net/news/2018/01/20/2479419/pregled-na-mezhdunarodnite-novini-do-13-chasa-agentsiya-fokus.html", "text": "Сръбският президент Александър Вучич започна своята визита в Косово с посещение в манастира „Банска“, съобщава информационната агенция Tanjug. Държавният глава се е срещнал с игумена на манастира Теодосий, който е заявил, че визитата на Вучич в Северно Косово е от изключителна важност за живеещите в района сърби.\r\nПрезидентът обяви намерението си да посети Северно Косово на 16 януари, малко след като един от лидерите на косовските сърби Оливер Иванович бе убит от неизвестен нападател. Държавният глава изяви желанието си да се срещне с местното население и проведе разговори с хората, свързани с убийстото на сръбския политик. \r\n*** Говорителят на турския президент Ибрахим Калин и Хърбърт Макмастър, съветник по въпросите за националната сигурност на американския президент Доналд Тръмп, са обсъдили по време на телефонен разговор късно в петък борбата срещу тероризма и въпроси от регионално значение, пише вестник Daily Sabah. Информацията е съобщена от офиса на турския президент. Калин и Макмастър са подчертали важността на партньорството между Турция и САЩ, както и продължаваща война срещу „Ислямска държава“ и ал-Кайда. Говорителят на Ердоган също така е призовал американската страна да прекрати подкрепата си за Работническата партия на Кюрдистан, определена като терористична групировка, отбелязва вестникът. Не се съобщава реакцията на Макмастър на този призив. \r\n*** Най-малко 11 души са загинали а други 46 – ранени, след катастрофа с автобус в Турция, съобщава AFP. По официални данни, в превозното средство са се намирали няколко семейства, които са пътували по извънградски път към ски курорт. \r\nАвтобусът е пътувал през нощта, като метеорологични условия са били добри и непредполагащи пътнотранспортно произшествие. По време на пътуването автобусът е излязъл от платното и се блъснал в намиращите се край пътя дървета. Изясняват се причините около инцидента. \r\n*** Турската армия е разкрила в събота, че е дадено началото на нови артилерийски удари срещу цели на кюрдските „Народни отряди за защита“ (YPG), съобщава AFP, като това се случва на фона на очакванията за сухопътна турска военна операция в Северна Сирия. \r\nАнкара е обявила, че ударите са направени като акт на „легитимна самозащита“ срещу лагери и цели принадлежащи на кюрдската организация, която според Турция е терористична групировка. \r\n*** Американският министър на отбраната Джеймс Матис обяви, че военните на САЩ ще продължават да изпълняват ангажиментите си по света, въпреки че американското правителство остана без финансиране, това се съобщава на официалната интернет страница на Пентагона. В съобщението на Матис се казва, че „ние ще продължим да изпълняваме всекидневните си операции по света – корабите и подводниците ще останат в открито море, авиацията ще продължи да лети и нашите военни ще продължат да преследват терористи в Близкия Изток, Африка и Южна Азия“. Министърът обаче отбеляза, че тренировките на войниците от резерва ще бъдат преустановени. Матис също така е изразил готовността си да направи всичко възможно за да намали „последиците от прекъсванията и негативното влияние върху семействата на войниците“. \r\nАгенция „Фокус“ припомня: \r\nЗаради големи противоречия между членовете на Републиканската и Демократическата партия, в края на миналата година бюджет за 2018 г. в САЩ не бе приет. Републиканците включиха в бюджета си огромно финансиране за армията и отбраната, докато демократите заложиха на имигрантската програма. В края на 2017 година американският Конгрес успя да приеме краткосрочен бюджет за месец януари. По-рано тази седмица републиканците прокараха нов такъв план в Камарата на представителите, осигуряващ финансиране на държавата до 16 февруари, но членовете на демократическата партия блокираха приемането му в Сената. Правителството на САЩ по този начин остава без финансиране, считано то 26 януари, до приемането на нов бюджет.\r\n*** Южна Корея поиска обяснение от Пхенян за отложеното посещение на делегацията на Северна Корея, която трябваше да разгледа местата, на които ще се проведат Зимните Олимпийски игри в Пьончан, предава ТАСС. \r\n„Чрез горещата телефонна линия в (граничния пункт) Панмиджон, ние поискахме официално обяснение от Северна Корея относно решението ѝ“, се казва в разпространена от Сеул информация, цитирана от агенция Yonhap. \r\nОт Сеул обявиха, че отлагането, което бе насрочено за събота, 20 януари, е само временно и не представлява напълно отменяне на визитата, но от Пхенян все още не са разкрили официалната причина за действието си. \r\nПо-рано Северна Корея се съгласи да изпрати свои атлети на олимпиадата, след като бяха проведени преговори за високо равнище между представители на Сеул и Пхенян, засягащи въпроса. Двете страни също така се съгласиха да се явят под общ флаг на церемонията по откриването. \r\n*** Британският премиер Тереза Мей изключи възможността за нов референдум за Брекзит. Министър-председателят е направила своя коментар в интервю за изданието Bild, предава Интерфакс. По думите на Мей, „парламентът даде на британските граждани правото на избор и те обявиха своето решение“, като премиерът допълни, че Лондон напуска ЕС, а не Европа и че от „Даунинг стрийт“ номер 10 не смятат да „изгарят мостове“. \r\nНа 17 януари Камарата на общините прие закона за Брекзит, който определя 29 март 2019 г. като датата, в която Великобритания ще спре да бъде член на ЕС. В последните няколко дни се заговори за втори референдум, на фона на изказване на председателят на Европейската комисия Жан-Клод Юнкер, според което договорът на Организацията предвижда възможност за приемането на Великобритания обратно в Съюза. Председателят на Европейския съвет Доналд Туск също изрази подобна позиция. \r\n*** Новият боен кораб на САЩ, въведен в експлоатация през декември 2017 г., остана блокиран в Монреал заради студеното време и леда, съобщава РИА Новости. Информацията е потвърдена от говорителя на Военноморските сили на САЩ Кортни Хилсън. \r\nНа 20 декември корабът „Литъл Рок“ е потеглил от пристанището в Бъфало, след което е пристигнал в Монреал, от където не му се е отдало да продължи към крайната си дестинация – Халифакс. Хилсън е потвърдила, че съдът ще остане в пристанището на канадския град докато метеорологичните условия не му позволят да напусне. \r\n***", "date": "2018.01.20", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/01/20/2479420/premierat-boyko-borisov-posreshtna-germanskiya-kantsler-angela-merkel-v-sofiya.html", "text": "Премиерът Бойко Борисов посрещна германския канцлер Ангела Меркел в София. Меркел е на работно посещение в България по покана на министър-председателя Борисов. При срещата си двамата ще обсъдят приоритетите на Българското председателство на Съвета на Европейския съюз, както и актуални политически теми.\r\nМеркел пристигна в София от Париж, където се срещна с френския президент Еманюел Макрон. \r\nОчаквайте подробности", "date": "2018.01.20", "title": "Премиерът Бойко Борисов посрещна германския канцлер Ангела Меркел в София"}
{"url": "http://www.focus-news.net/news/2018/01/20/2479421/b92-aleksandar-vuchich-v-kosovo-nosya-tri-saobshteniya-za-sarbite-v-regiona.html", "text": "Сръбският президент Александър Вучич заяви по време на посещението си в Северно Косово в събота, че носи три съобщения за местното сръбско население, предава радио B92.\r\n„Сърбите трябва да останат и оцелеят в своите домове, а сръбската държава им е помагала и ще продължи да им помага и за в бъдеще“, заяви държавният глава и добави, че е дошъл „за да обсъдя сигурността на сърбите и видя кои органи гарантират за нея“. Освен това Вучич разкри, че Белград и Прищина ще обменят информация относно убийството на лидера на косовските сърби Оливер Ивнович, което бе причина за визитата на президента в региона. \r\nВучич пристигна в първата дестинация от пътуването си – манастирът „Банска“, малко след 12:00 часа българско време, където подчерта, че Белград ще отдели 250 милиона динара (26 хил. долара) с цел възстановяването на духовната обител.: Цанко Цолов", "date": "2018.01.20", "title": "B92: Александър Вучич в Косово: Нося три съобщения за сърбите в региона"}
{"url": "http://www.focus-news.net/news/2018/01/20/2479422/zam-ministarat-georg-georgiev-smisalat-na-istanbulskata-konventsiya-e-zashtita-preventsiya-i-kontrol.html", "text": "Смисълът на Истанбулската конвенция е защита, превенция и контрол. Това каза в седмичното обзорно предаване „Метроном“ на Радио „Фокус“ председателят на МГЕРБ и зам.-министър на външните работи Георг Георгиев по повод предстоящото обсъждане на ратификацията на документа, което ще се проведе в Народното събрание на 23 януари. Според него схващането на текста от определени политически кръгове е крайно погрешно. Георг Георгиев посочи, че в партията е постъпило писмо от Европейската комисия, разграничаващо заложените в конвенцията термини, като подчерта, че в него не присъстват понятия като \"трети\" или „социален пол“, а се говори единствено за социални схващания, свързани със стереотипите за мъжа и жената. \r\n„Тези стереотипи по никакъв начин не би трябвало и не могат да бъдат основа за насилието над жени. Ако стереотипът е жената да бъде домакиня и да стои в кухнята, а тя не желае това, никой няма право да упражнява насилие над нея, за да я принуди. Това е смисълът на конвенцията, за да се отървем от тези насадени схващания за двата образа – на мъжете и жените. В 21 век, през 2018 година, това вече не е нормално“, заяви Георг Георгиев и допълни, че борбата срещу насилието трябва да продължи, като определяща в случая ще е ролята на институциите. По думите му съзнаването, че насилието във всичките му форми е нещо укоримо и недопустимо, трябва да бъде налагано като визия пред подрастващото поколение и в противен случай няма как да бъдат постигнати по-добри резултати.", "date": "2018.01.20", "title": "Зам.-министърът Георг Георгиев: Смисълът на Истанбулската конвенция е защита, превенция и контрол"}
{"url": "http://www.focus-news.net/news/2018/01/20/2479423/nedyalko-slavov-oblasten-upravitel-na-smolyan-ostava-v-sila-bedstvenoto-polozhenie-v-obshtina-banite-nyakolko-naseleni-mesta-vse-oshte-sa-bez-tok.html", "text": "Остава в сила бедственото положение в община Баните. Това каза за Агенция „Фокус“ областният управител на Смолян Недялко Славов. „Няколко населени места все още са без ток, тъй като има сериозни повреди в електропроводите, но са осигурени агрегати“, каза още той и обясни, че в момента тече и описване на щетите, причинени от ураганния вятър в четвъртък.\r\nЦветилена СИМЕОНОВА", "date": "2018.01.20", "title": "Недялко Славов, областен управител на Смолян: Остава в сила бедственото положение в община Баните, няколко населени места все още са без ток"}
{"url": "http://www.focus-news.net/news/2018/01/20/2479424/nkzhi-nerazreshena-manevra-e-prichina-za-izlizaneto-na-tsisterna-s-gaz-ot-kolovoza-na-gara-byala-vagonat-e-varnat-na-relsite.html", "text": "В 09.25 ч., в гара Бяла, маневрен състав на Булмаркет извършва маневра, без да е получил разрешение за извършването й. Вследствие на това, извън релсите с първата талига излиза един от вагоните, пълен с пропан-бутан. Това съобщиха от пресцентъра на Национална компания \"Железопътна инфраструктура\" (НКЖИ). Няма прекъсване на движението на влаковете в участъка. В 12.30 часа вагонът е върнат на релсите.\r\nНяма изтичане на газ от вагона. Няма и не е имало опасност за населението. На място са органите на МВР, Гражданска защита, авариен екип и възстановителни средства на НКЖИ. Назначена е комисия за установяване на причините за инцидента.", "date": "2018.01.20", "title": "НКЖИ: Неразрешена маневра е причина за излизането на цистерна с газ от коловоза на гара Бяла, вагонът е върнат на релсите"}
{"url": "http://www.focus-news.net/news/2018/01/20/2479425/tanjuk-sarbiya-aleksandar-vuchich-pristigna-v-kosovska-mitrovitsa.html", "text": "Сръбският президент Александър Вучич пристигна в Косовка Митровица малко след 13:00 часа българско време в събота, съобщава сръбската информационна агенция Tanjuk. Държавният глава ще се срещне с местното население след убийството на лидера на косовските сърби Оливер Иванович, който бе застрелян във вторник в града. \r\nПо-рано Вучич спря за кратко в манастира „Банска“, където разкри, че Белград и Прищина ще обменят информация относно убийството на Иванович. Той също така призова сърбите в Северно Косово да не напускат домовете си, като им обеща помощ от страна на Белград. : Цанко Цолов", "date": "2018.01.20", "title": "Tanjuk (Сърбия): Александър Вучич пристигна в Косовска Митровица"}
{"url": "http://www.focus-news.net/news/2018/01/20/2479426/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“, съобщиха от пресцентъра на ГД „Гранична полиция“. Данните са към 13.30 часа. На границата със Сърбия, Македония, Гърция и Румъния движението се извършва нормално на всички гранични контролно-пропускателни пунктове.", "date": "2018.01.20", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/01/20/2479427/donald-tramp-sled-kato-senata-othvarli-predlozhenieto-za-kratkosrochen-byudzhet-demokraticheskata-partiya-se-interesuva-poveche-ot-imigrantite-otkolkoto-ot-armiyata-i-sigurnostta-na-sasht.html", "text": "Американският президент Доналд Тръмп прехвърли вината за отхвърлянето на краткосрочния държавен бюджет от американския Сенат на членовете на Демократическата партия, предава AFP. Според държавния глава, демократите се интересуват повече от „нелегалните имигранти“ отколкото от военните сили и граничната защита на САЩ. \r\n„Членовете на демократическата партия се интересуват повече от нелегалните имигранти отколкото от нашата армия или защита на опасната южна граница“, написа в социалната мрежа „Туитър“ Тръмп. „Те можеха да постигнат сделка, но предпочетоха да „изключат“ правителството вместо това“, добави президентът. Държавният глава изрази мнението си, че са нужни повече републиканци в управлението, „за да се справим с тази бъркотия“. Агенция „Фокус“ припомня: \r\nЗаради големи противоречия между членовете на Републиканската и Демократическата партия, в края на миналата година бюджет за 2018 г. в САЩ не бе приет. Републиканците включиха в бюджета си огромно финансиране за армията и отбраната, докато демократите заложиха на имигрантската програма. В края на миналата година американският Конгрес успя да приеме краткосрочен бюджет за месец януари. По-рано тази седмица републиканците прокараха нов такъв план в Камарата на представителите, осигуряващ финансиране на държавата до 16 февруари, но членовете на демократическата партия блокираха приемането му в Сената. Правителството на САЩ по този начин остава без финансиране, считано от 26 януари, до приемането на нов бюджет. Това ще доведе то преустановяване на работата на всички държавни институции, определяни като второстепенни. : Цанко Цолов", "date": "2018.01.20", "title": "Доналд Тръмп след като Сената отхвърли предложението за краткосрочен бюджет: Демократическата партия се интересува повече от имигрантите отколкото от армията и сигурността на САЩ"}
{"url": "http://www.focus-news.net/news/2018/01/20/2479428/redzhep-tayip-erdogan-turskata-operatsiya-v-afrin-de-fakto-zapochna.html", "text": "Турският президент Реджеп Тайип Ердоган заяви по време на телевизионно интервю в събота, че турската операция в Африн е „де факто“ започнала, предава AFP.  Коментарът му е направен ден след като министърът на отбраната на Турция Нуридин Джаникли използва същите думи, за да направи същото изявление. \r\n„Полевата операция в Африн де факто започна“, заяви Ердоган, като отказа да даде повече информация, но все пак разкри, че „това ще бъде направено и в Манбидж“. : Цанко Цолов", "date": "2018.01.20", "title": "Реджеп Тайип Ердоган: Турската операция в Африн де факто започна"}
{"url": "http://www.focus-news.net/news/2018/01/20/2479429/d-r-angel-kunchev-za-parvi-pat-gripnata-epidemiyata-u-nas-e-prichinena-ot-virusna-grupa-b.html", "text": "За първи път грипната епидемията у нас е причинена от вирусна група „Б“. Това каза в интервю за седмичното обзорно предаване „Метроном“ Радио „Фокус“ главният държавен здравен инспектор д-р Ангел Кунчев. Той обясни, че симптомите не се различават от тези при вирусите от група „А“. По думите му разликата е, че вирусите от тази линия са циркулирали в нашите георграфски ширини в предходните години, като се предполага, че по-голям брой хора са изградили антитела срещу грипа. „Докато другите респираторни вируси протичат преди всичко като възпаление на горните дихателни пътища с типичните болки в гърлото, кашлица и кихане, то при грипа водещото е общо засягане на организма под формата на главоболие, температура, болки в мускулите и ставите, обща отпадналост и безапетитие. Тези симптоми обикновено са доста силно проявени. А това при една не малка част от пациентите, почти при 1/3 от тях, ги принуждава да си останат вкъщи, което е и най-доброто като поведение“, каза още той. Д-р Кунчев допълни, че сред най-честите грешки на заболелите, са липсата на почивка и опита за самолечение, което в повечето случаи води до по-тежкото протичане на грипа. Той уточни, че в интернет съществуват множество наръчници за противодействие на грипа, но те често съдържат невярна информация. По думите му, когато става дума за здравето ни, най-добрият вариант е незабавната консултация с лекар.", "date": "2018.01.20", "title": "Д-р Ангел Кунчев: За първи път грипната епидемията у нас е причинена от вирусна група „Б“"}
{"url": "http://www.focus-news.net/news/2018/01/20/2479430/pazardzhik-natovareno-e-dvizhenieto-po-patya-varvara-velingrad.html", "text": "Натоварено е движението по пътя Варвара – Велинград, колони от автомобили се образуват при поредицата от опасни завои, предаде репортер на Радио „Фокус” – Пазарджик. Повече автомобили се движат в посока Велинград. Курортът е предпочитан не само от жителите на област Пазарджик, а и от туристи от цялата страна, за почивните дни. Отсечката се използва и от пътуващите за Сърница и Юндола, които също са сред предпочитаните места в през зимата. По направлението на места има опасност от падащи камъни и водачите на превозни средства трябва да преминават с повишено внимание. На входа на дефилето има светлинно табло, което указва опасността.\r\nАлбена ЖИЛЕКОВА", "date": "2018.01.20", "title": "Пазарджик: Натоварено е движението по пътя Варвара – Велинград"}
{"url": "http://www.focus-news.net/news/2018/01/20/2479431/dzhumhuriet-krizata-v-afrin-v-chuzhdite-medii-turtsiya-mozhe-da-ostane-izvan-igrata.html", "text": "Вестник „Джумхуриет” информира за реакциите в световните медии по повод стартиралата военна операция на Анкара в сирийския град Африн и обобщава оценките под интригуващото заглавие: „Възможно е Турция да остане извън играта”.\r\nВ изявления за „Спутник” бившият посланик на Великобритания в Сирия Питър Форд заявява, че „общият план на САЩ е да възпрепятства постигането на стабилност с оглед Сирия да остане една независима държава”. Според него „самото създаване на Свободните демократични сили (СДС) е сигнал за намеренията на Вашингтон за разделяне на страната.”.\r\nВ интервю за „Индипендънт” опитният кореспондент за Близкия изток Робърт Фиск коментира, че „чрез формирането на новите Сили за гранична сигурност (СГС) под командването на СДС, тройката Турция-Сирия-Русия може да се обедини срещу САЩ.”. По отношение на кюрдите прогнозата му е, че те могат да бъдат изоставени от САЩ на тяхната собствена съдба.\r\nАнализаторът от Центъра за нова американска сигурност Николас Херас заявява за „Вашингтон Пост”, че „последното напрежение между САЩ и Турция произтича от липсата на координация между компетентните представители на двете страни.”. Образното му определение е, че „сегашната администрация на САЩ не е успяла в две направления - и в дъвченето на дъвка, и в самото вървене напред”. Специалистът по Турция от „Чатъм хауз” Фади Хакура заявява, че „въоръжаването на Отрядите за народна самозащита (ОНС) на сирийските кюрди от САЩ съвсем основателно създава сериозен проблем за Анкара.”. Коментарът му е, че „влошаването на отношенията между САЩ и Турция без никакво съмнение тласка Анкара в ръцете на Русия и Иран.”.\r\nАнализаторът от Атлантическия съвет Аарон Щайн посочва пред „Уолстрийт Джърнъл”, че „истинското безпокойство на Турция произтича от изявленията на САЩ за трайно присъствие в района и от намерението на Вашингтон да защитава СДС.”.\r\nРуската преса подхожда внимателно към отразяването на притесненията на Москва по отношение на евентуална операция на Турция в Африн. В анализа в „Регнум” на централно място се извежда оценката, че „Америка и Русия превръщат Турция в слабото звено и могат да я извадят от играта.”. Подчертава се, че Москва може и да не подкрепи операцията и по този начин за Турция ще стане много трудно свободно да може да се придвижва в Сирия.”.\r\nВ информация в „Известия” се обръща внимание на „инвентаризацията на намиращото се оръжие  в ръцете на ОНД на сирийските кюрди.”. Защитава се позицията, че „отчитайки собствените си национални интереси, Москва няма да подкрепи Турция за Африн.”.", "date": "2018.01.20", "title": "Джумхуриет: Кризата в Африн в чуждите медии: „Турция може да остане извън играта”"}
{"url": "http://www.focus-news.net/news/2018/01/20/2479432/yordan-iliev-op-starinen-plovdiv-stariyat-grad-na-plovdiv-e-natsionalno-bogatstvo-i-nie-tryabva-da-go-sahranim.html", "text": "Старият град на Пловдив е национално богатство и ние трябва да го съхраним. Това каза за Радио „Фокус“ – Пловдив директорът на новосформираното Общинско предприятие (ОП) „Старинен Пловдив“ Йордан Илиев. По думите му през последните пет години се отчита устойчив растеж в броя на туристите, посетили архитектурно-историческия резерват в Пловдив. \r\n„Това е плод на една дълготрайна и усилена работа. Тази дейност е започнала още от колегите ми далече преди мен, тя няма да свърши с мен, тя ще продължи и след мен. Работата ни в Стария град на Пловдив представлява все едно да посеем едно семенце, което през годините расте – от един то трябва бъде полято, от друг оплевено, а от трети наторено, за да може години по-нататък да даде своите плодове. То ще даде своите плодове, то ги и дава. Има един устойчив растеж, който се забелязва. Направихме диаграма, обхващаща периода 2012-2017 година. Там ясно личи как през годините се отчита все по-голям ръст на туристите, по-голям ръст на продажбата на билети и съответно на приходите за Община Пловдив“, посочи Йордан Илиев. Той коментира, че най-голям е ръстът през последните две години, като през 2016-та Старият град на Пловдив е посетен от 102 000 души, а през 2017-та – от 112 000 души.\r\nВъв връзка с достъпа на автомобили и паркирането в Стария град, директорът на ОП „Старинен Пловдив“ посочи, че режимът на пропускане на превозни средства в архитектурно-историческия резерват се определя от друга институция. „Мога да се ангажирам с личното ми мнение по въпроса. Аз лично съм се отказал от пропуск за Стария град, оставям автомобила си долу в подножието и се качвам пеша. Вече кой и как сам може да интерпретира и да избира дали да има достъп с автомобила си в Стария град. Смятам, че това вече е донякъде въпрос както на личен избор, така и на морална гледна точка. Най-лесно е заради едно мимолетно улеснение, ние да попречим на растежа на онова цвете или растение, което ви казах, че трябва отгледаме, за да може в един момент да оберем плода“, коментира Йордан Илиев.\r\nТони МИХАЙЛОВ", "date": "2018.01.20", "title": "Йордан Илиев, ОП „Старинен Пловдив“: Старият град на Пловдив е национално богатство и ние трябва да го съхраним"}
{"url": "http://www.focus-news.net/news/2018/01/20/2479433/delegatsiya-na-ek-dade-visoka-otsenka-za-rabotata-na-gdbop-po-protivodeystvie-na-kiberprestapnostta.html", "text": "Ръководството на ГД „Борба с организираната престъпност“ – МВР проведе работна среща с делегация на Европейската комисия, в която участваха Йохан Лапасар - началник на кабинета на Андрус Ансип, заместник-председател и комисар по цифровия единен пазар, Лора Борисова - началник на кабинета на Мария Габриел, комисар по въпросите на цифровата икономика и цифровото общество, и Роберто Виола - генерален директор на Генерална дирекция „Съобщителни мрежи, съдържание и технологии“ на Европейската комисия. Това съобщиха от пресцентъра на МВР.\r\nПо време на визитата, директорът на ГДБОП главен комисар Ивайло Спиридонов представи правомощията на дирекцията и създадения механизъм за противодействие на киберпрестъпността. Бяха посочени и инициативите и усилията на МВР, и в частност на ГДБОП, при укрепване на административния капацитет за ефективното противодействие на престъпленията, извършвани в Интернет. Заедно с представителите на Европейската комисия бяха обсъдени предприетите мерки в рамките на ЕС за осигуряване на по-голяма киберхигиена за европейските граждани и консолидирането на усилията на всички държави-членки и европейски институции при противодействието на киберпрестъпленията. \r\nПредставителите на Европейската комисия поздравиха ръководството на дирекцията за усилията, които полага при своята работа по линия киберпрестъпност. Те високо оцениха осъщественото публично-частното партньорство и информационните кампании на ГДБОП, насочени към хората с цел да се предпазят от различните форми на този вид престъпления. Гостите предложиха своята подкрепа и помощ при реализирането на общите цели в сферата на киберсигурността и киберпрестъпността.", "date": "2018.01.20", "title": "Делегация на ЕК даде висока оценка за работата на ГДБОП по противодействие на киберпрестъпността"}
{"url": "http://www.focus-news.net/news/2018/01/20/2479434/amerikanskiyat-senat-othvarli-predlozheniya-kratkosrochen-byudzhet-pravitelstvoto-na-sasht-ostana-bez-finansirane-obzor.html", "text": "Американските конгресмени от горната камара на Конгреса имаха време до полунощ в петък (07:00 часа в събота сутринта българско време) да приемат предложения от Републиканската партия краткосрочен бюджет, който да осигури финансиране на правителството и държавните институции до 16 февруари. Това обаче не се случи. Проектът бе отхвърлен, което остави де факто правителството на САЩ без средства. Как се стигна до сегашното положение? \r\nВ края на 2017 г. Републиканската партия излезе с проект за бюджет за 2018 г., в който бяха отделени мащабни средства за американските сфери на отбраната и сигурността, включително и почти 700 милиарда долара, предназначени за Пентагона. От своя страна Демократическата партия оспори бюджета в този му вид, като на свой ред поиска отделяне на голяма сума пари, предназначена за т.нар. „мечтатели“ – имигранти, дошли в САЩ като деца, но неразполагащи с документи, които администрацията на Доналд Тръмп смята да екстрадира от страната, вместо, както искат демократите, на тях да им бъде осигурено гражданство. Заради противоречията годишният бюджет не бе приет, което принуди Републиканска партия да търси начини за приемане на краткосрочен бюджет, предназначен за финансовите нужди на САЩ само за месец януари. След като това им начинание успя, американското правителство се сдоби с финансиране до 26 януари включително. \r\nПо-рано тази седмица Камарата на представителите одобри нов такъв бюджет, предназначен за покрие нуждите на правителството до 16 февруари. Но членовете на Демократическата партия успяха да блокират прокарването му в Сената. Какво се случва, когато правителството на САЩ остане без бюджет? \r\nВсички институции, които са определяни като второстепенни за управлението на държавата, ще преустановят работа, докато не бъде приет нов бюджет. По-важните държавни институции няма да спират работа, но заплатите на служителите им ще бъдат забавени. Американският министър на отбраната Джеймс Матис обяви, че военните на САЩ ще продължават да изпълняват ангажиментите си по света, въпреки че американското правителство остана без финансиране, това се съобщава на официалната интернет страница на Пентагонa. В съобщението на Матис се казва, че „ние ще продължим да изпълняваме всекидневните си операции по света – корабите и подводниците ще останат в открито море, авиацията ще продължи да лети и нашите военни ще продължат да преследват терористи в Близкия Изток, Африка и Южна Азия“. Министърът обаче отбеляза, че тренировките на войниците от резерва ще бъдат преустановени. Матис също така е изразил готовността си да направи всичко възможно за да намали „последиците от прекъсванията и негативното влияние върху семействата на войниците“.  \r\nЩо се отнася до Министерството на правосъдието, 95 хил. от общо 115 хил. души, които са на работа към ведомството, няма да преустановят дейността си. Комисията за финансов надзор, чийто бюджет се определя от Конгреса, също ще остане почти незасегната. Служителите ѝ ще бъдат пратени в отпуск само ако приемането на бюджет се проточи няколко седмици. \r\nВ същото време, повече от хиляда служители на Белия дом ще бъдат изпратени вкъщи. Президентът ще може да извършва своите конституционни задължения чрез останалите около 700 служители. Библиотеката на Конгреса, Националният архив, „Мемориалът Линкълн“ и други известни места обаче ще затворят врати, като отхвърлянето на бюджета ще засегне също така служителите в държавния сектор на услугите, околната среда и образованието. Очаква се пътуванията от и към САЩ да продължат нормално с някои забавяния. Издаването на визи и паспорти ще продължи нормално, въпреки че са възможни някои временни отлагания. \r\nОчаква се да започнат преговори между Републиканската и Демократическата партия за постигане на ново споразумения за държавен бюджет, като междувременно двете страни не пропуснаха възможността да започнат обвинения един срещу друг относно това кой е виновен за създалата се ситуация.   : Цанко Цолов", "date": "2018.01.20", "title": "Американският Сенат отхвърли предложения краткосрочен бюджет, правителството на САЩ остана без финансиране (ОБЗОР)"}
{"url": "http://www.focus-news.net/news/2018/01/20/2479435/kiril-dobrev-koruptsiyata-e-nay-golemiyat-bich-v-momenta-i-bsp-shte-povede-bitkata-sreshtu-neya.html", "text": "Най-големият бич в обществото в момента е корупцията. Това заяви зам.-председателят на БСП Кирил Добрев при посещението си в Карнобат, съобщиха от пресцентъра на партията. „Няма как да преборим бедността, без да преборим корупцията и ние трябва да поведем тази битка“, коментира още Добрев.\r\nСпоред него е много по-добре, че БСП внасят вота на недоверие сами. „По-добре сами, отколкото зле придружени“, каза още той. Според него, колкото повече управляват ГЕРБ, толкова по-малко държава остава, защото управляващите я сливат с партията си. „Правят това веднъж чрез назначенията си от чистачката до директора и чрез раздаване на обществени поръчки на приближени техни бизнесмени. В момента единственото, което искат да направят, е темата корупция да бъде заглушена“, допълни още Кирил Добрев.\r\nПри посещението си в Карнобат Добрев бе придружен от Атанас Зафиров - член на ИБ на БСП, народните представители от област Бургас инж. Петър Кънев, Николай Тишев и Тодор Байчев, както и от председателя на ОблС Стойко Танков и общинския председател на БСП Бургас Живко Господинов.\r\nДомакин на срещата беше ОбС на БСП Карнобат и младият му председател Аспарух Иванов. Присъстващите имаха възможност да зададат своите въпроси към Кирил Добрев, а в края на срещата той връчи и членските карти на новопостъпилите в редиците на БСП младежи.\r\nДо края на деня заместник-председателят на НС на БСП ще посети Айтос и Бургас, а утре Кирил Добрев ще разговаря с хората в Созопол и Несебър.", "date": "2018.01.20", "title": "Кирил Добрев: Корупцията е най-големият бич в момента и БСП ще поведе битката срещу нея"}
{"url": "http://www.focus-news.net/news/2018/01/20/2479436/svezhina-dimitrova-naop-varna-na-31-mart-shte-bade-vtorata-sinya-luna-za-godinata.html", "text": "На 31 март ще бъде втората Синя Луна за годината. Това каза в интервю за Радио „Фокус“ – Варна Свежина Димитрова, директор на ЦПЛР-Народна астрономическа обсерватория и планетариум „Николай Коперник“ във Варна. Тя припомни, че Синя Луна е названието на второто пълнолуние в рамките на един календарен месец. Явлението ще е интересно с това, че докато през март 2018 година ще има две пълнолуния, през февруари няма да има нито едно. Преди това – на 4 март, Меркурий и Венера ще бъдат на много близко разстояние една до друга, на около 1,1 градус, а на 15 март Меркурий ще бъде в своята максимална източна елонгация. Това е вторият ден в годината, когато най-близката до слънцето планета може да се види лесно и ярко на небето малко след залез. „Вечерта между 22 и 23 април ще бъде максимумът на метеорния поток Лириди. След полунощ луната ще е залязла и няма да пречи на наблюдението на падащите звезди. Ще могат да бъдат наблюдавани около 20 метеора на час“, каза още Свежина Димитрова. На 6 и 7 май ще бъде максимумът на звездния поток Ета-Аквариди. Ще се наблюдават между 20 и 40 метеора на час, които ще се характеризират с дългите си огнени опашки. Заради сравнително ярката луна по това време вероятно ще бъдат наблюдавани само по 2-3 метеора на час. На 9 май Юпитер ще бъде най-близо до Земята и  ще се вижда много ясно.\r\nМарияна ВАЛЕНТИНОВА", "date": "2018.01.20", "title": "Свежина Димитрова, НАОП - Варна: На 31 март ще бъде втората Синя Луна за годината"}
{"url": "http://www.focus-news.net/news/2018/01/20/2479437/tanjug-sarbiya-aleksandar-vuchich-polozhi-venets-na-myastoto-na-ubiystvoto-na-oliver-ivanovich.html", "text": "По време на посещението си в Косово в събота, сръбският държавен глава Александър Вучич положи венец на мястото на убийството на лидера на косовските сърби Оливер Иванович, предава сръбската информационна агенция Tanjug. Иванович бе застрелян в началото на седмицата докато е излизал от централата на своето гражданско движение „Свобода, демокрация, справедливост“, в град Косовка Митровица. Малко след убийството му сръбският президент обяви, че има намерение да посети Северно Косово и да се разговаря с живеещите в района сърби.  \r\nМеждувременно започна и срещата между Вучич и официални лица от региона. Визитата на сръбския президент се провежда при засилени мерки за сигурност. : Цанко Цолов", "date": "2018.01.20", "title": "Tanjug (Сърбия): Александър Вучич положи венец на мястото на убийството на Оливер Иванович"}
{"url": "http://www.focus-news.net/news/2018/01/20/2479438/krasimir-uzunov-balgariya-tryabva-da-barza-s-realizatsiyata-na-ikonomicheski-proekti-s-makedoniya.html", "text": "България трябва да бърза с реализацията на икономически проекти с Македония. Това каза в интервю за предаването „Метроном“ на Радио „Фокус“ президентът на Агенция и Национална радиоверига „Фокус“ и анализатор на историята на Македония Красимир Узунов по повод ратифицирането на Договора за добросъседство с Македония. Той посочи за пример предвидения съвместен проект на двете държави за изграждане на високоскоростен път Петрич – Струмица. Красимир Узунов коментира още, че македонският премиер Зоран Заев полага големи усилия Македония да реши споровете със съседните си страни.\r\n„По една историческа случайност, България призна Македония като независима държава на 15 януари 1992 година. 26 години по-късно на същата дата македонският парламент ратифицира Договор за приятелство с България. Тези 240 км, които отделят София от Скопиe, ги извървяхме за 26 години. Очевидно в Македония има сили, които са заинтересовани този договор да не се подписва. Какво се промени? В обръщането на премиера Зоран Заев към нормално отношение към България има някои позитивни сигнали. Само допреди 5 месеца всички публикации за страната ни бяха не много лицеприятни. В момента за България се пише, че може да се работи за алтернативен туризъм – такова нещо не е писано в Македония от 20 години. Но, според мен, съпротивата ще продължава. България трябва по някакъв начин да навлезе вътре в живота на хората в Македония“, уточни Красимир Узунов. \r\nТой каза още, че западната ни съседка трудно ще отговори икономически на европейските стандарти. Според него, ако Македония получи обещание и евентуално членство в НАТО, това ще е положително за страната, ако, обаче, влезе в чакалнята и остане там две-три години, това обрича съществуването й.", "date": "2018.01.20", "title": "Красимир Узунов: България трябва да бърза с реализацията на икономически проекти с Македония"}
{"url": "http://www.focus-news.net/news/2018/01/20/2479439/blagoevgrad-smart-na-dete-v-bolnitsata-v-razlog-dovede-do-naprezhenie-pred-lechebnoto-zavedenie.html", "text": "Смъртта на 4-годишно дете в Разлог е довела до напрежение пред лечебното заведение. Това потвърдиха за Радио „Фокус“- Пирин от болницата в града. Детето е докарано късно снощи в детско отделение на МБАЛ-Разлог. Въпреки оказаната помощ от медиците, момчето е починало. През нощта тялото на починалото е транспортирано за аутопсия от съдебен лекар в „Съдебна медицина” в благоевградската болница. Близки на детето са се събрали пред МБАЛ-Разлог, обвинявайки дежурните лекари за смъртта на момчето. Детето е циганче.\r\nЛора КАЛЧЕВА", "date": "2018.01.20", "title": "Благоевград: Смърт на дете в болницата в Разлог доведе до напрежение пред лечебното заведение"}
{"url": "http://www.focus-news.net/news/2018/01/20/2479440/saudi-press-agency-angela-merkel-e-na-poseshtenie-v-balgariya-za-da-obsadi-reformi-v-es.html", "text": "Германският канцлер Ангела Меркел е на посещение в България за да обсъди реформи в ЕС, коентира Saudi Press Agency. В рамките на посещението си, Меркел ще се срещне с премиерът на страната Бойко Борисов, с когото ще обсъдят приоритетите на българското председателство на Съвета на ЕС. Двамата също така ще обсъдят реформи в миграционната политика на Съюза. : Цанко Цолов", "date": "2018.01.20", "title": "Saudi Press Agency: Ангела Меркел е на посещение в България за да обсъди реформи в ЕС"}
{"url": "http://www.focus-news.net/news/2018/01/20/2479441/balgariya-komentari-v-svetovnite-medii-agentsiya-fokus-poseshtenie-na-angela-merkel-i-artan-grubi-v-sofiya-chetirima-raneni-makedontsi-na-pat-kray-bansko.html", "text": "Германският канцлер Ангела Меркел е на посещение в България за да обсъди реформи в ЕС, коентира Saudi Press Agency. В рамките на посещението си, Меркел ще се срещне с премиерът на страната Бойко Борисов, с когото ще обсъдят приоритетите на българското председателство на Съвета на ЕС. Двамата също така ще обсъдят реформи в миграционната политика на Съюза. \r\n*** Македонският председател на комисията по европейските въпроси на страната Артан Груби ще вземе участие от 20 до 22 януари на конференция в София, съобщава македонската медия “Мета“. По време на срещата, на която ще участват министрите, отговарящи за европейските въпроси на страните-членки на ЕС и държавите, които искат да се присъединят към Съюза, ще бъдат обсъдени приоритетите на българското европедседателство. По време на конференцията обръщение ще направи и българският министър за председателство на София на Съвета на ЕС Лиляна Павлова.\r\nВ кулоарите на срещата Груби ще проведе разговори и със своите колеги от региона. \r\n*** Четирима македонски граждани са ранени след тежка катастрофа по пътя Банко-Добринище в България, съобщава македонското електронно издание МКД. Съгласно разпространената информация, автомобилът с македонска регистрация е излязъл от пътя и се е преобърнал няколко пъти. На мястото са пристигнали две линейки, а екип на пожарната е извадил пострадалите от превозното средство. Пострадалите са настанени в болница в Разлог без опасност за живота. Полицията е взела кръвна пробра заради съмнение в шофиране в нетрезво състояние. \r\n***", "date": "2018.01.20", "title": "България - коментари в световните медии (Агенция „Фокус\") - посещение на Ангела Меркел и Артан Груби в София, четирима ранени македонци  на път край Банско"}
{"url": "http://www.focus-news.net/news/2018/01/20/2479442/plovdiv-s-nad-100-000-lv-poveche-sa-prihodite-ot-turizam-i-ot-obshtinskiya-institut-starinen-plovdiv-prez-2017-g-v-sravnenie-s-2016-g.html", "text": "През 2016 година приходите от туризма и от Общинския институт „Старинен Пловдив“ са в рамките на 390 000 лева, докато през 2017 година те са достигнали 492 000 лева, което е значителен ръст. Това каза за Радио „Фокус“ – Пловдив директорът на новосформираното Общинско предприятие „Старинен Пловдив“ Йордан Илиев. „Имаме няколко идеи за увеличаване на туристическия поток към Стария град на Пловдив. Първото, което е най-важно, подали сме документи за получаване на туроператорски лиценз, който до два месеца трябва да бъде готов. Другото важно нещо за нас е интернет продажбата на билети. С една много известна компания водим преговори и до няколко месеца ще бъде реализирана продажбата на нейни билети и наша реклама. Изключително важно нещо е и продажбата на билети и рекламата в международни сайтове. Може да покажем какво представлява Стария град с агресивен маркетинг в чуждестранни сайтове. Ние имаме и разполагаме с голямо богатство, но това богатство трябва да бъде изведено на пазара“, смята Йордан Илиев.\r\nДиректорът на ОП „Старинен Пловдив“, който встъпи в длъжност преди седмица, разказа, че вече се е запознал с колегите си. „Радвам се, че тук има добри специалисти, има хора, които разбират и които могат да бъдат до голяма степен от полза с познанията си. Така че, колективът ми направи добро впечатление. Надявам се да се сработим и в бъдеще време да постигнем добри резултати“, коментира Йордан Илиев.\r\nТони МИХАЙЛОВ", "date": "2018.01.20", "title": "Пловдив: С над 100 000 лв. повече са приходите от туризъм и от Общинския институт „Старинен Пловдив“ през 2017 г. в сравнение с 2016 г."}
{"url": "http://www.focus-news.net/news/2018/01/20/2479443/iglika-mishkova-etnolog-petlyovden-e-mazhkiyat-analog-na-babinden.html", "text": "Петльовден е мъжкият аналог на Бабинден. Това каза в седмичното обзорно предаване „Метроном“ на Радио „Фокус“ уредникът на Националния етнографски музей д-р Иглика Мишкова. Тя подчерта, че петелът е много важен символ в българската традиция. „Днешният ден е посветен на паметта на преподобни Евтимий Велики и на българския патриарх св. Евтимий Търновски. Във всяка къща, в която е имало мъжка челяд, се е давал петел като жертва. Няколко са основните моменти в този празник – от една страна важността на мъжа в традиционното общество, а от друга – петелът е изключително важен символ в нашата традиция. Това е птица, която е недосегаема за демоните и лошите сили. Когато петелът кукурига рано сутрин, всички зли духове бягат“, уточни Иглика Мишкова. Тя каза още, че на празничната трапеза по традиция присъства варен петел с ориз и булгур и специален хляб. Етнологът добави, че според обичая майките на мъжки рожби приготвят малки питки и кравайчета, като обредната храна се раздава за здравето на децата.", "date": "2018.01.20", "title": "Иглика Мишкова, етнолог: Петльовден е мъжкият аналог на Бабинден"}
{"url": "http://www.focus-news.net/news/2018/01/20/2479444/ria-novosti-mok-dopusna-severnokoreyskite-sportisti-do-uchastie-na-zimnata-olimpiada-v-pyonchan.html", "text": "Спортистите от Северна Корея ще вземат участие на Олимпиадата в Пьончан, заяви президентът на Международния олимпийски комитет Томас Бах, предава РИА Новости.\r\n„Щастлив съм да обявя, че спортистите от Северна Корея ще вземат участие на зимните Олимпийски игри в Пьончан през 2018 година. Днес, МОК взе изключително решение и отдели квоти за 22-а спортисти, които ще участват в три спорта и пет дисциплини в Пьончан. Те ще бъдат съпровождани от 22 треньора и официални лица“, заяви Бах.\r\nВ делегацията ще влязат и 21 представители на медиите.\r\nСпортистите от Северна Корея ще участват на игрите съвместно с южнокорейските олимпийци – под един флаг и с песента „Ариранг“ вместо химн.\r\n„В изпълнение на желанието на двата олимпийски комитета, МОК съгласува тяхното искане да участват заедно на откриването на Олимпиадата, като една нация, под името „Корея“. Този отбор ще излезе на олимпийския стадион под обединения флаг на Корея. Уверен съм, че това ще бъде много емоционален момент, не само за Корея, но и за целия свят“, уверен е президентът на МОК.\r\nТова е първият случай в историята, когато два олимпийски отбора ще се обединят, подчерта още Бах.\r\nСевернокорейците ще участват във фигурното пързаляне, шорттрек, ски спускане и ски бягане, а в женския хокеен турнир ще се включи обединен отбор: 23 спортистки от Южна Корея и 12 от Северна. Кой ще излезе на леда, ще решава старши треньора на националния отбор на Южна Корея, но при всички случаи той трябва да използва най-малко три представителки на Северна Корея.\r\nДелегацията на страната ще пристигне в олимпийското село на 1 февруари и всички състезатели ще трябва да преминат през допинг контрол.\r\nПревод и редакция:", "date": "2018.01.20", "title": "РИА Новости: МОК допусна севернокорейските спортисти до участие на зимната Олимпиада в Пьончан"}
{"url": "http://www.focus-news.net/news/2018/01/20/2479445/agentsiya-fokus-izlachva-na-zhivo-izyavleniyata-na-kantslera-angela-merkel-i-premiera-boyko-borisov.html", "text": "Агенция „Фокус“ излъчва на живо във „Фейсбук“ изявленията на канцлера на Германия Ангела Меркел и българския премиер Бойко Борисов след срещата им в резиденция „Бояна“. Видеото може да гледате   .", "date": "2018.01.20", "title": "Агенция „Фокус“ излъчва на живо изявленията на канцлера Ангела Меркел и премиера Бойко Борисов"}
{"url": "http://www.focus-news.net/news/2018/01/20/2479446/afp-chetirima-kanadski-i-amerikanski-zalozhnitsi-byaha-osvobodeni-v-nigeriya.html", "text": "Двама американци и двама канадци, отвлечени по време на засада в Нигерия тази седмица, бяха освободени в събота, предава AFP, като се позовава на информация от местната полиция.\r\nЧетиримата бяха отвлечени във вторник вечерта в северния щат Кадуна. „Те бяха освободени, благодарение на усилията на полицията“, заяви говорителят на местните органи на реда в нигерийския щат Кадуна Муктар Алиу, добавяйки, че всички те са в добро здраве. \r\nПревод и редакция:", "date": "2018.01.20", "title": "AFP: Четирима канадски и американски заложници бяха освободени в Нигерия"}
{"url": "http://www.focus-news.net/news/2018/01/20/2479447/razsledvat-priema-na-chuzhdestranni-studenti-v-meditsinskiya-universitet-v-sofiya.html", "text": "Под ръководството на Специализираната прокуратура се провежда разследване срещу организирана престъпна група, създадена с цел и извършваща документни престъпления. Те са свързани с приема на чуждестранни студенти в Медицинския университет в София. Това съобщиха от пресцентъра на Апелативна специализирана прокуратура.\r\nВчера, 19 януари 2018 г., на територията на София бяха извършени действия по претърсване и изземване. Разпитват се свидетели, анализира се голям обем от иззета документация.\r\nПовече информация към настоящия момент не може да бъде огласена, за да не се попречи на целите на разследването за разкриване на обективната истина.\r\nНезабавно след анализа на доказателствения материал и евентуалното повдигане на обвинения, ще бъде предоставена допълнителна информация.", "date": "2018.01.20", "title": "Разследват приема на чуждестранни студенти в Медицинския университет в София"}
{"url": "http://www.focus-news.net/news/2018/01/20/2479448/kantslerat-na-germaniya-angela-merkel-ochakvame-mnogo-ot-balgarskoto-predsedatelstvo-i-spodelyame-tselite-mu.html", "text": "Очакваме много от Българското председателство и споделяме целите му. Това каза канцлерът на Германия Ангела Меркел след срещата с премиера Бойко Борисов, предаде репортер на Агенция „Фокус“. „Скъпи Бойко Борисов, благодаря за сърдечния прием в София. Радвам се, че имам възможност в началото на Българското председателство да гостувам тук. Очакваме много от него, подготвено е отлично от българското правителство. Мотото „Съединението прави силата“ е точно това, от което има нужда ЕС“, заяви Меркел. По думите й от географското си положение България може да направи много за развитието на отношенията със съседите й. „Много активно говорихме за тези отношения. Например за неформалната среща, която иска да се проведе в София за Западните Балкани. Напълно споделяме целите на Българското председателство“, коментира тя. \r\nЛюба АЛЕКСИЕВА", "date": "2018.01.20", "title": "Канцлерът на Германия Ангела Меркел: Очакваме много от Българското председателство и споделяме целите му"}
{"url": "http://www.focus-news.net/news/2018/01/20/2479449/mvnr-na-iran-vsyaka-voenna-operatsiya-v-siriya-mozhe-da-povliyae-na-siriyskiya-kongres-v-sochi.html", "text": "Всяка наземна военна операция в Сирия може да окаже влияние на Конгреса за сирийски национален диалог, насрочен за 29-30 януари в Сочи. Това заяви в събота пред журналистите заместник-министърът на външните работи на Иран Хюсеин Ансари, коментирайки започналата наземна операция на ВС на Турция в сирийски район Африн, предава ТАСС.\r\n„Всяка наземна операция може да повлияе на конгреса в позитивен или негативен план“, заяви Ансари. „Надяваме се, че страните-гаранти (на режима на примирие в Сирия – Турция, Русия и Иран) ще предприемат действия, за да няма такова влияние“.Агенция „Фокус“ припомня:\r\nПрезидентът на Турция Реджеп Таийп Ердоган заяви в събота, че операцията на ВС на републиката в района Африн, в който живеят около 1,5 млн. сирийски кюрди, фактически вече е започнала. При това той подчерта, че следващата цел на операцията ще е сирийския град Манбидж.\r\nВ Африн са заели позиции кюрди от „Отрядите за народна самоотбрана“ и партията „Демократически съюз“, които в Анкара се смятат за терористични издънки на Работническата партия на Кюрдистан (ПКК), призната за терористическа организация в Турция и голяма част от света.\r\nПревод и редакция:", "date": "2018.01.20", "title": "МВнР на Иран: Всяка военна операция в Сирия може да повлияе на сирийския конгрес в Сочи"}
{"url": "http://www.focus-news.net/news/2018/01/20/2479450/varna-observatoriyata-v-grada-shte-organizira-nablyudatelni-ekspeditsii-za-povecheto-ot-astronomicheskite-yavleniya-koito-shte-badat-vidimi-prez-godinata.html", "text": "Обсерваторията във Варна ще организира наблюдателни експедиции за повечето от астрономическите явления, които ще бъдат видими през годината. Това каза в интервю за Радио „Фокус“ – Варна Свежина Димитрова, директор на ЦПЛР-Народна астрономическа обсерватория и планетариум „Николай Коперник“ във Варна. На 27 юли ще има пълно лунно затъмнение. Освен това през този ден Марс ще е най-близо до Земята и ще се вижда най-ясно. „В 7.00 часа Марс ще се намира на най-близко разстояние от Земята за последните 15-17 години. В астрономията това явление се нарича велико противостояние“, обясни Свежина Димитрова. На 12 и 13 август ще бъде пикът на Персеидите. Луната ще бъде тънка и няма да пречи на наблюденията, като след полунощ ще могат да се наблюдават по 60 падащи звезди на час. „17 август ще бъде денят на източната елонгация на Венера – планетата ще се вижда ясно след залез Слънце“, каза още Свежина Димитрова. „На 8 октомври ще бъде пикът на метеорния поток Дракониди – този поток се отличава с това, че се вижда най-добре около час след залез. Вечерта между 21 и 22 октомври ще е пикът на метеорния поток Ориониди, като ще могат да се наблюдават около 15-20 метеора на час. Между 13 и 14 декември ще бъде наблюдаван метеорният поток Джеминиди, който ще оставя своите разноцветни проблясъци и опашки в нощното небе. Луната няма да е много голяма и няма да пречи на звездното шоу“, допълни Свежина Димитрова.\r\nМарияна ВАЛЕНТИНОВА", "date": "2018.01.20", "title": "Варна: Обсерваторията в града ще организира наблюдателни експедиции за повечето от астрономическите явления, които ще бъдат видими през годината"}
{"url": "http://www.focus-news.net/news/2018/01/20/2479451/reuters-premierat-na-irak-hayder-al-abadi-se-sreshtna-s-premiera-na-irakski-kyurdistan-neshirvan-barzani.html", "text": "Министър-председателят на ирак Хайдер ал Абади се срещна в събота в Багдад с премиера на полуавтономната област Иракски Кюрдистан Неширван Барзани, предава Reuters.\r\nТова е първата среща между Абади и лидер от Кюрдистанското регионално правителство (КРП) след избухването на конфликта между Багдад и Ербил около референдума за независимост на кюрдската област, проведен на 25 септември.\r\nПревод и редакция:", "date": "2018.01.20", "title": "Reuters: Премиерът на Ирак Хайдер ал Абади се срещна с премиера на Иракски Кюрдистан Неширван Барзани"}
{"url": "http://www.focus-news.net/news/2018/01/20/2479452/kantslerat-na-germaniya-angela-merkel-blagodarya-na-balgariya-za-nachina-po-koyto-pazi-nashata-vanshna-granitsa.html", "text": "Благодаря на България за начина, по който пази нашата външна граница. Това каза канцлерът на Германия Ангела Меркел след срещата с премиера Бойко Борисов, предаде репортер на Агенция „Фокус“. \"Можем да разчитаме на управлението в България. Знаем, че председателството е много добре подготвено. Добрия живот в мирна Европа се нуждае и от участието на Западните Балкани, от това те да получат европейска перспектива. Трябва да покажем видими успехи, Ще поканим Великобритания към така наречения „Берлински процес“, който Германия иницира тази година. Ще работим ръка за ръка\", заяви Меркел. \"Трябва да улесним процеса на свързаност, тоест да дадем възможност на хората да се свържат чрез инфраструктурата. Ще насърчим инфраструктурните проекти и ще работим в тясно сътрудничество\", допълни тя. По отношение на сътрудничеството с Турция и въпросите за миграцията, тя отбеляза, че България ще продължи работата по досието за общата европейска политика в областта на убежището. \r\n\"Искам да благодаря на България за начина, по който пази нашата външна граница, тази задача е изключително трудна, особено по българо-турската граница. \"Фронтекс\" подкрепя България, Германия подкрепя България с думи и дела, основната работа обаче трябва да бъде свършена тук, за което искам да ти благодаря\", обърна се тя към премиера Борисов.  \r\n\"Приветствам идеята на България да изгради във Варна газов хъб, който да диверсифицира доставките на газ в Европейския съюз. България има стратегическо положение по отношение на този проекти затова ние го подкрепяме\", каза още Ангела Меркел.  \r\nЛюба АЛЕКСИЕВА", "date": "2018.01.20", "title": "Канцлерът на Германия Ангела Меркел: Благодаря на България за начина, по който пази нашата външна граница"}
{"url": "http://www.focus-news.net/news/2018/01/20/2479453/premierat-boyko-borisov-nay-shtastliv-sam-ot-tova-che-es-vodi-mirna-dobrosasedska-politika.html", "text": "Най-щастлив съм от това, че ЕС води мирна, добросъседска политика. Това каза премиерът Бойко Борисов след срещата с канцлера на Германия Ангела Меркел, предаде репортер на Агенция „Фокус“. „С нетърпение всички очакваме по-скорошното създаване на правителство в Германия, която е мотор за Европа. За доброто на всички е колкото може по-бързо да има правителство“, коментира Борисов. Българският премиер благодари за подкрепата относно газовия хъб „Балкан“. „Благодаря за подкрепата за опазването на границата. Благодаря за тези 160 млн. евро, които в Братислава ЕС отпусна за границата. Благодаря и за полицаите и ФРОНТЕКС, които съвместно с нас охраняват Шенгенската външна граница на ЕС“, допълни той.\r\n„Нищо повече за Западните Балкани в случая не подхожда от Берлинския процес, той за радост е започнал 3-4 години преди това“, обясни Борисов и допълни, че финансирането на магистрали, жп линии, пристанища ще спомогнат за свързаността на Балканите, да дойдат инвеститори, да се развие туризма, да останат младите хора. „За един процес финансирането гарантира успеха му. В случая имаме сериозно ангажиране на ЕС и в лицето на немския канцлер“, каза той.\r\nПо думите му е важно да бъде продължена работата на Естонското председателство. „Дигиталната икономика, киберсигурността, общата европейска отбрана – това са все процеси, които са много важни. Поставяме си за цел да работим активно по бюджета, по селскостопанската политика, която е изключително важно. Така да направим, че темата за Западните Балкани да продължи и след това. Най-щастлив съм от това, че ЕС води мирна, добросъседска политика и ще направим всичко възможно да нормализираме отношенията с големите ни съседи. Европа има нужда от мир, от спокойствие, тогава тя е най-доброто място за живеене“, поясни премиерът Борисов и благодари на канцлера Ангела Меркел за посещението. \r\nЛюба АЛЕКСИЕВА", "date": "2018.01.20", "title": "Премиерът Бойко Борисов: Най-щастлив съм от това, че ЕС води мирна, добросъседска политика"}
{"url": "http://www.focus-news.net/news/2018/01/20/2479454/plovdiv-kravodaritelska-kampaniya-pomognete-v-imeto-na-zhivota-shte-se-provede-v-grad-rakovski-na-6-i-7-fevruari.html", "text": "Кръводарителска кампания „Помогнете в името на живота“ ще се проведе в град Раковски на 6 и 7 февруари. Това съобщиха за Радио „Фокус“ – Пловдив инициаторите на акцията. Кампанията е за безвъзмездно и доброволно кръводаряване. Желаещите да дарят кръв, могат да го направят и през двата дни в сградата на Общината, за времето между 09.00 и 12.30 часа. Организаторите припомнят, че всеки здрав човек на възраст от 18 до 65 години, за когото лекар прецени, че кръводаряването не застрашава здравето му и дарената от него кръв е безопасна за болните, които се нуждаят от нея, може да стане дарител. Мъжете могат да даряват кръв 5 пъти в рамките на една календарна година, а жените – 4 пъти, като интервалът между две кръводарявания трябва да бъде минимум 2 месеца.\r\nТони МИХАЙЛОВ", "date": "2018.01.20", "title": "Пловдив: Кръводарителска кампания „Помогнете в името на живота“ ще се проведе в град Раковски на 6 и 7 февруари"}
{"url": "http://www.focus-news.net/news/2018/01/20/2479455/tass-prezidentat-na-sarbiya-polozhi-tsvetya-na-myastoto-na-ubiystvoto-na-srabskiya-politik-v-kosovo.html", "text": "Президентът на Сърбия Александър Вучич положи цветя в събота на мястото на убийството на един от лидерите на косовските сърби Оливер Иванович в град Косовска Митровица. Това съобщи кореспондент на ТАСС от мястото на събитието.\r\nЦеремонията по полагането на цветя и импровизирания мемориал на входа на офиса на партия „Свобода, демокрация, справедливост“, където във вторник беше застрелян нейния лидер Иванович, се проведе при засилени мерки за сигурност. Жителите на Косовска Митровица носиха цветя на мястото още преди пристигането на президента. Вучич добави към купчината букет червени гербери и белолистници, след което почете паметта на загиналия с минута мълчание.\r\nСлед полагането на цветята, Вучич се отправи към местния университет, за да се срещне там с жителите на Косово. Както самият сръбски президент съобщи по-рано, той има намерение да обсъди въпроси около осигуряването на безопасността на живеещите там сърби. На срещата, съгласно програмата на президента, са отделени около два часа.\r\nВучич се намира в Косово на двудневна визита. Вечерта сръбският лидер ще пристигне в околностите на Прищина, където ще посети сръбския манастир (задужбина) Грачаница и селцето Лапле Село – сръбския анклав в центъра на Косово. Вторият ден от посещението ще се проведе във формат, закрит за пресата.\r\nПревод и редакция:", "date": "2018.01.20", "title": "ТАСС: Президентът на Сърбия положи цветя на мястото на убийството на сръбския политик в Косово"}
{"url": "http://www.focus-news.net/news/2018/01/20/2479456/kantslerat-na-germaniya-angela-merkel-v-nay-skoro-vreme-postepenno-pravilata-na-shengenskoto-prostranstvo-shte-zapochnat-da-se-vavezhdat-v-balgariya.html", "text": "Не мога да ви кажа конкретна дата, но според мен в най-скоро време, постепенно и на етапи, ще започнат да се въвеждат правилата на Шенгенското пространство, на първо място по летищата. Това каза канцлерът на Германия Ангела Меркел след срещата с премиера Бойко Борисов, предаде репортер на Агенция „Фокус“. „Обсъждаме отдавна присъединяването на България към Шенген. Виждаме какви усилия полага България. Подкрепяме България и на практика към днешна дата тя вече пази външна граница на Съюза – българо-турската граница.  Мисля, че тази тема доста бързо отново ще застане на дневен ред“, коментира Меркел.\r\nПо отношение на евроинтеграцията на Западните Балкани те отчете, че Германия вижда перспектива за присъединяването им. „За нас е важно това присъединяване да стане на основа на изпълняване на критериите. Ние можем да отваряме глави и да водим преговори, но съответната държа трябва да покаже резултати“, допълни още канцлерът на Германия.\r\nЛюба АЛЕКСИЕВА", "date": "2018.01.20", "title": "Канцлерът на Германия Ангела Меркел:  В най-скоро време постепенно правилата на Шенгенското пространство ще започнат да се въвеждат в България"}
{"url": "http://www.focus-news.net/news/2018/01/20/2479457/veliko-tarnovo-otvaryat-shishmanovata-banya-za-poseshteniya-v-nachaloto-na-noviya-turisticheski-sezon.html", "text": "Отварят Шишмановата баня за посещения в началото на новия туристически сезон, който по традиция във Велико Търново започва в края на март и началото на април. Това каза за Радио „Фокус“ – Велико Търново Соня Петрова, уредник в Регионалния исторически музей. Най-новата атракция на старопрестолния град бе прехвърлена в структурите на Музея в края на предходната година. „Посещението ѝ ще бъде включено в туристически пакет, заедно с църквата „Св. св. Петър и Павел“. Това е старата митрополитска църква, която е в подножието на Малката порта на Царевец и в близост до училището „Св. Теодосий Търновски“. Тези, които ще посетят Асенов квартал и църквата „Св. 40 мъченици“, могат да влязат в храмовете „Св. Димитър Солунски“ и „Св. Георги“, добави Соня Петрова. Тя уточни, че по този начин ще се осъществяват и посещенията в Шишмановата баня.\r\nИзработването на подобни пакети, по думите й, се прави за привличане на повече туристи.\r\nЛуиза ТРАНЧЕВА", "date": "2018.01.20", "title": "Велико Търново: Отварят Шишмановата баня за посещения в началото на новия туристически сезон"}
{"url": "http://www.focus-news.net/news/2018/01/20/2479458/afp-vitseprezidentat-na-sasht-mayk-pens-pristigna-v-kayro-za-nachaloto-na-obikolkata-si-v-blizkiya-iztok.html", "text": "Вицепрезидентът на САЩ Майк Пенс пристигна в столицата на Египет Кайро в събота, в първата си спирка от близкоизточната си обиколка, която беше отменяна неколкократно заради създалите се настроения срещу Вашингтон от официалното признаване на Ерусалим за столица на Израел, предава AFP.\r\nПенс трябваше да пристигне в региона още през декември, но голяма част от срещите бяха отменени заради действията на президента на САЩ Доналд Тръмп.\r\nПревод и редакция:", "date": "2018.01.20", "title": "AFP: Вицепрезидентът на САЩ Майк Пенс пристигна в Кайро за началото на обиколката си в Близкия Изток"}
{"url": "http://www.focus-news.net/news/2018/01/20/2479459/premierat-boyko-borisov-po-vazduh-i-voda-nyama-nikakav-problem-balgariya-da-vleze-v-shengen-i-dnes.html", "text": "По въздух и вода няма никакъв проблем България да влезе в Шенген и днес. Това каза премиерът Бойко Борисов след срещата с канцлера на Германия Ангела Меркел, предаде репортер на Агенция „Фокус“.  „Що се касае за Шенген много разчитам на посещението на холандския премиер Марк Рюте на 6 февруари. Мисля, че по въздух и вода няма никакъв проблем България да влезе в Шенген и сега, и днес. А пък и понеже Холандия най-гласно изрази несъгласието си  България и Румъния да са в Шенген, да има възможност неговите експерти да обиколят цялата граница, всички пунктове, където искат“, заяви Бойко Борисов и допълни, че ще им бъде осигурен пълен достъп до където пожелаят да отидат по избор. „След като проведа разговора с него, както Ангела каза, тогава ще водя  и разговори с нея“, каза още той.\r\nВъв връзка с настояването му в Страсбург за изготвяне на пътна карта за интеграцията на Западните Балкани в ЕС и кои трябва да са основните точки, Борисов коментира:  „Не случайно няколко пъти го повтарям. Те са два такта – единият е чисто политически, в който ЕК, европейските държави работят по затваряне на главите, по процедурата, която има ЕС за приемане на страни-членки“. „Амбициите на елитите на тези балкански държави трябва да бъдат да покриват колкото могат по-бързо критериите“, обясни премиерът. „За да покажем на тези народи, че Европа идва, че това не е процес някога, някъде, ще дойде време да станете членове - през европейски фондове, през европейски заеми трябва да строим инфраструктурата, която ще ги приближи максимум до страните в ЕС и ще повиши тяхната конкурентоспособност. Този план канцлерът на Германия го прие и счита, че парите, които ще са необходими в рамките на 10-15 години докато се проектира, строи – никак няма да са накуп и много“, каза още той.", "date": "2018.01.20", "title": "Премиерът Бойко Борисов: По въздух и вода няма никакъв проблем България да влезе в Шенген и днес"}
{"url": "http://www.focus-news.net/news/2018/01/20/2479460/pazardzhik-traditsionniyat-praznik-na-vinoto-v-peshtera-shte-se-provede-na-1-fevruari.html", "text": "Традиционният празник на виното в Пещера ще се проведе на 1 февруари – Трифон Зарезан, като до 23 януари се набират участници в конкурса за Цар на виното. Това съобщи за Радио „Фокус“ – Пазарджик Мария Златкова, секретар на читалище „Развитие“ в Пещера. Тя обясни, че на 1 февруари в 11.00 часа на крепост „Перистера” ще се извърши ритуално зарязване на лоза и ще бъде отслужен водосвет. „Ще се дегустират и домашни вина и ще бъде връчена наградата „Цар на виното – 2018“ г. Желаещите да участват в конкурса за най-добро домашно вино трябва да представят проби в читалище „Развитие” до 23 януари“, уточни Златкова. В програмата на празника ще вземат участие самодейци от читалище „Развитие” и народния изпълнител Николай Учкунов.\r\nАлбена ЖИЛЕКОВА", "date": "2018.01.20", "title": "Пазарджик: Традиционният празник на виното в Пещера ще се проведе на 1 февруари"}
{"url": "http://www.focus-news.net/news/2018/01/20/2479461/evrodeputatat-vladimir-uruchev-poseti-ppmg-akad-ivan-tsenov-vav-vratsa.html", "text": "Евродепутатът от ГЕРБ/ЕНП Владимир Уручев посети ППМГ „Акад. Иван Ценов” във Враца по покана на старшите и младшите посланици на Европейския парламент. Те запознаха Уручев с дейностите си по програмата, които са насочени към наука, иновации, дигитални технологии. Това съобщиха от пресцентъра на ПП ГЕРБ. Младшите посланици представиха знанията си за институцията, която представлява интересите на европейските граждани и подчертаха значимостта на ЕС като територия на мира, солидарността и единността. „Младите хора са във фокуса на почти всички политики на Европейския съюз”, уточни Уручев и коментира, че европейските политици имат нужда от идеите на младежите. „Трябва им вашата мощ, вашата динамика, идеите, които раждате всеки ден, всяка минута. Младите хора са отворени да живеят с новото – новите технологии, нова организация на живот”, категоричен бе Владимир Уручев и сподели, че именно затова Европейският парламент създава програми, с които да ангажира все повече млади хора. Той поясни, че отделните постижения, когато се обединят, дават по-добри резултати и заяви, че когато сме заедно, сме по-силни. Уручев осведоми за възможностите за взаимодействие с европейските институции, като уточни, че познаването на институциите е от ключово значение за това къде биха искали идеите им да бъдат разгледани. \r\nДиректорът на ППМГ - Враца Татяна Василева съобщи, че в момента тече паралелно събитие с участие на възпитаници на училището в програмата „Евроскола” в Страсбург. Отборът на ППМГ, спечелил квота за програмата, е в Европейския парламент във френския град, където учениците се превръщат в евродепутати за един ден, като участват в „заседания на комисиите“ и в „пленарни заседания“.\r\nВ развилата се дискусия бяха коментирани въпроси от национален и европейски характер, значението и приоритетите на Българското председателство на Съвета на ЕС, бъдещето на Европа, на ядрената енергетика, както и ролята на България в сферата на науката и дигиталните технологии.\r\nВ рамките на събитието, евродепутатът Владимир Уручев откри информационен кът за Европейския парламент. Старшите посланици в лицето на учителите Ани Павлова и Пепа Павлова изразиха надежда, че ППМГ „Акад. Иван Ценов” ще бъде най-дейното и най-оригиналното училище и ще заслужи специалната награда на Информационното бюро на ЕП – специално издание на програмата „Евроскола” в Страсбург. Възпитаник на гимназията връчи на Владимир Уручев умален макет на Европейския парламент, изработен от самия него с помощта на дигитални технологии. Гост на събитието бе и Мария Панайотова - представител на ТПП - Враца.", "date": "2018.01.20", "title": "Евродепутатът Владимир Уручев посети ППМГ „Акад. Иван Ценов” във Враца"}
{"url": "http://www.focus-news.net/news/2018/01/20/2479462/kantslerat-na-germaniya-angela-merkel-nadyavame-se-skoro-da-zapochnem-razgovori-za-sazdavane-na-stabilno-pravitelstvo-svetat-nyama-da-ni-chaka.html", "text": "Изчакваме конгреса на Социалдемократическата партия и се надяваме да започнем разговори за коалиция и за създаване на стабилно правителство. Това каза канцлерът на Германия Ангела Меркел след срещата с премиера Бойко Борисов в отговор на въпрос за активността й във външната политика на фона на преговорите за съставяне на стабилно правителство във вътрешнополитически план, предаде репортер на Агенция „Фокус“. „Но, както казах и в новогодишното ни обръщение, светът не ни чака, няма да ни чака и аз като изпълняващ длъжността министър-председател съм длъжна да дойда в България и да покажа с моето посещение, че подкрепяме Българското председателство“, посочи Меркел „Знаем от собствен опит, че това е нещо много голямо, знаем колко интензивно се подготвяхме за него. Разговорът беше много интересен, защото перспективата, която сподели България е перспектива, която и ние споделяме по отношение на политиката на съседство, икономическото развитие и т.н. Опитвам да изпълнявам по най-добрия възможен начин ежедневните си задължения и успоредно с това да работя за създаването на стабилно правителство в Германия“, допълни още канцлерът на Германия.\r\nБългарският премиер Бойко Борисов отбеляза от своя страна: „Аз истински се надявам, че и нашият добър приятел на България Мартин Шулц, и техният конгрес ще вземе това решение и максимално бързо ще се направи правителство в Германия. Знам отношението на Мартин Шулц към България и надали ще остане обиден, че канцлерът Ангела Меркел е дошла да ни види. И той би дошъл да ни види със сигурност“. \r\nЛюба АЛЕКСИЕВА", "date": "2018.01.20", "title": "Канцлерът на Германия Ангела Меркел: Надяваме се скоро да започнем разговори за създаване на стабилно правителство, светът няма да ни чака"}
{"url": "http://www.focus-news.net/news/2018/01/20/2479463/binali-yaldaram-turtsiya-nyama-da-dopusne-sashtestvuvaneto-na-teroristichni-grupirovki-kray-granitsite-si.html", "text": "Близо 350 хиляди кюрди от сирийския район Африн са избягали в Турция в резултат от репресиите на сирийските кюрдски „Отряди за народна самоотбрана“ и „Ислямска държава“, заяви турският премиер Бинали Йълдъръм в събота, предава Anadolu Agency.\r\nВ изказване пред шестия годишен регионален конгрес на управляващата в Турция „Партия на справедливостта и развитието“ в северния град Зонгулдак, Йълдъръм заяви, че Турция няма да допусне съществуването на терористични групировки край южните си граници.\r\n„Операцията в Африн цели да прекрати жестокостите на сирийските кюрдски организации, ПКК и „Ислямска държава“ в този район“, обясни Йълдъръм.\r\n„А основната ни цел е да осигурим безопасността край южната ни граница. От една страна, някои страни, правещи се на наши съюзници, ни направи някои обещания, но от друга, те подпомагат засилването на присъствието на терористичните организации в региона“,\r\nТурският премиер разкритикува САЩ за това, че си сътрудничат с Работническата партия на Кюрдистан (ПКК), организация, която е в списъците на терористите и на САЩ, и на ЕС.\r\nПо-рано в събота, президентът на Турция Реджеп Таийп Ердоган обяви, че е дал началото на наземна операция на Въоръжените сили на Турция в сирийския район Африн, който е част от провинция Алепо.\r\nПо време на изказването си пред годишния регионален конгрес на „Партията на Справедливостта и развитието“ в Кютахия, Ердоган заяви, че след Африн, предстои и операция в района на сирийския град Мабидж, което е предизвикано от това, че „дадените на Турция обещания, не са спазени“.\r\nПревод и редакция:", "date": "2018.01.20", "title": "Бинали Йълдъръм: Турция няма да допусне съществуването на терористични групировки край границите си"}
{"url": "http://www.focus-news.net/news/2018/01/20/2479464/zadarzhaha-mazh-izbyagal-sled-paten-intsident-sas-zaginal-v-stolitsata.html", "text": "Столични полицаи задържаха мъж, избягал след пътен инцидент. Това съобщиха от пресцентъра на МВР. В резултат на бързи действия, предприети от служители на СДВР, тази сутрин е установен и задържан участник в пътен инцидент, избягал от местопроизшествието. \r\nКакто съобщихме вчера, издирвателните действия бяха предприети във връзка със сигнал към 8.27 часа на 19 януари за открито безжизнено тяло на мъж в района на Чепинско шосе, посока Нови Искър. При първоначалния оглед на място бе изяснено, че той е станал жертва на пътнотранспортно произшествие. \r\nВ хода на работата по досъдебното производство, под наблюдението на Софийската градска прокуратура, е установен извършителят – 24-годишният С.М. от София. С прокурорско постановление наложената му мярка за задържане е удължена до 72 часа.", "date": "2018.01.20", "title": "Задържаха мъж, избягал след пътен инцидент със загинал в столицата"}
{"url": "http://www.focus-news.net/news/2018/01/20/2479465/premierat-boyko-borisov-balgariya-ne-e-nikakav-risk-za-evrozonata-i-nashiyat-pat-za-chakalnyata-e-otvoren.html", "text": "България не е никакъв риск за еврозоната и нашият път за чакалнята е отворен. Това каза премиерът Бойко Борисов след срещата с канцлера на Германия Ангела Меркел, предаде репортер на Агенция „Фокус“.  „Що се касае за еврозоната и бившият министър на финансите Волфганг Шойбле, и канцлерът Ангела Меркел знаят, че България е една от най-дисциплинираните държави в ЕС. Имаме най-нисък външен дълг, нулев бюджетен дефицит, бюджетен излишък, огромен фискален резерв, златен резерв в Централната банка, ръст на икономиката 4%, 6% безработица, нулева инфлация, повишават се с по 10-12 % доходите по Евростат“, обясни Борисов. „Разбира се искаме още много и по-бързо, убеден съм, че и това ще се направи. България не е никакъв проблем, никакъв риск за еврозоната и нашият път за чакалнята е отворен. Това е дело на Европейската централна банка (ЕЦБ), но ние домашното, както казва, сме си го написали. Въпрос на решение на ЕЦБ“, каза още министър-председателят.\r\nЛюба АЛЕКСИЕВА", "date": "2018.01.20", "title": "Премиерът Бойко Борисов: България не е никакъв риск за еврозоната и нашият път за чакалнята е отворен"}
{"url": "http://www.focus-news.net/news/2018/01/20/2479466/afp-turski-bombardirovachi-atakuvaha-pozitsii-na-kyurdska-militsiya-v-siriya.html", "text": "Турски военни самолети са бомбардирали позиции на сирийските кюрдски „Отряди за народна самоотбрана“(ОНС) в Сирия, съобщи турският премиер Бинали Йълдъръм, след като Турция започна дългоочакваната си военна операция срещу групата, предава AFP.\r\n“Нашите Въоръжени сили започнаха въздушна кампания, целяща да унищожи елементите“ на ОНС, заяви Йълдъръм по време на телевизионно обръщение. Кореспондент на Франс прес от турската страна на границата е видял два военни самолета да бомбардират цели на сирийска територия.\r\nМеждувременно, според информация на турските медии, части на протурската сирийска опозиционна група „Свободна сирийска армия“ са започнали да се придвижват към района на Африн.\r\nПревод и редакция:", "date": "2018.01.20", "title": "AFP: Турски бомбардировачи атакуваха позиции на кюрдска милиция в Сирия"}
{"url": "http://www.focus-news.net/news/2018/01/20/2479467/pazardzhik-dramatichno-kuklen-teatar-konstantin-velichkov-predstavya-premierata-na-postanovkata-s-lyubovta-shega-ne-biva-ot-1900-chasa.html", "text": "Драматично-куклен театър „Константин Величков“ в Пазарджик представя тази вечер премиерата на постановката „С любовта шега не бива“, съобщиха за Радио „Фокус“ – Пазарджик от театъра в областния град. Пиесата е дело на режисьора Петър Денчев, сценографията и костюмите са поверени на Петър Митев, а музиката е на Христо Намлиев. Спектакълът е по едноименната творба на Алфред дьо Мюсе. Сюжетът разказва историята на Пердикан, който се опитва да спечели любовта на красивата Камий – момиче, прекарало последните десет години от живота си в манастир. Оръжието, към което той посяга, е може би най-използваното от арсенала на любовните битки. Младият мъж ухажва привлекателната и простодушна Розет, за да предизвика ревността на Камий. И успява. Само че, току-що пламналата между тях взаимна любов внезапно трябва да угасне. Защото Розет, взела за истина любовната игра на Пердикан, се вижда изоставена и извършва постъпка, която кара другите двама от любовния триъгълник да си кажат сбогом. В ролите са актьорите Тодор Танчев, Авгестина-Калина Петкова, Стефан Попов, Елена Замяркова, Симеон Гълъбов, Людмила Даскалова и Димитър Терзиев. Началото на постановката е в 19.00 часа на камерната сцена на театъра в Пазарджик.\r\nАлбена ЖИЛЕКОВА", "date": "2018.01.20", "title": "Пазарджик: Драматично-куклен театър „Константин Величков“ представя премиерата на постановката „С любовта шега не бива“ от 19.00 часа"}
{"url": "http://www.focus-news.net/news/2018/01/20/2479468/reuters-germaniya-lobira-za-novi-sanktsii-sreshtu-iran-v-es.html", "text": "Германия лобира сред европейските си съюзници да се съгласят да въведат нови санкции срещу Иран, за да предотвратят излизане на САЩ от ядрената сделка с Техеран, предава Reuters, като се позовава на информация от немското издание Der Spiegel.\r\nВ информацията на немската медия се цитират думите на дипломати от Брюксел, според които Германия настоява за въвеждане на нови санкции заедно с Великобритания и Франция, в опит на европейските съюзници да покажат, че приемат критиките на Тръмп на сериозно.\r\nГоворител на германското външно министерство и друг представител на правителството в Берлин са отказали да коментират тази информация.\r\nГермания иска да накаже Иран за ракетната му програма и за намесата му в конфликтите в района на Близкия Изток, включително в Йемен и Сирия, пише още в материала на Шпигел.\r\nОсновната цел на европейците, според материала в немското издание, е да предотвратят излизането на САЩ от ядрената сделка, сключена през 2015 година, както се закани американския държавен глава.\r\nПревод и редакция:", "date": "2018.01.20", "title": "Reuters: Германия лобира за нови санкции срещу Иран в ЕС"}
{"url": "http://www.focus-news.net/news/2018/01/20/2479469/plovdiv-aktiviziralo-se-svlachishte-zatrudnyava-dvizhenieto-po-patya-mezhdu-yugovo-i-laki.html", "text": "Активизирало се свлачище затруднява движението по пътя между Югово и Лъки. Това съобщи за Радио „Фокус“ – Пловдив дежурният в Областно пътно управление. Екипи са на място и почистват, за да осигурят нормалната проходимост на пътя. По отсечката се преминава, но водачите трябва да шофират с повишено внимание и съобразена скорост. Дежурният предупреди водачите, че има опасност от свлачищна активност и по други две направления – Бачково-Нареченски бани и Кричим-Девин.\r\nТони МИХАЙЛОВ", "date": "2018.01.20", "title": "Пловдив: Активизирало се свлачище затруднява движението по пътя между Югово и Лъки"}
{"url": "http://www.focus-news.net/news/2018/01/20/2479470/premierat-boyko-borisov-sreshta-mezhdu-turtsiya-i-es-vav-varna-bi-bila-samo-za-dobro-za-vsichki-nas.html", "text": "Среща между Турция и ЕС във Варна би била само за добро за всички нас. Това каза премиерът Бойко Борисов след срещата с канцлера на Германия Ангела Меркел, предаде репортер на Агенция „Фокус“.  \r\nВъв връзка с отношенията между Турция и ЕС и предвижда ли се среща на върха по време на европредседателството, Меркел заяви: „Радвам се, че във Варна ще има среща между министър-председателя на България, председателите на ЕК, на ЕП. Смятам, че тази среща е добър шанс да се говори и с турския президент за всички въпроси, които ни вълнуват“.\r\nОт своя страна Бойко Борисов поясни, че с председателя на ЕП Антонио Таяни, с председателя на ЕК Жан-Клод Юнкер и председателя на ЕС Доналд Туск, както и с турския президент Реджеп Ердоган са провели разговори. „Непрекъснато има претенции от страна на Турция към ЕС, че не е изплатено плащането още по първото споразумение за мигрантите, затова което сме е споразумели. Знаем и за тежките отношение насложени през последната година и половина между много от големите европейски държави и Турция. Едната такава буферна среща във Варна би била само за добро за всички нас“, каза Борисов.\r\nНа въпрос дали канцлерът на Германия ще подкрепи позицията на българския премиер по отношение на кохезионната политика след Брекзит, Борисов отговори: „Мога да цитирам канцлера Меркел на въпроса по тази тема - работи ли добре кохезионната политика. Казах, всичко хубаво, каквото сме направили – жп линии, метро, магистрали, конкурентоспособност, образователна инфраструктура, екология, го дължим на кохезионните фондове. И тя каза - тогава трябва да остане“. \r\nЛюба АЛЕКСИЕВА", "date": "2018.01.20", "title": "Премиерът Бойко Борисов:  Среща между Турция и ЕС във Варна би била само за добро за всички нас"}
{"url": "http://www.focus-news.net/news/2018/01/20/2479471/tass-siriya-varna-pod-svoy-kontrol-voennoto-letishte-abu-duhur-v-yuzhnata-chast-na-provintsiya-idlib.html", "text": "Бойците от сирийската правителствена армия и отрядите за народното опълчение са освободили напълно от терористите военното летище Абу Духур, намиращо се на 50 км от град Идлиб, в събота. Това съобщи информационният порта; „Сурия ал Ен“, предава ТАСС.\r\nСпоред сведенията, войската е пробила отбраната на терористичната групировка „Джебхат ан Нусра“ в източната част на фронта. В хода на проведената операция, армията и опълченците са успели да изгонят бандформированията от седем населени места, разположени в близост до летището.\r\nПравителствените сили загубиха контрола над тази стратегическа база през септември 2015 година. Преди три години, Абу Духур беше последният плацдарм на сирийската армия в този северозападен регион. Терористите обсаждаха базата в продължение на половин година преди тя да падне.\r\nПревод и редакция:", "date": "2018.01.20", "title": "ТАСС: Сирия върна под свой контрол военното летище Абу Духур в южната част на провинция Идлиб"}
{"url": "http://www.focus-news.net/news/2018/01/20/2479472/svezhina-dimitrova-naop-varna-predstoyat-mnogo-meropriyatiya-vav-vrazka-s-50-godishninata-na-observatoriyata.html", "text": "Тази година предстоят много мероприятия във връзка с 50-годишнината на обсерваторията във Варна. Това каза в интервю за Радио „Фокус“ – Варна Свежина Димитрова, директор на ЦПЛР-Народна астрономическа обсерватория и планетариум „Николай Коперник“ във Варна. „На 22 май обсерваторията навършва 50 години. Във връзка с честванията още от февруари ще започнем с мероприятията. Първото е награждаването в един конкурс, посветен на годишнината, за литературни произведения и рисунки. Темата е 50-годишнината на обсерваторията. Ще последват Национална конференция на Съюза на астрономите в България, Национална астрономическа конференция в края на март за любители и младежи от цяла България, много изложби. В седмицата между 20 и 25 май ще имаме дни на отворените врати и мероприятие в Община Варна, съвместно с нашите партньори и различни правителствени и неправителствени организации, които подкрепят инициативите, свързани с обсерваторията“, допълни Свежина Димитрова. Предвижда се в сградата на обсерваторията да бъде подредена и голяма изложба на Европейския център за ядрени изследвания.\r\nМарияна ВАЛЕНТИНОВА", "date": "2018.01.20", "title": "Свежина Димитрова, НАОП - Варна: Предстоят много мероприятия във връзка с 50-годишнината на обсерваторията"}
{"url": "http://www.focus-news.net/news/2018/01/20/2479473/tass-pentagona-prizova-stranite-da-izbyagvat-eskalatsiya-na-konflikta-v-afrin.html", "text": "САЩ призовава страните да избягват ескалация на конфликта в сирийския район Африн във връзка със съобщенията, че Турция е започнала мащабна наземна и въздушна операция против кюрдите в северозападна Сирия. Това съобщи пред кореспондент на ТАСС официалният представител на министерството на отбраната на САЩ Ерик Пахън.\r\n„Призоваваме всички страни да избягват ескалация и да се съсредоточат в по-важната задача за разгромяване на „Ислямска държава““, заяви Пахън.\r\nСпоред последната информация за операцията, бомбардировачи от Военновъздушните сили на Турция са започнали да нанасят удари по позициите на сирийските кюрди от „Отрядите за народна самоотбрана“ и партията „Демократически съюз“ в района на Африн в Сирия. По-късно от Anadolu Agency информираха, че части на сирийската опозиционна „Свободна сирийска армия“, с която Турция координира своите действия в Сирия, също са започнали да настъпват срещу кюрдите. \r\nПревод и редакция:", "date": "2018.01.20", "title": "ТАСС: Пентагона призова страните да избягват ескалация на конфликта в Африн"}
{"url": "http://www.focus-news.net/news/2018/01/20/2479474/lyubomira-ivanova-emo-etar-traditsionniyat-gaytan-i-dnes-namira-svoeto-prilozhenie-za-dekoratsiya-na-drehi-bizhuta-i-pana.html", "text": "Гайтанът – традиционен материал, използван основно за украсата на народни носии в миналото, намира своето приложение и в съвременния свят. Това каза за Радио „Фокус“ – Велико Търново Любомира Иванова, уредник в Етнографски музей на открито „Етър“. Тя припомни, че гайтанът представлява плетен вълнен шнур. „В миналото той е бил изключително популярен и широкото му използване води до механизация на процеса на плетене, като се въвеждат за плетене гайтанджийски чаркове. Такива чаркове, както и целият процес на изплитане на гайтан, могат да се видят в действащата гайтанджисйка одая в Етъра“, допълни Любомира Иванова. Тя уточни, че днес гайтанът се използва основно за  украса на различни дрехи, пана, бижута, също в облеклата на народните състави. Тя поясни, че той може да се приложи и в изработката на един от основните български символи – мартеницата.\r\nЛуиза ТРАНЧЕВА", "date": "2018.01.20", "title": "Любомира Иванова, ЕМО „Етър“: Традиционният гайтан и днес намира своето приложение – за декорация на дрехи, бижута и пана"}
{"url": "http://www.focus-news.net/news/2018/01/20/2479475/sofiya-vav-vrazka-s-valezhite-ot-snyag-zapochnaha-obrabotki-sreshtu-zaledyavane.html", "text": "Във връзка с валежите от сняг в София започнаха обработки с разпръскване на смеси срещу заледяване. Приоритетно се работи по улиците, по които се движи градския транспорт. Това съобщиха за Агенция \"Фокус\" от пресцентъра на Столична община. Към момента 99 машини са в готовност за работа, обработки се извършват в районите \"Витоша\", \"Овча купел\", \"Панчарево\" и селищата Владая и Мърчаево. Към момента градския транспорт се движи по обичайните си маршрути навсякъде. От Столична община напомнят на водачите да карат със съобразена скорост и автомобили, подготвени за зимни условия.", "date": "2018.01.20", "title": "София: Във връзка с валежите от сняг започнаха обработки срещу заледяване"}
{"url": "http://www.focus-news.net/news/2018/01/20/2479476/tass-angela-merkel-izrazi-podkrepata-si-za-predlozhenieto-na-balgariya-za-pregovori-s-turtsiya-i-za-stroitelstvoto-na-gazoviya-hab-balkan.html", "text": "Канцлерът на Германия Ангела Меркел изрази подкрепата си за инициативата на българския премиер Бойко Борисов за провеждане на отделни преговори с Турция в рамките на българското председателство на Съвета на Европейския съюз, предава ТАСС.\r\n„Приветстваме инициативата на българския премиер Борисов за организиране на среща с президента на Турция и ръководителите на Европейската комисия, Съвета на Европа и Европейския парламент за открити разговори по всички нерешени въпроси. Необходимо е да урегулираме отношенията с нашите съседи, за да се решат възникналите проблеми“, заяви Меркел.\r\nПредполага се, че тази среща се проведе през пролетта във Варна.\r\nОсвен това, германският канцлер заяви, че Германия подкрепя българската инициатива за построяване на газоразпределителен център „Балкан“.\r\n„Приветстваме идеята за строителство на газов хъб. И сме готови да подкрепим и други инфраструктурни проекти с българско участие“, подчерта Меркел.\r\nТези заявления на германския канцлер бяха направени по време на пресконференция след края на преговорите с Борисов в София, където се намира на кратка работна визита.\r\nПревод и редакция:", "date": "2018.01.20", "title": "ТАСС: Ангела Меркел изрази подкрепата си за предложението на България за преговори с Турция и за строителството на газовия хъб „Балкан“"}
{"url": "http://www.focus-news.net/news/2018/01/20/2479477/plovdiv-intenziven-e-trafikat-po-uchastaka-na-am-trakiya-v-oblastta-vsichki-patishta-sa-normalno-prohodimi.html", "text": "Интензивен е трафикът по пловдивския участък на АМ „Тракия“. Това съобщиха за Радио „Фокус“ – Пловдив от Областното пътно управление. Движението по останалите основни пътни артерии се извършва нормално и без затруднения. Пътищата в Пловдивска област са нормално проходими, в планинските райони са обработени срещу заледяване. Призовават се водачите да шофират с подготвени за зимни условия автомобили, с повишено внимание и съобразена скорост. Проходът Троян-Кърнаре остава затворен за движение на всички МПС. Ограничено е и движението на МПС над 12 тона по пътищата Югово – Лъки – Здравец, в отсечката град Лъки-пътно кръстовище за хижа „Момчил юнак“, и Поповица-Болярци. Все още е забранено и движението на тежкотоварни камиони над 5 тона по пътя Плодовитово-Първомай-Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград. Забранено е преминаването за всички МПС по пътя Белица-Загражден-Давидково, в участъка от км 13 до км 18, поради разрушена пътна настилка.\r\nТрафикът по основните пътни артерии в Пловдив се извършва нормално и без затруднения. По-засилено движение се отчита единствено в централната градска част. Няма струпване на автомобили по входно-изходните артерии. Пътните настилки са сухи.\r\nТони МИХАЙЛОВ", "date": "2018.01.20", "title": "Пловдив: Интензивен е трафикът по участъка на АМ „Тракия“ в областта, всички пътища са нормално проходими"}
{"url": "http://www.focus-news.net/news/2018/01/20/2479478/pazardzhik-natovareno-e-dvizhenieto-po-vhodno-izhodnite-arterii-na-grada.html", "text": "Натоварено е движението по входно-изходните артерии на Пазарджик и по околовръстния път, предаде репортер на Радио „Фокус“ – Пазарджик. Струпване на автомобили има в района на гарата, както и на двете кръгови кръстовища при моста на река Марица в посока Белово и Пещера. Пътните настилки са сухи.\r\nАлбена ЖИЛЕКОВА", "date": "2018.01.20", "title": "Пазарджик: Натоварено е движението по входно-изходните артерии на града"}
{"url": "http://www.focus-news.net/news/2018/01/20/2479479/veliko-tarnovo-predimno-mokri-sa-patnite-nastilki-v-oblastta-v-po-usoynite-mesta-zaledeni-i-obraboteni.html", "text": "Ограничено е движението между селата Самоводене и Ресен. В участъка от км 1+845 до км 5+925 се извършват ремонтни дейности. Срокът за приключването им е 22 януари, а обходният маршрут е през село Хотница. Това съобщиха за Радио „Фокус“ – Велико Търново от Областното пътно управление. Условията за пътуване в региона са добри. Настилките са предимно мокри, в по-усойните места – заледени и обработени. В по-голямата част от областта превалява слаб дъжд. От Агенция „Пътна инфраструктура“ съветват водачите да карат внимателно и със съобразена скорост. Трафикът към този час не е интензивен и движението се осъществява нормално. Проходът на Републиката е отворен за всички видове моторни превозни средства, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.01.20", "title": "Велико Търново: Предимно мокри са пътните настилки в областта, в по-усойните места – заледени и обработени"}
{"url": "http://www.focus-news.net/news/2018/01/20/2479480/nedyalko-slavov-oblasten-upravitel-na-smolyan-otmeneno-e-bedstvenoto-polozhenie-v-obshtina-banite.html", "text": "Отменено е бедственото положение в община Баните. Това каза за Агенция „Фокус“ областният управител на Смолян Недялко Славов. „В 16.30 часа дойде заповедта на кмета, с която се отменя бедственото положение. Електрозахранването е възстановено до всички населени места в общината. Днес и утре ще описваме щетите и ще подготвяме исканията за аварийно-възстановителни дейности към Комисията по възстановяване и подпомагане“, обясни Недялко Славов.", "date": "2018.01.20", "title": "Недялко Славов, областен управител на Смолян: Отменено е бедственото положение в община Баните"}
{"url": "http://www.focus-news.net/news/2018/01/20/2479481/blagoevgrad-mokri-sa-patnite-nastilki-v-oblastta.html", "text": "Трафикът по автомагистрала „Струма“, главен път Е-79 и второкласен път Симитли – Гоце Делчев е интензивен. Пътните настилки в област Благоевград са мокри. Това съобщиха за Радио „Фокус“ – Пирин от Областно пътно управление – Благоевград. Повишена опасност от падащи камъни има в района на Кресненското дефиле и пътя Симитли – Гоце Делчев, затова шофьорите е необходимо да карат с повишено внимание в тези участъци. Няма данни за образували се колони от автомобили или задръствания. В област Благоевград няма въведени ограничения за движението на леки и товарни автомобили. Проходът Предел е отворен за движението на всички видове моторни превозни средства. Не се извършват ремонти по първокласната, второкласната и третокласната пътна мрежа в региона.\r\nЛора КАЛЧЕВА", "date": "2018.01.20", "title": "Благоевград: Мокри са пътните настилки в областта"}
{"url": "http://www.focus-news.net/news/2018/01/20/2479482/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 2° до + 10°. Времето над цялата страната е ясно. Слаб до умерен вятър духа в област Видин, Варна, Кърджали и Смолян. Дъжд вали в районите  на Враждебна, Елин Пелин, Нови хан, Побит камък. Сняг вали в областите София, Враца, Кюстендил и в районите на Миланово, път I-1обхода на Витиня, Бистрица, Гълъбец, Саранци, Сливница, Драгоман, Банкя, АМ Люлин, АМ Хемус,  Петрохан, Етрополе, Боровец, Своге. Пътните настилки са предимно сухи, на места – частично мокри, заледени и обработени. Намалена видимост поради мъгла до 30 м има в местностите Копяновец и Малините.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - затворен за всички МПС.\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.20", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/20/2479483/pregled-na-mezhdunarodnite-novini-do-18-chasa-agentsiya-fokus.html", "text": "Вестник „Джумхуриет” информира за реакциите в световните медии по повод стартиралата военна операция на Анкара в сирийския град Африн и обобщава оценките под интригуващото заглавие: „Възможно е Турция да остане извън играта”.\r\nВ изявления за „Спутник” бившият посланик на Великобритания в Сирия Питър Форд заявява, че „общият план на САЩ е да възпрепятства постигането на стабилност с оглед Сирия да остане една независима държава”. Според него „самото създаване на Свободните демократични сили (СДС) е сигнал за намеренията на Вашингтон за разделяне на страната.”.\r\nВ интервю за „Индипендънт” опитният кореспондент за Близкия изток Робърт Фиск коментира, че „чрез формирането на новите Сили за гранична сигурност (СГС) под командването на СДС, тройката Турция-Сирия-Русия може да се обедини срещу САЩ.”. По отношение на кюрдите прогнозата му е, че те могат да бъдат изоставени от САЩ на тяхната собствена съдба.\r\nАнализаторът от Центъра за нова американска сигурност Николас Херас заявява за „Вашингтон Пост”, че „последното напрежение между САЩ и Турция произтича от липсата на координация между компетентните представители на двете страни.”. Образното му определение е, че „сегашната администрация на САЩ не е успяла в две направления - и в дъвченето на дъвка, и в самото вървене напред”. Специалистът по Турция от „Чатъм хауз” Фади Хакура заявява, че „въоръжаването на Отрядите за народна самозащита (ОНС) на сирийските кюрди от САЩ съвсем основателно създава сериозен проблем за Анкара.”. Коментарът му е, че „влошаването на отношенията между САЩ и Турция без никакво съмнение тласка Анкара в ръцете на Русия и Иран.”.\r\nАнализаторът от Атлантическия съвет Аарон Щайн посочва пред „Уолстрийт Джърнъл”, че „истинското безпокойство на Турция произтича от изявленията на САЩ за трайно присъствие в района и от намерението на Вашингтон да защитава СДС.”.\r\nРуската преса подхожда внимателно към отразяването на притесненията на Москва по отношение на евентуална операция на Турция в Африн. В анализа в „Регнум” на централно място се извежда оценката, че „Америка и Русия превръщат Турция в слабото звено и могат да я извадят от играта.”. Подчертава се, че Москва може и да не подкрепи операцията и по този начин за Турция ще стане много трудно свободно да може да се придвижва в Сирия.”.\r\nВ информация в „Известия” се обръща внимание на „инвентаризацията на намиращото се оръжие  в ръцете на ОНД на сирийските кюрди.”. Защитава се позицията, че „отчитайки собствените си национални интереси, Москва няма да подкрепи Турция за Африн.”.\r\n*** Президентът на Сърбия Александър Вучич положи цветя в събота на мястото на убийството на един от лидерите на косовските сърби Оливер Иванович в град Косовска Митровица. \r\nЦеремонията по полагането на цветя и импровизирания мемориал на входа на офиса на партия „Свобода, демокрация, справедливост“, където във вторник беше застрелян нейния лидер Иванович, се проведе при засилени мерки за сигурност. Жителите на Косовска Митровица носиха цветя на мястото още преди пристигането на президента. Вучич добави към купчината букет червени гербери и белолистници, след което почете паметта на загиналия с минута мълчание.\r\nСлед полагането на цветята, Вучич се отправи към местния университет, за да се срещне там с жителите на Косово. Както самият сръбски президент съобщи по-рано, той има намерение да обсъди въпроси около осигуряването на безопасността на живеещите там сърби. На срещата, съгласно програмата на президента, са отделени около два часа.\r\nВучич се намира в Косово на двудневна визита. Вечерта сръбският лидер ще пристигне в околностите на Прищина, където ще посети сръбския манастир (задужбина) Грачаница и селцето Лапле Село – сръбския анклав в центъра на Косово. Вторият ден от посещението ще се проведе във формат, закрит за пресата.\r\n*** Близо 350 хиляди кюрди от сирийския район Африн са избягали в Турция в резултат от репресиите на сирийските кюрдски „Отряди за народна самоотбрана“ и „Ислямска държава“, заяви турският премиер Бинали Йълдъръм в събота.\r\nВ изказване пред шестия годишен регионален конгрес на управляващата в Турция „Партия на справедливостта и развитието“ в северния град Зонгулдак, Йълдъръм заяви, че Турция няма да допусне съществуването на терористични групировки край южните си граници.\r\n„Операцията в Африн цели да прекрати жестокостите на сирийските кюрдски организации, ПКК и „Ислямска държава“ в този район“, обясни Йълдъръм.\r\n„А основната ни цел е да осигурим безопасността край южната ни граница. От една страна, някои страни, правещи се на наши съюзници, ни направи някои обещания, но от друга, те подпомагат засилването на присъствието на терористичните организации в региона“,\r\nТурският премиер разкритикува САЩ за това, че си сътрудничат с Работническата партия на Кюрдистан (ПКК), организация, която е в списъците на терористите и на САЩ, и на ЕС.\r\nПо-рано в събота, президентът на Турция Реджеп Таийп Ердоган обяви, че е дал началото на наземна операция на Въоръжените сили на Турция в сирийския район Африн, който е част от провинция Алепо.\r\nПо време на изказването си пред годишния регионален конгрес на „Партията на Справедливостта и развитието“ в Кютахия, Ердоган заяви, че след Африн, предстои и операция в района на сирийския град Мабидж, което е предизвикано от това, че „дадените на Турция обещания, не са спазени“.\r\n*** Бойците от сирийската правителствена армия и отрядите за народното опълчение са освободили напълно от терористите военното летище Абу Духур, намиращо се на 50 км от град Идлиб, в събота. Това съобщи информационният порта; „Сурия ал Ен“.\r\nСпоред сведенията, войската е пробила отбраната на терористичната групировка „Джебхат ан Нусра“ в източната част на фронта. В хода на проведената операция, армията и опълченците са успели да изгонят бандформированията от седем населени места, разположени в близост до летището.\r\nПравителствените сили загубиха контрола над тази стратегическа база през септември 2015 година. Преди три години, Абу Духур беше последният плацдарм на сирийската армия в този северозападен регион. Терористите обсаждаха базата в продължение на половин година преди тя да падне.\r\n*** САЩ призовава страните да избягват ескалация на конфликта в сирийския район Африн във връзка със съобщенията, че Турция е започнала мащабна наземна и въздушна операция против кюрдите в северозападна Сирия. Това съобщи . официалният представител на министерството на отбраната на САЩ Ерик Пахън.\r\n„Призоваваме всички страни да избягват ескалация и да се съсредоточат в по-важната задача за разгромяване на „Ислямска държава““, заяви Пахън.\r\nСпоред последната информация за операцията, бомбардировачи от Военновъздушните сили на Турция са започнали да нанасят удари по позициите на сирийските кюрди от „Отрядите за народна самоотбрана“ и партията „Демократически съюз“ в района на Африн в Сирия. По-късно от Anadolu Agency информираха, че части на сирийската опозиционна „Свободна сирийска армия“, с която Турция координира своите действия в Сирия, също са започнали да настъпват срещу кюрдите.\r\n*** Спортистите от Северна Корея ще вземат участие на Олимпиадата в Пьончан, заяви президентът на Международния олимпийски комитет Томас Бах.\r\n„Щастлив съм да обявя, че спортистите от Северна Корея ще вземат участие на зимните Олимпийски игри в Пьончан през 2018 година. Днес, МОК взе изключително решение и отдели квоти за 22-а спортисти, които ще участват в три спорта и пет дисциплини в Пьончан. Те ще бъдат съпровождани от 22 треньора и официални лица“, заяви Бах.\r\nВ делегацията ще влязат и 21 представители на медиите.\r\nСпортистите от Северна Корея ще участват на игрите съвместно с южнокорейските олимпийци – под един флаг и с песента „Ариранг“ вместо химн.\r\n„В изпълнение на желанието на двата олимпийски комитета, МОК съгласува тяхното искане да участват заедно на откриването на Олимпиадата, като една нация, под името „Корея“. Този отбор ще излезе на олимпийския стадион под обединения флаг на Корея. Уверен съм, че това ще бъде много емоционален момент, не само за Корея, но и за целия свят“, уверен е президентът на МОК.\r\nТова е първият случай в историята, когато два олимпийски отбора ще се обединят, подчерта още Бах.\r\nСевернокорейците ще участват във фигурното пързаляне, шорттрек, ски спускане и ски бягане, а в женския хокеен турнир ще се включи обединен отбор: 23 спортистки от Южна Корея и 12 от Северна. Кой ще излезе на леда, ще решава старши треньора на националния отбор на Южна Корея, но при всички случаи той трябва да използва най-малко три представителки на Северна Корея.\r\nДелегацията на страната ще пристигне в олимпийското село на 1 февруари и всички състезатели ще трябва да преминат през допинг контрол.", "date": "2018.01.20", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/01/20/2479484/plovdiv-otstraneni-sa-padnalite-kamani-na-patya-mezhdu-yugovo-i-laki.html", "text": "Отстранени са падналите камъни на пътя между Югово и Лъки Това съобщи за Радио „Фокус“ – Пловдив дежурният в Областно пътно управление. Камъните са били масивни, като екипите са успели да осигурят нормалната проходимост на пътя в рамките на час. По отсечката вече се преминава без затруднения. Дежурният призова водачите да бъдат особено бдителни, тъй като е възможно образуването на ново свлачище както в района, така и по направленията Бачково-Нареченски бани и Кричим-Девин.\r\nТони МИХАЙЛОВ", "date": "2018.01.20", "title": "Пловдив: Отстранени са падналите камъни на пътя между Югово и Лъки"}
{"url": "http://www.focus-news.net/news/2018/01/20/2479485/sofiya-166-mashini-sa-na-teren-zaradi-obilniya-snegovalezh-v-stolitsata.html", "text": "Във връзка с обилния снеговалеж в София в момента 166 машини са на терен, съобщиха от пресцентъра на Столичната община. Изпълняват се обработки със смеси срещу заледяване, както и бутане на снежна маса от пътните платна. Обработват се приоритетно улици и булеварди, по които се движи градският транспорт във всички 24 района на Столична община. \r\nВ момента градският транспорт се движи по обичайните си маршрути. Затруднено е движението по линия 64 от Бояна до кв. \"Драгалевци\". \r\nСтоличната община напомня на шофьорите да карат внимателно и със съобразена скорост.", "date": "2018.01.20", "title": "София: 166 машини са на терен заради обилния снеговалеж в столицата"}
{"url": "http://www.focus-news.net/news/2018/01/20/2479486/predstoyashti-sabitiya-v-stranata-za-21-yanuari-agentsiya-fokus.html", "text": "***\r\nОт 18.00 часа в зала „Запад“ на Народното събрание на пл. „Народно събрание“ ще се проведе среща на Председателската Тройка на КОСАК, която е съставена от делегациите на парламентите на страната председател (България), предшестващата я страна председател (Естония), следващата страна, която ще поеме председателството (Австрия) и Европейския парламент.\r\n***\r\nВ 09.30 часа в Аджибадем Сити Клиник Болница Токуда екипът на Клиниката по акушерство и гинекология, заедно с екипа на отделението по Неонатология ще отбележи празника на професионалистите – Бабинден. \r\n***\r\nОт 11.00 часа в Младежки театър „Николай Бинев” ще се състои премиерата на \"Бременските музиканти“. \r\n***\r\nОт 11.00 часа в Mall of Sofia ще започне кампанията „За по-човечно детско правосъдие“. \r\n***\r\nОт 13.00 часа Ученици от ПГАВТ „А.С. Попов“ ще раздават прегръдки на софиянци по повод Международния ден на прегръдката. Маршрутът ще започне от бул. „Витоша“ 9, ще премине по бул. „Витоша“ до НДК и ще завърши в мол „Парадайс център“.\r\n***\r\nОт 10.00 до 13.00 часа в Културен център „Морско казино“ благотворителен базар ще набира средства за Фестивала на солта през лятото.\r\n***\r\nВ 10.30 часа пред КЦ „Морско казино“ ще започне полумаратонът „Атанасовско езеро“.\r\n***\r\nВ 11.00 часа в във фоайето на Новия корпус на УМБАЛ Бургас ще бъде отбелязан Деня на родилната помощ – Бабинден. \r\n***\r\nВ 13.00 часа на пл. „Тройката“ срещу книжарница „Хеликон“ ще бъде открит пункт за събиране на пластмасови капачки във формата на голямо метално сърце. Инициативата е под надслов „Да напълним Голямото сърце на Бургас“. \r\n*** \r\nВ 12.30 часа в Стара болница (База II) на МОБАЛ „Д-р Стефан Черкезов“ АД ще бъде отбелязан Бабинден.\r\n*** \r\nОт 16.30 часа в пиано бара на хотел „Панорама“ ще бъде представена стихосбирката на Ирена Сиракова  „Танцът на любовта.“ \r\n***\r\nОт 11.00 часа в АГО на МБАЛ \"Св. Петка\"- гр. Видин ще бъде отбелязан Денят на Родилната помощ. \r\n*** \r\nОт 10.00 часа в НЧ „Съгласие-1905“ - село Писарево\tще бъде пресъздаден  ритуалът „Бабинден“. \r\n*** \r\nОт 10.00 часа в\tНЧ „Иван Вазов-1893“ - село Първомайцифолклорна група за запазване на народните традиции ще представи обичая „Бабинден“. \r\n*** \r\nОт 10.00 часа в\tНЧ „Наука и труд-1904“ - село Горски долен Тръмбеш\tще бъде пресъздаден обичая „Измиване на бабини ръце“. \r\n*** \r\nОт 11.00 часа в  НЧ „Градина-Върбица 1894“ - село Върбица ще бъде представен народният обичай „Бабуване“ по повод Деня на родилната помощ. \r\n*** \r\nОт 11.00 часа в НЧ „Звезда-1905“ - село Правда ще бъде пресъздаден обичаят „Бабуване“. \r\n*** \r\nОт 12.00 часа в\tНЧ „Пробуда-1922“ - село Янтра ще се проведе седянка и пресъздаване на обичая „Бабинден“ от групата за изворен фолклор при НЧ „Пробуда-1922“. \r\n***\r\nВ 11.00 часа пред сградата на Областна администрация-Добрич ще се проведе протест на граждани срещу предложението за поскъпване на вода в областта. \r\n***\r\nОт 11.00 часа в Държавен куклен театър „Дора Габе“ ще се играе кукления спектакъл „Косе Босе“.\r\n***\r\nОт 17.30 часа в залата на партера на сградата на Община Дупница ще се състои публично представяне на изработения общ устройствен план. \r\n***\r\nОт 11.00 часа в Кукления театър ще се състои премиерата на „Абра театра“ с режисьор Красимир Господинов. \r\n***\r\nОт 11.00 часа в НЧ „Градина-Върбица 1894“ ще бъде представен народният обичай „Бабуване“ по повод Деня на родилната помощ. \r\n***\r\nОт 10.00 часа в НЧ „Наука и труд-1904“ ще се проведе пресъздаване на обичая „Измиване на бабини ръце“. \r\n***\r\nОт 11.00 часа в пенсионерски клуб „Гагаля“ Българската асоциация на пенсионерите – Русе, читалището в село Николово и Жени ГЕРБ – Русе ще пресъздадат традиционния български обичай Бабинден. Тържеството ще започне от голямата чешма на селото, където ритуално ще се измият ръцете на дългогодишната лекарка д-р Наталия Зартова от младите жени, а по-късно ще продължи в пенсионерския клуб с музикална програма. \r\n***\r\nОт 10.00 часа в НЧ „Съгласие-1905“ ще бъде пресъздаден ритуалът „Бабинден“. \r\n***\r\nОт 11.00 часа в НЧ „Звезда-1905“ ще бъде пресъздаден обичая „Бабуване“. \r\n***\r\nОт 10.00 часа в НЧ „Иван Вазов-1893“ Фолклорна група за запазване на народните традиции ще представи обичая „Бабинден“. \r\n***\r\nОт 12.00 часа в НЧ „Пробуда-1922“ ще бъде пресъздаден обичаят „Бабинден“ от групата за изворен фолклор при НЧ „Пробуда-1922“.", "date": "2018.01.20", "title": "Предстоящи събития в страната за 21 януари (Агенция „Фокус“)"}
{"url": "http://www.focus-news.net/news/2018/01/20/2479487/kyustendil-mokri-i-hlazgavi-sa-patishtata-na-teritoriyata-na-oblastta.html", "text": "Мокри и хлъзгави са пътищата на територията на областта. Това съобщи за Радио „Фокус” – Пирин дежурният в Областно пътно управление – Кюстендил. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г.\r\nЛора КАЛЧЕВА", "date": "2018.01.20", "title": "Кюстендил: Мокри и хлъзгави са пътищата на територията на областта"}
{"url": "http://www.focus-news.net/news/2018/01/20/2479488/global-times-kitay-kitay-tryabva-da-igrae-po-tvardo-v-litseto-na-zaplahata-ot-targovska-voyna-sas-sasht.html", "text": "Китай трябва да заеме по активна поза във връзка с повишената агресивност на американското правителство, която може да предизвика търговска война между двете най-големи световни икономики, пише китайското правителствено издание за международна политика Global Times.\r\nВ отговор на представения наскоро от Министерството на финансите на САЩ „черен списък“ на китайските онлайн пазари и др. за продажба на фалшиви стоки, Министерството на търговията на Китай в четвъртък изрази откровен скептицизъм спрямо достоверността на списъка.\r\nСписъкът не е подкрепен от солидни доказателства, заяви Гао Фенг, говорител на ведомството. Освен това, той призова САЩ да преоценят усилията си за защита на интелектуалното право спрямо китайските компании.\r\nОтговорът на китайското търговско ведомство е пореден нагледен пример за учтиво и сдържано отношение спрямо търговските противоречия с американската администрация на Доналд Тръмп, която, въпреки това, продължава да изпраща предизвикателни послания, влияещи на двустранната търговия. Ако учтивостта не е достатъчна, за да се преодолеят провокациите, Китай ще трябва да заеме по-твърдя позиция спрямо САЩ.\r\nВ интервю пред Reuters, дадено във Вашингтон в сряда, Доналд Тръмп заяви, че САЩ обмислят да наложат голяма „глоба“ за предполагаемата кражба на интелектуална собственост от Китай.\r\nТвърдейки, че щети може да са много големи, американският държавен глава заяви, че „може да предприеме действия в сферата на търговията с Китай.\r\nПрез последната година, американското правителство торпилира серия от сделки, според които китайските компании трябваше да придобият дялове от американски активи. Последният пример за това е неуспеха на Ant Financial, дъщерна компания на Alibaba, занимаваща се с дигитални платежи, да получи одобрение от регулаторите за покупката на американската компания за трансфер на парични средства Moneygram International.\r\nВ контекста на реакционните търговски действия, Доналд Тръмп заплаши да предприеме действия срещи китайския производител на полупроводници Naura, като в сряда той разкри, че е получил одобрението на американските регулатори за изземане на активите й от американския й конкурент Akrion Systems. Но изглежда, че това е нещо повече от подхода с моркова и пръчката в двусранните отношения. Всички тези действия сочат за повишаване на американския натиск срещу Китай, на която американската администрация на Доналд Тръмп грешно разчита, като начин за прилагане на доктрината „Америка на първо място“.\r\nАко САЩ продължат сбърканите си опити да се справят с уголемяващия се търговски дефицит спрямо Китай, няма да е изненада, ако от това пострадат и двете страни. Данни от китайските митници, публикувани миналата седмица, показаха, че търговския профицит на Китай от търговията със САЩ се е увеличил до рекордните $291,28 милиарда през 2017 година.\r\nВ интервюто си пред Reuters, Тръмп, който се похвали, че последното му посещение в Китай миналата година е донесло $250 милиарда долара на американския бизнес, заяви, че действително има търговска война с Китай.\r\nНеговите думи са сигнал за предстояща студена търговска война. Китай, от своя страна, ще трябва да играе твърдо в търговските отношения. Многото американски компании, опериращи в Китай, прави избора на мишена лесен.\r\nПревод и редакция:", "date": "2018.01.20", "title": "Global Times (Китай): Китай трябва да играе по твърдо в лицето на заплахата от търговска война със САЩ"}
{"url": "http://www.focus-news.net/news/2018/01/20/2479489/veliko-tarnovo-uchenitsi-ot-profesionalnata-gimnaziya-po-turizam-shte-predstavyat-initsiativata-komunizmat-prez-obektiva-na-vremeto.html", "text": "„Комунизмът през обектива на времето“ представят ученици от Професионалната гимназия по туризъм „Д-р Васил Берон“. Поводът за провеждането на интердисциплинарния урок е Денят на признателност и почит към жертвите на комунистическия режим, съобщиха за Радио „Фокус“ – Велико Търново организаторите. В рамките на инициативата ще бъдат представени наградените творби от Десетия юбилеен национален исторически конкурс на Фондация ценности на тема „Семейни и родови истории от времето на комунистическия режим”. Това са видеото „Тръгват си без шум“ на Елисавета Петрова от VIII „а“ клас, класирано на второ място и рефератът „По стъпките на комунистическия режим в село Мерданя“ на Владислав Борисов от XII „б“ клас, както и видеото „С прошката продължаваме да живеем“. Събитието ще се проведе на 1 февруари  от 12.30 часа.\r\nЛуиза ТРАНЧЕВА", "date": "2018.01.20", "title": "Велико Търново: Ученици от Професионалната гимназия по туризъм ще представят инициативата „Комунизмът през обектива на времето“"}
{"url": "http://www.focus-news.net/news/2018/01/20/2479490/sofiya-dvizhenieto-po-pat-i-8-sofiya-kalotina-v-rayona-na-dragoman-se-osashtestvyava-v-edna-lenta-poradi-avariral-tir.html", "text": "Движението по път I-8 София – Калотина в района на Драгоман се осъществява в една лента поради аварирал ТИР. Това съобщиха от пресцентъра на Агенция \"Пътна инфраструктура\". Тежкотоварните автомобили изчакват на място. Шофьорите да се движат с повишено внимание и съобразена скорост, спазвайки указанията на \"Пътна полиция\".", "date": "2018.01.20", "title": "София: Движението по път I-8 София – Калотина в района на Драгоман се осъществява в една лента поради аварирал ТИР"}
{"url": "http://www.focus-news.net/news/2018/01/20/2479491/stara-zagora-vremenno-e-ogranicheno-dvizhenieto-v-izprevarvashtata-i-avariyna-lenta-po-am-trakiya-pri-km-172-poradi-paten-intsident.html", "text": "Временно е ограничено движението в изпреварващата и аварийна лента по АМ \"Тракия\" при км 172 поради пътен инцидент. Това съобщиха от пресцентъра на Агенция \"Пътна инфраструктура\". Движението се осъществява в активната лента. Регулира се от \"Пътна полиция\".", "date": "2018.01.20", "title": "Стара Загора: Временно е ограничено движението в изпреварващата и аварийна лента по АМ \"Тракия\" при км 172 поради пътен инцидент"}
{"url": "http://www.focus-news.net/news/2018/01/20/2479492/tass-moskva-prizova-stranite-v-afrin-da-proyavyat-sdarzhanost.html", "text": "Москва призова участващите страни в конфликта в сирийския район Африн да проявят сдържаност. Това заявиха в събота от Министерството на външните работи на Русия, предава ТАСС.\r\n„Русия се придържа към последователна позиция в търсенето на развръзка в Сирия, която е основана на съхранение на териториалната цялост, уважение на суверенитета и търсенето на дългосрочно политическо разрешение, в съответствие с положенията на резолюция 2254 на Съвета за сигурност на ООН и договорките, постигнати в рамките на Астанинския процес за функциониране на зоните за деескалация“, отбелязват от руското външно ведомство. „В тази връзка, призоваваме противостоящите страни да проявяват взаимна сдържаност“.\r\nОсвен това, Москва е притеснена от съобщенията за начало на турска военна операция в Африн и следи внимателно ситуацията. „Според постъпващата информация, на 20 януари Турция нареди на части на своите Въоръжени сили в района на Африн в северозападна Сирия да започнат настъпление. Генералният щаб на ВС на Турция съобщи, че турските военни са обстреляли позиции на сирийските кюрдски сили, в отговор на провокационните обстрели на бойци от сирийската кюрдска партия „Демократически съюз““, се казва в коментара на руското външно министерство. „Москва възприема с голямо притеснение тази информация. Следим внимателно развитието на ситуацията“.\r\nОт там добавиха още, че основната цел на оставащите в Сирия руски военни е да следят за спазването на примирието.\r\n„След разгрома на военно-политическото огнище на международния тероризъм в лицето на „Ислямска държава“ и извеждането на значителна част от руските войски от територията на Сирия, в момента основната цел на оставащите там руски военни е да следят за спазването на примирието в зоните на деескалация“, обърнаха внимание от министерството.\r\nПревод и редакция:", "date": "2018.01.20", "title": "ТАСС: Москва призова страните в Африн да проявят сдържаност"}
{"url": "http://www.focus-news.net/news/2018/01/20/2479493/yordan-iliev-op-starinen-plovdiv-obedinyavaneto-na-op-turizam-i-oi-starinen-plovdiv-dava-vazmozhnost-kulturata-istoriyata-i-turizmat-da-si-podadat-raka.html", "text": "Обединяването на ОП „Туризъм“ и ОИ „Старинен Пловдив“ в една институция дава възможност културата, историята и туризмът да си подадат ръка. Това каза за Радио „Фокус“ – Пловдив директорът на новосформираното Общинско предприятие „Старинен Пловдив“ Йордан Илиев. Според него случилото се обединение е много добър ход. „Немислимо е да разглеждаме Стария град на Пловдив извън туризма, който се развива тук. Всъщност, Старият град представлява една забележителност, която е главният притегателен център за туристите и светиня за пловдивчани“, коментира Илиев. Според него един от плюсовете на обединението между ОП „Туризъм“ и ОИ „Старинен Пловдив“ е новата система за продажба на билети.\r\n„Преди едното звено е продавало билетите, а другото звено е продавало информационна услуга. Това е затруднявало до известна степен желаещите да закупят билети. Все пак, гледайки туриста или посетителите, ние трябва да ги улесним максимално, да ги привлечем и те по най-лесния и достъпен начин да могат да дадат своята лепта, да купят своя билет. Целта е този туристически продукт да бъде усвоен, да има някакъв резултат от него. И благодарение на това обединение между двете структури, на всички тези неща, ние всъщност улесняваме много повече работата както на самите звена, така и на самите посетители, искащи да закупят продукта“, коментира още директорът на ОП „Старинен Пловдив“ Йордан Илиев.\r\nТони МИХАЙЛОВ", "date": "2018.01.20", "title": "Йордан Илиев, ОП „Старинен Пловдив“: Обединяването на ОП „Туризъм“ и ОИ „Старинен Пловдив“ дава възможност културата, историята и туризмът да си подадат ръка"}
{"url": "http://www.focus-news.net/news/2018/01/20/2479494/ria-novosti-moldova-ima-namerenie-da-predstavi-na-rusiya-smetka-za-okupatsiyata-na-pridnestrovieto.html", "text": "Говорителят на молдовския парламент Андриан Канду обвини Русия в нарушение на нормите на международното право и обяви, че има намерение да изиска от Москва милиарди долари за „окупацията“ на Приднестровието, предава РИА Новости, като се позовава на думите на молдовския политик, изказани в интервю пред Latvijas Avize.\r\nКанду определи руските миротворци в региона като „окупационни“ сили.\r\n„Руските военни подразделения представляват заплаха за сигурността, защото това е незаконно военно присъствие, както и присъствието на руската армия в Абхазия, Южна Осетия и Източна Украйна“, заяви говорителят на парламента. Освен това, той изрази надежда, че въпросът за „незаконното присъствие на руските войски“ в Приднестровието ще влезе в полезрението на ООН.\r\nВ тази връзка, Канду разкри, че молдовските власти имат намерение да представят сметка на Москва, която ще бъде в размер „няколко милиарда долара“.\r\n„Това е нарушение на международното право от страна на Русия. Имаме намерение да наемем международна юридическа компания да изчисли щетите от присъствието на Русия в Приднестровието през последните 25 години“, добави молдовският политик.\r\nНа въпрос на журналист, дали в този случай Кишинев ще поиска парична компенсация и за „съветската окупация“, Канду отговори уклончиво. Според неговите думи, това е „по-чувствителен въпрос“ и молдовската общественост все още не е готова за него.\r\n„Не можем да виним за абсолютно всичко съветската окупация... Може би, някога ще създадем такава комисия, която да изчисли нужната компенсация“, заяви той.\r\nПревод и редакция:", "date": "2018.01.20", "title": "РИА Новости: Молдова има намерение да представи на Русия сметка за „окупацията“ на Приднестровието"}
{"url": "http://www.focus-news.net/news/2018/01/20/2479495/stara-zagora-treningovo-obuchenie-za-konsultanti-po-biblioterapiya-shte-se-provede-v-biblioteka-iskra-v-kazanlak.html", "text": "От 23 до 25 януари в Библиотека „Искра“ в Казанлък ще се проведе тренингово обучение за консултанти по библиотерапия. Това каза за Радио „Фокус“ директорът на библиотеката Анна Кожухарова. Тя посочи, че обучението е ориентирано към запознаване с техники на библиотерапията. Целта е да се формират умения, чрез които библиотекарите биха могли да предоставят подкрепа на читатели, базирана на работа с различни литературни произведения. Чрез техниките на библиотерапията може да се въздейства върху читателската култура, определени елементи от личността на читателя, както и да се оказва емоционална подкрепа на хора в криза. \r\nЛектори на обучението ще бъдат Дончо Донев и Минчо Николов от Фондация „Институт за съвременна психология”.\r\nСлавяна ГАЙДАРОВА", "date": "2018.01.20", "title": "Стара Загора: Тренингово обучение за консултанти по библиотерапия ще се проведе в Библиотека „Искра“ в Казанлък"}
{"url": "http://www.focus-news.net/news/2018/01/20/2479496/afp-turtsiya-tvardi-che-informira-siriyskoto-pravitelstvo-za-novata-operatsiya.html", "text": "Министърът на външните работи на Турция Мевлют Чавушоглу заяви в събота, че Турция информира президента на Сирия Башар Асад за новата си офанзива срещу сирийските кюрдски милиции в района на Африн, чрез официални контакти с Дамаск, предава AFP.\r\n„Информирахме всички страни за това, което правим. Информираме и сирийското правителство писмено“, заяви Чавушоглу. „Независимо, че нямаме официални контакти с режима, ние предприемаме своите ходове съобразно международното право“.\r\nОт агенцията припомнят, че Турция е била един от водещите врагове на Асад след избухването на гражданската война през 2011 година.\r\nПревод и редакция:", "date": "2018.01.20", "title": "AFP: Турция твърди, че информира сирийското правителство за новата операция"}
{"url": "http://www.focus-news.net/news/2018/01/20/2479497/nako-manastarliev-obshtina-petrich-osigureno-e-otoplenieto-prez-zimnite-mesetsi-v-sotsialnite-tsentrove-v-obshtinata.html", "text": "Осигурено е отоплението през зимните месеци в Социалните центрове в община Петрич. Това каза за Радио „Фокус“ – Пирин Нако Манастарлиев, директор на дирекция „Социално подпомагане“ към Общината. По думите му на територията на Петрич има няколко социални центъра. „Два центъра са на територията на града и са с газово отопление – парно. Другият е Домът за деца, лишени от родителска грижа. Той се отоплява на парно на нафта, защото е извън територията на града, намира се в село Първомай“, допълни Манастарлиев. \r\nЛивия НИНОВА", "date": "2018.01.20", "title": "Нако Манастарлиев, Община Петрич: Осигурено е отоплението през зимните месеци в Социалните центрове в Общината"}
{"url": "http://www.focus-news.net/news/2018/01/20/2479498/reuters-energiynite-ministri-na-rusiya-i-sauditska-arabiya-sa-dovolni-ot-rebalansiraneto-na-pazara-na-petrol.html", "text": "Министърът на енергетиката на Русия Александър Новак се срещна със саудитския си колега Халид ал Фалих в Оман в събота, където двамата изразиха задоволството си от начина, по който се е ребалансирал пазара на петрол, съобщиха от руското енергийно ведомство, предава Reuters.\r\n„Пазарът показва, че усилията ни са успешни и реагира – цените вече почти достигнаха $70 за барел“, е казал Новак на Фалих, според съобщението в сайта на енергийното ведомство.\r\nОрганизацията на страните износителки на петрол (ОПЕК) и други производители, включително Русия, съкратиха добивите до 1,8 млн. барела дневно, в рамките на споразумение, което ще е в сила най-малко до края на 2018 година.", "date": "2018.01.20", "title": "Reuters: Енергийните министри на Русия и Саудитска Арабия са доволни от ребалансирането на пазара на петрол"}
{"url": "http://www.focus-news.net/news/2018/01/20/2479499/reuters-prezidentat-na-egipet-abdel-fatah-as-sisi-shte-se-kandidatira-za-vtori-mandat-na-posta.html", "text": "Президентът на Египет Абдел Фатах ас Сиси заяви, че ще се кандидатира за втори мандат на поста на изборите през март, като се очаква бившия военен командир да спечели с голяма разлика, предава Reuters.\r\nУправлението на Сиси донесе определена стабилност на сраната, но критиците твърдят, че популярността му е намаляла заради тежките икономически реформи, които са оставили много домове без средства за живот, както и от репресиите му срещу дисидентите.\r\nНеговите поддръжници, от друга страна, казват, че мерките са необходими, за да се запази стабилността на страната, докато тя е изправена пред предизвикателства за сигурността си, включително терористичните атаки в Северен Синай.\r\n„Днес... ви казвам директно и открито, че се надявам да позволите и приемете моята кандидатура за президентския пост“, заяви Сиси пред ликуващата тълпа.\r\nИзборите ще се проведат от 26 до 28 март, а ако се наложи, вторият тур е насрочен за 24-26 април. Регистрацията на кандидатите тече от 20 до 29 януари.\r\nПревод и редакция:", "date": "2018.01.20", "title": "Reuters: Президентът на Египет Абдел Фатах ас Сиси ще се кандидатира за втори мандат на поста"}
{"url": "http://www.focus-news.net/news/2018/01/20/2479500/dobrich-nauchno-informatsionniya-tsentar-pri-ban-shte-gostuva-v-grada-na-23-yanuari-s-kulturna-programa-podkrepena-ot-obshtinata.html", "text": "Научно-изследователският център при Българска академия на науките (БАН) ще гостува в Добрич на 23 януари. Това съобщи Елена Юрченко, ръководител на Библиотечно-информационния център в едно от висшите училища в града, предаде кореспондентът на Радио „Фокус” – Варна. Събитието е изключително за града, защото гостуването се осъществява за първи път и включва културна програма, която е подкрепена от Община град Добрич. Ще бъде представена испанска църковна и дворцова музика от 18,30 часа на 23 януари в Органова зала. Творбите ще бъдат в изпълнение на проф. д-р Джудит Хелвия Гарсия Мартин от Университета на Саламанка, Испания. Тя завършва „История на изкуството“, има магистърска степен по испанска музика и музикална терапия. Присъдена й е докторска степен „Доктор Еуропеус“ по музикознание за научния труд „Религиозната музика в селските райони на Кастилия през XVIII - XIX век“. По думите на Елена Юрченко няма специален повод като дата или нещо друго за гостуването на Научно-информационния център  при БАН „Българска енциклопедия“ в Добрич. Това е единственият специализиран център в България за подготовка на енциклопедии. Изданията са на високо академично ниво. Техни автори, консултанти и сътрудници са изтъкнати български учени от всички области на науката. Редакционно-съставителската работа се извършва от опитни редактори, което гарантира високото професионално ниво на изданията. Главният редактор на Научно-информационния център при БАН д-р Ралица Гелева ще се срещне с обществеността на Добрич от 10,00 часа в Читалнята на Народно читалище „Йордан Йовков – 1870 г.“. Д-р Гелева е етнолог и етнограф. Присъстващите ще имат възможност да се запознаят с дейността на този център към БАН. В галерията в сградата на читалището ще бъде представена и изложба „Селски жени“. Изложбата е организирана от испанското общество в САЩ. Елена Юрченко допълни, че д-р Гелева има различни изследвания в отделни региони на страната, но в Добруджа няма. „Затова бих се радвала, ако на тази среща дойдат хора от Добрич от сферата на културата, образованието, социалните дейности, от различни неправителствени организации, защото шансовете след добро обмисляне да се направи добро партньорство са много големи“, подчерта Елена Юрченко. Вечерта преди концерта „Небето и земята“ в зала „Добрич“ ще бъде направено въведение в тематиката на творбите, които ще бъдат изпълнени. Партньори на тази инициатива са Висшето училище по мениджмънт, Народното читалище „Йордан Йовков – 1870 г.“, Регионалният академичен център на БАН в Добрич и Частната гимназия по предприемачество с изучаване на английски език. \r\nЖулиета НИКОЛОВА", "date": "2018.01.20", "title": "Добрич: Научно-информационния център при БАН ще гостува в града на 23 януари с културна програма, подкрепена от Общината"}
{"url": "http://www.focus-news.net/news/2018/01/20/2479501/sofiya-vazstanoveno-e-dvizhenieto-po-pat-i-8-sofiya-kalotina-v-rayona-na-dragoman.html", "text": "Възстановено е движението по път I-8 София – Калотина в района на Драгоман. Това съобщиха от пресцентъра на Агенция \"Пътна инфраструктура\".", "date": "2018.01.20", "title": "София: Възстановено е движението по път I-8 София – Калотина в района на Драгоман"}
{"url": "http://www.focus-news.net/news/2018/01/20/2479502/nimh-utre-v-severozapadnite-i-planinskite-rayoni-shte-vali-snyag-a-v-ostanalata-chast-ot-stranata-dazhd.html", "text": "През нощта от северозапад на югоизток валежите ще спират, от запад облачността временно ще се разкъса и намалее. Утре бързо ще се заоблачи и по-късно през деня отново ще завали, в северозападните и планинските райони  - сняг, в останалата част от страната - дъжд. Вятърът ще се ориентира от югоизток, ще е до умерен. Минималните температури ще бъдат между минус 4° и 1°, максималните между 2° и 7°. През нощта срещу понеделник валежите ще се усилят, по-значителни ще са в Предбалкана и  Родопската област. От североизток, по-късно от северозапад и север, с усилване на вятъра, ще нахлува още студен въздух. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане е по-ниско от средното за месеца, ще продължи да се понижава.\r\nПо Черноморието ще е облачно и дъждовно. Ще духа до умерен изток-югоизточен вятър. Максималните температури ще са 6°-8°. Температурата на морската вода е 7°- 8°. Вълнението на морето ще е 2-3 бала.\r\nВ планините ще бъде облачно и ветровито, с умерен и силен югозападен вятър. Ще превалява сняг, в Източни Родопи, Странджа и Сакар – дъжд. Максималната температура на височина 1200 метра ще е около 2°, на 2000 метра – около минус 3°.\r\nВ понеделник валежите ще продължат, интензивни и значителни по количество ще са в Източна България. До обяд и в крайните източни райони дъждът ще премине в сняг. Вятърът ще е от северозапад, умерен и силен, на места в Източна България до бурен. Ще има снежни виелици и навявания. Температурите ще остават почти без дневен ход - от минус 2-3 градуса в северозападната до 3-4 в югоизточната част от страната. През нощта срещу вторник валежите в почти цялата страна ще спрат, а облачността ще се разкъсва. Вятърът ще отслабне, в Западна България и ще стихне. Ще бъде студено, с минимални температури в много райони близки до минус 10°, в по-голямата част от страната и дневните ще са отрицателни. В сряда ще преобладава слънчево време. На отделни места в равнинната част от страната ще се образува мъгла или инверсионна облачност, там ще остава и по-студено.", "date": "2018.01.20", "title": "НИМХ: Утре в северозападните и планинските райони ще вали сняг, а в останалата част от страната - дъжд"}
{"url": "http://www.focus-news.net/news/2018/01/20/2479503/washington-examiner-spiraniyata-na-deynostta-na-pravitelstvata-dokazvat-che-sasht-sa-nay-velikata-strana-na-zemyata.html", "text": "Частичното спиране на дейността на американското правителство в събота е доказателство за неспособността на двете основни партии да направят нещо друго, освен да се поклонят на своите избирателни бази и се провалиха в опита си да седнат и да стигнат до сделка, пише американското консервативно издание Washington Examiner.\r\nНе е ли велико?\r\nТези спирания на дейността в никакъв случай не са прителни, а само показват, че обикновените американци, притежаващи единствено правото да гласуват на парламентарните избори на всеки две години, са крале и кралици на положението.\r\nВижте какво биха направили политиците, за да заслужат своите гласове. Демократите ще допуснат правителството да спре да работи, само за да покажат подкрепата си за своите „Мечтатели“ (деца на нелегални  мигранти). Републиканците ще направят същото, за да задоволят своите избиратели, които настояват за финансиране на Стената (на границата с Мексико), преди да се помогне на „Мечтателите“.\r\nИ двете имат желание да поемат риска, с надеждата, че мнозинството ще гласува за тях през ноември.\r\nТе не водят борба за бюджетните разходи, имиграцията или военните разходи. Те водят борба за нас и за нашето внимание.\r\nПосочете дори едно правителство на световна сила,я което би спряло дейността на една от основните си институции ненасилствено, без намеса от страна на военните, а в битка за спечелване на симпатиите на обикновените граждани. Дали Русия би го направила, защото народът й е разделен по въпроса къде да се построи следващата ферма за интернет тролове? Ами Китай?\r\nПревод и редакция:", "date": "2018.01.20", "title": "Washington Examiner: Спиранията на дейността на правителствата доказват, че САЩ са най-великата страна на земята"}
{"url": "http://www.focus-news.net/news/2018/01/20/2479519/tass-dve-eksplozii-sa-chuti-v-hotel-v-kabul.html", "text": "Две експлозии са чути в хотел в афганистанската столица Кабул, в който по-рано са проникнали нападатели, предава руската информационна агенция TACC, като се позовава на местни медии.\r\nКъм момента няма данни за пострадали или загинали. \r\nПо-рано бе съобщено, че най-малко четирима нападатели са проникнали в хотелския комплекс. Пристигналите на място сили на сигурността са влезли в престрелка с тях, която продължава и към настоящия момент. Районът е отцепен от полицията. Тереза Герова", "date": "2018.01.20", "title": "ТАСС: Две експлозии са чути в хотел в Кабул"}
{"url": "http://www.focus-news.net/news/2018/01/20/2479520/kantslerat-angela-merkel-zastana-zad-balgariya-za-vlizane-v-shengen-i-izrazi-golemi-ochakvaniya-ot-evropredsedatelstvoto-obzor.html", "text": "Премиерът Бойко Борисов посрещна германския канцлер Ангела Меркел в София. Меркел пристигна на работно посещение в България по покана на българския министър-председател. При срещата си двамата обсъдиха приоритетите на Българското председателство на Съвета на Европейския съюз, както и актуални политически теми.\r\nНа съвместна пресконференция канцлерът Ангела Меркел застана зад България за влизане в Шенген и изрази големи очаквания от европредседателството. Тя заяви, че Германия споделя целите на страната ни и благодари на Борисов за сърдечния прием в София. Според нея българското правителство е отлично подготвено. „Мотото „Съединението прави силата“ е точно това, от което има нужда ЕС“, заяви Меркел и благодари на България за начина, по който пази външната граница.  Според канцлера добрият живот в мирна Европа се нуждае и от участието на Западните Балкани, от това те да получат европейска перспектива. По отношение на сътрудничеството с Турция и въпросите за миграцията, тя отбеляза, че България ще продължи работата по досието за общата европейска политика в областта на убежището. „Фронтекс\" подкрепя България, Германия подкрепя България с думи и дела, основната работа обаче трябва да бъде свършена тук, за което искам да ти благодаря\", обърна се тя към премиера Борисов. Меркел приветства идеята на България да изгради във Варна газов хъб, който да диверсифицира доставките на газ в Европейския съюз.\r\nКанцлерът заяви, че не може да каже конкретна дата, но в най-скоро време, постепенно и на етапи, ще започнат да се въвеждат правилата на Шенгенското пространство, на първо място по летищата. Тя призна, че отдавна се обсъжда присъединяването на България към Шенген и се виждат усилията на страната ни. По отношение на евроинтеграцията на Западните Балкани, тя отчете, че Германия вижда перспектива за присъединяването им. „За нас е важно това присъединяване да стане на основа на изпълняване на критериите. Ние можем да отваряме глави и да водим преговори, но съответната държа трябва да покаже резултати“, допълни още канцлерът на Германия.\r\nВ отговор на въпрос за активността ѝ във външната политика на фона на преговорите за съставяне на стабилно правителство във вътрешнополитически план, тя уточни, че изчакват конгреса на Социалдемократическата партия и се надяват да започнат разговори за коалиция и за създаване на стабилно правителство. Тя подчерта, че се опитва да изпълнява по най-добрия възможен начин ежедневните си задължения и успоредно с това да работи за създаването на стабилно правителство в Германия.\r\nСпоред канцлера Ангела Меркел среща между Турция и ЕС във Варна би била само за добро за всички. Той изрази радостта си, че във Варна ще има среща между министър-председателя на България, председателите на ЕК, на ЕП. Според нея тази среща е добър шанс да се говори и с турския президент за всички въпроси, които ги вълнуват.\r\nОт своя страна българският премиер Бойко Борисов отбеляза, че истински се надява, че добрият приятел на България Мартин Шулц и техният конгрес ще вземат това решение и максимално бързо ще се направи правителство в Германия. „Знам отношението на Мартин Шулц към България и надали ще остане обиден, че канцлерът Ангела Меркел е дошла да ни види. И той би дошъл да ни види със сигурност“, добави Борисов и подчерта, че е най-щастлив от това, че ЕС води мирна, добросъседска политика. Българският премиер благодари за подкрепата относно газовия хъб „Балкан“, както и за подкрепата за опазването на границата. „Благодаря за тези 160 млн. евро, които в Братислава ЕС отпусна за границата. Благодаря и за полицаите и ФРОНТЕКС, които съвместно с нас охраняват Шенгенската външна граница на ЕС“, допълни той.\r\nСпоред него по въздух и вода няма никакъв проблем България да влезе в Шенген и днес. Борисов уточни, че много разчита на посещението на холандския премиер Марк Рюте на 6 февруари, понеже Холандия най-гласно е изразила несъгласието си България и Румъния да са в Шенген. „Да има възможност неговите експерти да обиколят цялата граница, всички пунктове, където искат“, заяви Бойко Борисов и допълни, че ще им бъде осигурен пълен достъп до където пожелаят да отидат по избор. „След като проведа разговора с него, както Ангела каза, тогава ще водя и разговори с нея“, каза още той.\r\nСпоред него България не е никакъв риск за еврозоната и пътят на страната ни за чакалнята е отворен. По думите му що се касае за еврозоната и бившият министър на финансите Волфганг Шойбле, и канцлерът Ангела Меркел знаят, че България е една от най-дисциплинираните държави в ЕС. „Имаме най-нисък външен дълг, нулев бюджетен дефицит, бюджетен излишък, огромен фискален резерв, златен резерв в Централната банка, ръст на икономиката 4%, 6% безработица, нулева инфлация, повишават се с по 10-12 % доходите по Евростат“, обясни Борисов. „Разбира се искаме още много и по-бързо, убеден съм, че и това ще се направи. България не е никакъв проблем, никакъв риск за еврозоната и нашият път за чакалнята е отворен. Това е дело на Европейската централна банка (ЕЦБ), но ние домашното, както казва, сме си го написали. Въпрос на решение на ЕЦБ“, каза още министър-председателят.\r\nБорисов уточни, че с председателя на ЕП Антонио Таяни, с председателя на ЕК Жан-Клод Юнкер и председателя на ЕС Доналд Туск, както и с турския президент Реджеп Ердоган са провели разговори. „Непрекъснато има претенции от страна на Турция към ЕС, че не е изплатено плащането още по първото споразумение за мигрантите, затова което сме е споразумели. Знаем и за тежките отношение насложени през последната година и половина между много от големите европейски държави и Турция. Едната такава буферна среща във Варна би била само за добро за всички нас“, каза Борисов.\r\nНа въпрос дали канцлерът на Германия ще подкрепи позицията на българския премиер по отношение на кохезионната политика след Брекзит, Борисов отговори: „Мога да цитирам канцлера Меркел на въпроса по тази тема - работи ли добре кохезионната политика. Казах, всичко хубаво, каквото сме направили – жп линии, метро, магистрали, конкурентоспособност, образователна инфраструктура, екология, го дължим на кохезионните фондове. И тя каза - тогава трябва да остане“. \r\nЛюба АЛЕКСИЕВА", "date": "2018.01.20", "title": "Канцлерът Ангела Меркел застана зад България за влизане в Шенген и изрази големи очаквания от европредседателството (ОБЗОР)"}
{"url": "http://www.focus-news.net/news/2018/01/20/2479521/pazardzhik-dzhamiya-i-hristiyanski-paraklis-sa-chast-ot-zabelezhitelnostite-v-kurorta-yundola-kray-velingrad.html", "text": "Джамия и християнски параклис са част от забележителностите в курорта Юндола край Велинград, каза за Радио „Фокус“ – Пазарджик Мехмед Местан, кмет на родопското село. По думите му параклисът „Света Петка“ в курорта Юндола край Велинград, който е изграден изцяло с дарителски средства, се радва на голяма посещаемост и интерес от страна на туристите. Кметът обясни, че Божият дом е разположен на една от поляните в близост до центъра на родопското село. До нея се стига по отъпкана пътека. Местан посочи, че посетители има почти целогодишно, като това са предимно туристи, дошли да летуват в курорта, тъй като местните жители изповядват предимно исляма. Пред храма е облагородено, засадени са цветя, а също така е изградена и чешма с планинска вода. Параклисът се стопанисва от клисар, който разказва на посетителите за божия дом. Кметът на Юндола разказа, че малкият православен храм е построен през 1999 година, като официално отваря врати на 14 октомври – Петковден. Стените са изографисани през август 2000 година от зографите Стоян и Нели Белеви от Велинград. Иконостасът е дело на Светла Загорова, а дърворезбата – на Славчо Качорев. Местан обясни също, че джамията се намира в една от махалите на родопското село и се посещава предимно от местните жители. Не са малко и туристите, които проявяват интерес към религиозния храм и се снимат пред него. Мюсюлманският религиозен дом се стопанисва от самото население.\r\nАлбена ЖИЛЕКОВА", "date": "2018.01.20", "title": "Пазарджик: Джамия и християнски параклис са част от забележителностите в курорта Юндола край Велинград"}
{"url": "http://www.focus-news.net/news/2018/01/20/2479522/nako-manastarliev-obshtina-petrich-sotsialnata-trapezariya-kam-obshtinata-obsluzhva-100-choveka.html", "text": "Социалната трапезария към Община Петрич обслужва 100 човека. Това каза за Радио „Фокус“- Пирин Нако Манастарлиев, директор на дирекция „Социално подпомагане“ към Община Петрич. По думите му капацитетът на обществената трапезария предстои да бъде увеличен чрез сключването на допълнителен анекс. Така броят на обслужваните лица ще стане 130 човека. „Община Петрич има сключен договор с Министерството на труда и социалната политика и с Агенцията за социално подпомагане за обществена трапезария, която обслужва 100 човека и дава възможност за сключване на нов допълнителен анекс. Така ще увеличим бройката на 130 човека.“ каза Нако Манастарлиев. Той добави, че на територията на Община Петрич няма бездомни хора, но в случай че възникне проблем, има как да се реагира. „Община Петрич има общински жилища, в които нуждаещите могат да бъдат настанени временно, така че този проблем не стои на дневен ред“, добави  Нако Манастарлиев.\r\nЛивия НИНОВА", "date": "2018.01.20", "title": "Нако Манастарлиев, Община Петрич: Социалната трапезария към Общината обслужва 100 човека"}
{"url": "http://www.focus-news.net/news/2018/01/20/2479523/plovdiv-na-11-fevruari-v-sopot-shte-se-provede-traditsionniyat-praznik-na-vinoto-i-lyubovta.html", "text": "На 11 февруари при местността „Манастирска поляна“ в Сопот ще се проведе традиционният Празник на виното и любовта. Това съобщиха за Радио „Фокус“ – Пловдив организаторите на събитието. Празникът ще протече под мотото „Да стоплим сърцата с вино и любов“. Във връзка със събитието се организират и няколко конкурса – за най-добър местен винопроизводител на бяло и червено вино, реколта 2017 година, за най-вкусно домашно приготвено мезе, също национален литературен конкурс, посветен на виното и любовта, за най-младото семейство, сключило граждански брак, и за най-хубав Вазовски мустак.\r\nОрганизаторите уточняват, че мострите от вината трябва да бъдат в стъклени бутилки от 500 мл, като класацията на вината ще бъде направена от лаборатория на известна винарска изба. Мострите се приемат до 5 февруари в сградата на Данъчната служба. Текстовете за литературния конкурс трябва да бъдат поставени в голям запечатан плик, заедно с малък запечатан плик с името на автора в него, като творбите се изпращат до 5 февруари на адрес: ул. „Иван Вазов“ 57, II етаж, Център за работа с деца-Сопот. Комисия от литературоведи ще оцени и класира постъпилите творби.\r\nОценката за най-вкусно домашно мезе ще бъде извършена на място от комисия.\r\nТони МИХАЙЛОВ", "date": "2018.01.20", "title": "Пловдив: На 11 февруари в Сопот ще се проведе традиционният Празник на виното и любовта"}
{"url": "http://www.focus-news.net/news/2018/01/20/2479524/angela-merkel-balgariya-shte-uskori-evropeyskata-integratsiya-v-zapadnite-balkani.html", "text": "Канцлерът на ФРГ Ангела Меркел, който е на посещение в София по покана на българския премиер Бойко Борисов, отбеляза, че България се е подготвила добре за председателството на ЕС, подчертавайки, че напълно се съгласява с приоритетите  й, предава македонската електронна медия “Плюс Инфо“.\r\nГерманският канцлер Ангела Меркел заяви, че България, като се има предвид географското положение, може да постигне много, когато става дума за добросъседски отношения и за подпомагане на европейската интеграция на страните от Западните Балкани.\r\n„Просперитетът на мирна Европа също изисква участието на страните от Западните Балкани и тяхната европейска перспектива. Процесът на присъединяване трябва да се подобри с помощта на железопътната инфраструктура, за което Германия и България ще си сътрудничат\", подчерта Меркел.\r\nТя също така благодари на България за начина, по който  защитава външната граница на ЕС, като добави, че това е Чтрудна задача\".\r\nГерманският канцлер подкрепи инициативата на Борисов, заедно с представители на Европейския съвет, Европейския парламент и Европейската комисия да организират среща с турски официални лица през следващите месеци. Тереза Герова", "date": "2018.01.20", "title": "Ангела Меркел: България ще ускори европейската интеграция в Западните Балкани"}
{"url": "http://www.focus-news.net/news/2018/01/20/2479525/voa-shturmuvan-e-hotel-v-afganistanskata-stolitsa-saobshtava-se-za-samoubiystveni-atentatori-v-sgradata.html", "text": "Група от тежко въоръжени лица, включително самоубийствени атентатори, нападнаха един от най-посещаваните хотели в афганистанската столица Кабул, предава Voice of America.\r\nГоворителят на Министерството на вътрешните работи информира, че афганистанските командоси са обградили хотел „Интерконтинентал“ в опит да установят контрол над ситуацията. Информация за евентуални жертви обаче не бе приведена. \r\nСвидетелите разказват за интензивна стрелба във вътрешността на сградата. Съобщенията за възникнала заложническа криза обаче не са потвърдени към момента. \r\nЛуксозният хотел е силно охраняван, тъй като и по-рано са извършвани атаки в него. Все още една групировка не е поела отговорност за нападението.\r\nХотел „Интерконтинентал“ бе мишена на самоубийствено нападение през 2011 г., при което загинаха поне 20 души. Отговорност за атаката тогава поеха талибаните.  Тереза Герова", "date": "2018.01.20", "title": "VOA: Щурмуван е хотел в афганистанската столица, съобщава се за самоубийствени атентатори в сградата"}
{"url": "http://www.focus-news.net/news/2018/01/20/2479526/zdf-kantslerat-na-frg-napravi-kratka-vizita-v-balgariya.html", "text": "Канцлерът на ФРГ Ангела Меркел бе на кратка визита в България в събота, 20 януари, предава германският телевизионен канал ZDF.\r\nМеркел бе посрещната от българския премиер Бойко Борисов, с който обсъдиха ротационното председателство на Съвета на ЕС, което София пое в началото на новата година. Тема на разговорите бе също и реформата в областта на европейската политика за убежище.\r\nТелевизията припомня, че България постави акцента на настоящото си председателство на евроинтеграцията на страните от Западните Балкани. Тереза Герова", "date": "2018.01.20", "title": "ZDF: Канцлерът на ФРГ направи кратка визита в България"}
{"url": "http://www.focus-news.net/news/2018/01/20/2479527/deutschlandfunk-angela-merkel-prizova-ot-sofiya-es-da-zagovori-s-edin-glas-na-mezhdunarodnata-stsena.html", "text": "Ако Европейският съюз иска да се утвърди на международната сцена, държавите-членки трябва да действат заедно - например в областта на политиката за сигурност и в икономика, подчерта канцлерът на ФРГ Ангела Меркел в рамките на посещението си в българската столица София, предава радио  Deutschlandfunk.\r\nМеркел направи коментарите си с оглед на опитите на Китай да проведе отделен диалог с 16 държави от Източна и Югоизточна Европа, не всички от които са част от Общността, коментират от редакцията.\r\nДруги подробности от визита на Меркел в София не се привеждат.  Тереза Герова", "date": "2018.01.20", "title": "Deutschlandfunk: Ангела Меркел призова от София ЕС да заговори с един глас на международната сцена"}
{"url": "http://www.focus-news.net/news/2018/01/20/2479528/afp-frenskite-vlasti-povdignaha-obvineniya-sreshtu-33-godishen-mazh-za-planirane-na-teroristichna-ataka.html", "text": "В събота френските власти повдигнаха обвинения срещу 33-годишен мъж, положил клетва за вярност към близкоизточната радикална групировка „Ислямска държава“ и планирал терористична атака в страната, предава AFP.\r\nКъм настоящия момент е известно, че заподозреният е полицейски служител, арестуван в близост до южния френски град Ним във вторник. В неговата къща са намерени материали за направата на бомба, но не и конкретни доказателства за цел на евентуално нападение.\r\n„Това е първата планирана атака, предотвратена тази година\", заяви за агенцията източник, близък до разследването.  Тереза Герова", "date": "2018.01.20", "title": "AFP: Френските власти повдигнаха обвинения срещу 33-годишен мъж за планиране на терористична атака"}
{"url": "http://www.focus-news.net/news/2018/01/20/2479529/euronews-angela-merkel-blagodari-na-balgariya-za-ohranata-na-vanshnata-granitsa-na-es.html", "text": "Близо седмица, след като България официално пое председателството на Съвета на Европейския съюз, канцлерът на ФРГ Ангела Меркел посети София, отбелязва Euronews. \r\nВ рамките на кратката си визита, Меркел изрази подкрепа на плановете на България да работи за подобряване на отношенията с Турция. След преговори с българския министър-председател Бойко Борисов германският канцлер подчерта, че са необходими регламентирани отношения с Турция. \r\nСъщевременно тя добави: „Бих искала да благодаря на България и за нейната защита на границата. Това е голяма задача, особено на българо-турската граница, Германия подкрепя България, Фронтекс подкрепя България и ние сме там, за да помагаме и съветваме, но основната работа трябва да бъде направена тук, и бих искала да изкажа благодарности\".\r\nБорисов насърчи срещата на високо равнище между ЕС и Турция. По отношението желанието на България да се присъедини към Шенгенското пространство, Меркел заяви, че въпросът скоро ще бъде включен в дневния ред на обсъжданията. Тереза Герова", "date": "2018.01.20", "title": "Euronews: Ангела Меркел благодари на България за охраната на външната граница на ЕС"}
{"url": "http://www.focus-news.net/news/2018/01/20/2479530/razdraznenata-angela-merkel-ot-sofiya-opitvam-se-da-izpalnyavam-zadalzheniyata-si-po-pravilen-nachin.html", "text": "В неделя, 21 януари, в рамките на извънреден конгрес в Бон, 600 делегати на Германската социалдемократическа партия (ГСДП) ще вземат окончателно решение за съдбата на новата голяма коалиция във ФРГ – тема, която канцлерът Ангела Меркел засегна в рамките на краткото си посещение в България в събота, коментира националният ежедневник Die Welt.\r\nСтраната от Югоизточна Европа, както подчертават от редакцията, председателствала Съвета на Европейския съюз от 11 януари и гледа със загриженост бавния темп на формиране на правителството в Берлин. \r\nБългарският премиер Бойко Борисов изрази надежди, че правителството в Германия ще бъде създадено „възможно най-бързо\", тъй като страната е важна за взимането на решения на Стария континент. „Германия е двигателят на Европа\", припомни министър-председателят на България.\r\nОт редакцията подчертават, че Меркел е реагирала малко раздразнено на напомнянето от страна на Борисов. „Опитвам се да изпълня задълженията си по правилния начин, същевременно работим усилено, за да имаме стабилно правителство\", категорична бе канцлерът на ФРГ, допълвайки, че очаква резултатите от конгреса на ГСПД „и след това се надяваме да започнем коалиционни разговори“.\r\nЩо се отнася до ЕС, Меркел заяви: \"Светът не ни чака\". Ето защо за нея е било важно пътуването й до България да бъде в качеството й на канцлер. В петък тя проведе среща с френския президент Еманюел Макрон, за да обсъдят политиката на ЕС, припомня изданието. Тереза Герова", "date": "2018.01.20", "title": "„Раздразнената“ Ангела Меркел от София: Опитвам се да изпълнявам задълженията си по правилен начин"}
{"url": "http://www.focus-news.net/news/2018/01/20/2479531/api-vazstanoveno-e-dvizhenieto-na-tezhkotovarni-avtomobili-nad-12-t-po-pat-ii-19-simitli-razlog.html", "text": "Възстановено е движението на тежкотоварни автомобили над 12 т. по път II-19 Симитли – Разлог.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.01.20", "title": "АПИ: Възстановено е движението на тежкотоварни автомобили над 12 т. по път II-19 Симитли – Разлог"}
{"url": "http://www.focus-news.net/news/2018/01/20/2479532/api-vremenno-se-ogranichava-dvizhenieto-na-tezhkotovarni-avtomobili-nad-12t-s-remarketa-i-poluremarketa-po-pat--866-mihalkovo-devin.html", "text": "Временно се ограничава движението на тежкотоварни автомобили над 12т. с ремаркета и полуремаркета по път ІІІ-866 Михалково – Девин,  поради обилен снеговалеж.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.01.20", "title": "АПИ: Временно се ограничава движението на тежкотоварни автомобили над 12т. с ремаркета и полуремаркета по път ІІІ-866 Михалково – Девин"}
{"url": "http://www.focus-news.net/news/2018/01/20/2479533/api-vremenno-e-ogranicheno-dvizhenieto-na-tezhkotovarni-avtomobili-nad-12t-s-remarketa-i-poluremarketa-po-pat-866-smolyan-stoykite-prohoda-prevala.html", "text": "Временно е ограничено движението на тежкотоварни автомобили над 12т. с ремаркета и полуремаркета по път ІІІ-866 Смолян - Стойките /прохода \"Превала\"/, поради обилен снеговалеж.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.01.20", "title": "АПИ: Временно е ограничено движението на тежкотоварни автомобили над 12т. с ремаркета и полуремаркета по път ІІІ-866 Смолян - Стойките /прохода \"Превала\"/"}
{"url": "http://www.focus-news.net/news/2018/01/20/2479534/afp-deset-dushi-sa-zaginali-pri-turska-ataka-sreshtu-kontroliran-ot-kyurdite-region-v-siriya.html", "text": "Десет души са загинали при турска атака в района на Африн в Сирия, извършена в събота, предава AFP, като се позовава на данни от кюрдските милиции.\r\n„Седем цивилни са убити, включително и дете, а също и трима бойци – две жени и един мъж“, заяви говорител на „Народни отряди за защита“ (YPG), като поясни, че загиналото дете е било осемгодишно.\r\nПо-рано бяха разпространени данни и за 25 цивилни, които са пострадали при турски обстрел в района на Африн.\r\nАнкара също съобщи за жертви, но увери, че те са от редиците на кюрдските милиции.  Тереза Герова", "date": "2018.01.20", "title": "AFP: Десет души са загинали при турска атака срещу контролиран от кюрдите регион в Сирия"}
