{"url": "http://www.focus-news.net/news/2017/06/29/2410248/bianka-ravnachka-rzi-blagoevgrad-chovek-tryabva-da-ima-vatreshno-ubezhdenie-che-iska-da-se-otkazhe-ot-tyutyunopusheneto.html", "text": "Човек трябва да има вътрешно убеждение, че иска да се откаже от тютюнопушенето. Това каза за  Радио \"Фокус\" – Пирин Бианка Равначка, старши експерт в Дирекция „Обществено здраве“ към Регионална здравна инспекция (РЗИ)– Благоевград. Тя прибави, че за съжаление, хората решават да се откажат от цигарите, когато здравословните им проблеми станат големи. „Факт е, че когато отидем по училищата, младият човек казва така: „Лекарят пуши, учителят пуши, родителят пуши, значи не е толкова вредно, колкото казвате вие“. Обаче, какво става, когато с течение на времето човек натрупва години и идва при нас и казва: „Аз съм на … и искам да ме откажете от тютюнопушенето“. Ние не можем да откажем никого от цигарите. Т. е. този, който идва в нашия кабинет, трябва да дойде с вътрешната нагласа и убеждение, с волята, че ще тръгне заедно с нас по пътя, за да се справи с този вреден навик. Няма как да се даде готова рецепта за този проблем. Това не е нещо, което да го сервираш на поднос или да го изпишеш на рецепта, няма как да стане така“, допълни старши експертът в РЗИ-Благоевград Бианка Равначка.\r\nТя каза също, че кабинетът за съдействине при спиране на тютюнопушенето в града е един от малкото, които са добре оборудвани и разполага с достатъчно онагледяващ материал и с т. нар. апарат \"смоуклайзер\", който дава възможност да се види количеството на отровния газ в белите дробове и нивото на оксихемоглобина в кръвта. „Кабинетът против тютюнопушене е отворен всеки ден от 08.30 часа до 17.00 часа. Дават се и консултации по телефона, имаме и такава опция. Кабинетът функционира, има интерес, особено сега, с нов телефонен номер, който е безплатен и пренасочва хората по региони, където има такива кабинети“, прибави Бианка Равначка. \r\nТя каза още, че в кабинета идват хора на различна възраст, които искат да се откажат от тютюнопушенето. „Хората добиват впечатление от това, което можем да им покажем, защото не трябва само да се говори за този проблем“, отбеляза Бианка Равначка.", "date": "2017-06-29", "title": "Бианка Равначка, РЗИ-Благоевград: Човек трябва да има вътрешно убеждение, че иска да се откаже от тютюнопушенето"}
{"url": "http://www.focus-news.net/news/2017/06/29/2410245/dobrich-mezhdunaroden-horov-festival-maestro-zahari-mednikarov-shte-se-provede-v-grada.html", "text": "Предстои провеждането на четиринадесетото издание на Международния хоров фестивал „Маестро Захари Медникаров“ от 30 юни до 3 юли, съобщиха от пресцентъра на Община Добрич. Престижното събитие се организира от Международната фестивална програма „Приятели на България“ с управител Цветан Иванов и Община Добрич под патронажа на кмета Йордан Йорданов.\r\nЕдна от целите на Международната фестивална  програма „Приятели на България“ е популяризиране името на Маестро Медникаров като емблематична фигура в историята на българската хорова култура от една страна и от друга - продължаване летописа на хоровото изкуство в България. В състава на журито на фестивала и тази година ще бъдат включени всички диригенти -  ръководители на хоровите състави, които участват във фестивала.\r\nНа сцените в „Албена“ и Добрич ще се изявят 11 хорови формации - 9 хора от Русия и 2 от България:\r\n-\tВокален ансамбъл „Кантилена“ – гр.Балашиха, Московска област;\r\n-\tХор „Магнолия“  –  гр. Москва;\r\n-\tАкадемичен хор на ветераните от войната и труда – гр. Лобня, Московска област;\r\n-\tХор „Нотки“ – Москва;\r\n-\tАнсамбъл „Росинка“ – Москва;\r\n-\tАнсамбъл „Серебрянньй родник“ – Москва;\r\n-\tСмесен народен ансамбъл на ветераните  - гр. Нижний Новгород;\r\n-\tТеатър на песента „Фасолька“ – гр. Нахабино;\r\n-\tХор „Примавера“ -  гр. Чебаксар;\r\n-\tПредставителен мъжки хор „Свети Иван Рилски“ – гр. Дупница;\r\n-\tХор при столичен храм „Покров Богородичен -  Всех скорбящих радосте“ -  гр. София.\r\nГалаконцертът и награждаването на участниците ще се състои в Добрич на 2 юли, неделя, от 16.00 часа в Концертна зала „Добрич“.\r\nВходът е свободен.", "date": "2017-06-29", "title": "Добрич: Международен хоров фестивал „Маестро Захари Медникаров“ ще се проведе в града"}
{"url": "http://www.focus-news.net/news/2017/06/29/2410249/sport-tri-balgarski-otbora-igraha-na-parviya-predvaritelen-krag-za-liga-evropa.html", "text": "„Дунав“ Русе загуби с 0:1 при гостуването на Иртиш от първия предварителен кръг на Лига Европа.\r\n„Ботев“ Пловдив победи „Партизани“ Тирана с 3:1 като гост в първия мач от предварителния кръг на Лига Европа.\r\n„Левски“ играе със „Сутиеска“. Сините, които са домакини водят с 3:1.", "date": "2017-06-29", "title": "Спорт: Три български отбора играха на първия предварителен кръг за Лига Европа"}
{"url": "http://www.focus-news.net/news/2017/06/29/2410251/burgas-vtori-za-tazi-godina-nositel-na-hiv-infektsiya-e-registriran-v-regiona.html", "text": "Втори за тази година носител на ХИВ-инфекция в Бургаско е регистриран през изминалата седмица, съобщиха за Радио „Фокус“ от Регионална здравна инспекция (РЗИ)-Бургас. Става въпрос за мъж от Община Бургас във възрастова група 55-59 години. Първият случай за тази година е регистриран през март. Заразеният е също мъж, от Община Руен във възрастова група 30-34 години.\r\nЗа периода от 19 до 23 юни 2017г. в кабинета КАБКИС са се изследвали общо 18 души. От РЗИ-Бургас припомнят, че в кабинета за анонимно и безплатно консултиране и изследване за ХИВ/СПИН (КАБКИС) се извършва консултиране на лица по въпросите за ХИВ/СПИН и полово предавани болести, както и анонимно изследване за ХИВ. Споделената информация и резултатът от изследването са поверителни. Кабинетът се намира в сградата на РЗИ-Бургас на ул. „Александроска“ 120, на първия етаж.\r\nМария РУСЕВА", "date": "2017-06-29", "title": "Бургас: Втори за тази година носител на ХИВ-инфекция е регистриран в региона"}
{"url": "http://www.focus-news.net/news/2017/06/29/2410244/afp-ministerstvoto-na-finansite-na-sasht-nalaga-sanktsii-sreshtu-kitayska-banka-zaradi-vrazki-sas-severna-koreya.html", "text": "Министерството на финансите на САЩ наложи санкции срещу китайска банка, заради нелегална дейност свързана със Северна Корея, предава AFP.\r\nТази дейност включва и ускоряването на производствения процес на оръжия за масово поразяване. \r\nБанката на Дандонг, която „действа канал за нелегална севернокорейска финансова активност, е чуждестранна банка , която се занимава с пране на пари“, и ще бъде изолирана от американската финансова система, заявиха от Министерството на финансите на САЩ.\r\nМинистър Стивън Мнучин каза, че това действие не е насочено срещу китайското правителство по никакъв начин. Симеон Миланов", "date": "2017-06-29", "title": "AFP: Министерството на финансите на САЩ налага санкции срещу китайска банка заради връзки със Северна Корея"}
{"url": "http://www.focus-news.net/news/2017/06/29/2410275/bloomberg-v-sarbiya-e-naznachen-parviyat-ministar-predsedatel-zhena-i-otkrit-homoseksualist.html", "text": "Сръбските депутати, лоялни на президента Александър Вучич одобриха Ана Бърнабич - първата жена и открит хомосексуалист за министър-председател на страната, предаде  Bloomberg.\r\nБърнабич получи 157 гласа в 250-местния парламент. Тя заменя Вучич, който става президент на страната, спечелвайки изборите през април. Тя заяви, че ще подготви страната за членство Европейския съюз до 2020 г. , да запази близките връзки с Русия и да извърши реформи в обществения сектор и икономиката според споразумение с МВФ. \r\nМинистрите в правителството остават основно непроменени, като промените включват министъра на труда Александър Вулин, който заяви, че НАТО е „зло“ заради бомбената кампания през 1999 г., и който сега ще бъде министър на отбраната.  Виктор Турмаков", "date": "2017-06-29", "title": "Bloomberg: В Сърбия е назначен първият министър-председател жена и открит хомосексуалист"}
{"url": "http://www.focus-news.net/news/2017/06/29/2410254/ivan-kaburov-predsedatel-na-zemedelsko-sdruzhenie-ot-pazardzhik-zastrahovaneto-na-zemedelskite-ploshti-ot-prirodni-stihii-e-mnogo-dobra-preventsiya-sreshtu-zagubi.html", "text": "Все още застраховането на земеделски площи не е популярно сред селските стопани, тъй като няма създадени практики през годините. Това каза за Радио „Фокус” – Пазарджик Иван Кабуров, председател на земеделско сдружение от Пазарджик. „В последните две години, след прекалено дъждовната пролет, част от земеделците започнаха да застраховат насажденията си срещу наводнения и градушки, за да се предпазят от фалит в края на аграрния сезон”, посочи той. \r\n„В повечето случаи пораженията при наводнение и градушка са частични, не върху целия масив, а върху отделни парцели. Тогава изплащането на обезщетението става само за засегнатите площи. За стопаните е важно да застраховат земеделските си земи, особено ако културата е претенциозна, а климатичните условия са прогнозно неблагоприятни”, обясни Иван Кабуров. „По-голямата част от стопаните не предприемат застраховане на площите си по финансови съображения, за да спестят парите за застраховане”, коментира той. Земеделският производител уточни, че застрахователните инспектори следят много прецизно пораженията, работят в тясна връзка и с местните хидрометеорологични станции.\r\nАлбена ЖИЛЕКОВА", "date": "2017-06-29", "title": "Иван Кабуров, председател на земеделско сдружение от Пазарджик: Застраховането на земеделските площи от природни стихии е много добра превенция срещу загуби"}
{"url": "http://www.focus-news.net/news/2017/06/29/2410243/stolichna-obshtina-planira-da-udvoi-parite-za-detsko-yunosheski-sport-i-da-prodalzhi-initsiativata-sofiya-evropeyska-stolitsa-na-sporta-i-sled-2018-g-obzor.html", "text": "Столична община планира да удвои парите за детско-юношески спорт и да продължи инициативата „София – Европейска столица на спорта“ и след 2018 г. Това стана ясно от думите на кмета на София Йорданка Фандъкова по време на обявяването на Програмата и основните приоритети на „София - Европейска столица на спорта\" за 2018 г. По думите ѝ инициативата обединява огромна положителна енергия, увлича много хора и институции, а това я амбицира да продължи и след 2018 г. Според нея е много важно, че са създали устойчив спортен модел, който да остане в полза на столичани. Тя обясни, че през последните години градът е бил домакин на над 20 градски първенства и общо над 200 спортни събития. По думите ѝ почти всяка детски градина и всяко училище имат поне по един спортен празник. Фандъкова отбеляза, че повече от 730 000 души са се включили в активностите на инициативата като участници, гости и зрители. Освен това е бил изграден и интернет навигатор „Искам да спортувам“, който е в помощ на хората къде, кога и как да спортуват. По отношение на инвестициите през последните години, Фандъкова отбеляза, че са изградили 70 салона и 14 басейна в детски градини, а в училищата са били обновени 10 обекта и физкултурни салони. По думите ѝ предстои изграждането на спортна площадка в двора на училището в село Мърчаево и довършване на салона на 149-о СУ в район „Овча купел“. Кметът на София добави, че се разширяват с проектиране на физкултурни салони сградите на Първа английска езикова и Девета френска езикова гимназия, като във Френската гимназия се планира многофункционална спортна зала. „Подобни инфраструктурни проекти са предвидени в още 5 училища, с което ще завършим Програмата „Всяко училище в столицата с физкултурен салон“, каза Фандъкова.\r\nКметът на града посочи, че вече е разработен проект за типови спортни зали, които да се изграждат в училищата и да поемат нуждата от спортна база по райони. „В зависимост от стойността вярвам, че ще можем още следваща година да изградим няколко подобни зали в дворове на училищата, които пожелаят“, допълни тя. \r\nОт пресконференцията стана ясно още, че за 2018 г. Столична община планира да увеличи двойно средствата за подпомагане на софийските кубове и те ще бъдат в размер на 800 000 лв., вместо 400 000 лв., както бе досега. \r\nПредседателят на Столичният общински съвет и на Фондация „София – Европейска столица на спорта\" Елен Герджиков допълни, че преди 3 години тази идея е изглеждала много екстравагантна, но са решили да опитат с помощта на евродепутата Андрей Ковачев и Йорданка Фандъкова. По думите му спортът се вписва в концепцията на Столична община за зелен град и за направата на нови паркове, градини, зелени зони и места за физическа активност. Той уточни, че планират отбелязване официалния старт на „София – Европейска столица на спорта“ с голям Гала спектакъл в НДК, който ще бъде на 2 декември 2017 г. Герджиков подчерта, че е бил създаден модел, който трябва да продължи да съществува и да се развива с помощта на клубовете, на дружествата, на институциите и на самите хора. \r\nПредседателят на Комисията за децата, младежта и спорта към Столична община Татяна Георгиева посочи, че са изградени 33 фитнеса, като тази година предстои строежът на още 12, а подновените тенис-маси са 20. \r\nПрограмата за 2018 г. предвижда: 80 спортни прояви; 14 от тях съпътстващи и промо; 4 фотоизложби; 2 филмови фестивала; 14 презентации; Участие в ACES Гала в Брюксел; Среща на европейските спортни столици; 3 конференции и семинари; 15 събития в Природен парк Витоша.", "date": "2017-06-29", "title": "Столична община планира да удвои парите за детско-юношески спорт и да продължи инициативата „София – Европейска столица на спорта“ и след 2018 г. (ОБЗОР)"}
{"url": "http://www.focus-news.net/news/2017/06/29/2410255/anadolu-agency-turski-iztrebiteli-neutraliziraha7-dushi-ot-kyurdskata-rabotnicheska-partiya-v-severnite-chasti-na-irak.html", "text": "Турски изтребители „неутрализираха“ поне 7 членове на Кюрдската работническа партия по време въздушни удари в северните части на Ирак, предава Anadolu Agency.\r\nБойните самолети са ударили бойците на Кюрдската работническа партия в областите Зап и Авасин-Басиан, в северните части на Ирак. Според турските власти, кюрдските бойци са подготвяли нападение срещу гранични постове на турските въоръжени сили. Това заявиха от Генералния щаб на Турция. Симеон Миланов", "date": "2017-06-29", "title": "Anadolu Agency: Турски изтребители „неутрализираха“7 души от Кюрдската работническа партия в северните части на Ирак"}
{"url": "http://www.focus-news.net/news/2017/06/29/2409896/varna-gerb-primorski-organizira-diskusiya-za-pravata-na-patsientite-s-telk.html", "text": "Дискусия за правата на хората с временна и постоянна нетрудоспособност след експертно решение на ТЕЛК организира структурата на ПП ГЕРБ във варненския район „Приморски”. Събитието ще се проведе на в 17:30 часа в Арт салона на Радио Варна. Това съобщиха от пресцентъра на ГЕРБ. Форумът се организира по инициатива на общинския съветник от ГЕРБ и председател на постоянната комисия по здравеопазване в местния парламент доц. Антоанета Цветкова в отговор на заявения интерес от страна на представители на неправителствения сектор, които работят с пациенти с ТЕЛК. \r\nГост-лектор ще бъде доц. д-р Параскева Манчева, д.м., която ще разясни правни аспекти относно медицинската експертиза на инвалидността и ролята на ТЕЛК за социалната интеграция на хората с увреждания. В рамките на форума със специалисти в сферата на социалните и здравните услуги могат да се включат и граждани, които се интересуват от темата. Дискутирани ще бъдат и проблеми, които се срещат в практиката, както и необходимите промени в тази сфера.", "date": "2017-06-29", "title": "Варна: ГЕРБ – Приморски организира дискусия за правата на пациентите с ТЕЛК"}
{"url": "http://www.focus-news.net/news/2017/06/29/2410247/ministar-nikolay-nankov-do-7-godini-shte-imame-zavarshena-v-tsyalost-avtomagistrala-hemus-obzor.html", "text": "До 7 години ще имаме завършена в цялост автомагистрала „Хемус“, заяви при откриването на Националната дискусия на тема. „Магистрала „Хемус” – възраждането на българския Север“  във Велико Търново регионалният министър Николай Наков. 75 километра от автомагистралата ще бъдат изградени в настоящия мандат на правителството, като в рамките на този кабинет ще стартира и изграждането на още 30 километра от магистралата.\r\nСледващата седмица ще бъде подписан договорът с избрания изпълнител за изграждане на първите 9,3 км от новата автомагистрала „Хемус“ от Ябланица до пътен възел Боаза. Министър Николай Наков припомни, че изборът на изпълнител в бил обжалван във ВАС, но жалбата вече е оттеглена и предстои подписването на договор и започването на реализацията на участъка. Предстои шест месеца проектиране, което означава че в края на 2017 година или в началото на 2018 година ще започне строителството. Министър Нанков посочи, че 55 млн. лева без ДДС е предложената цена, на която ще бъде сключен договорът, като тя е с около 40% е по-ниска от обявената тръжна цена – около 90 млн. лева.\r\nВ следващата седмица ще приключи работата на тръжната комисия и за участъка от пътен възел Белокопитово до пътен възел Буховци, общо 16,2 км. В началото на месец юли ще бъде избран изпълнител. Инженерингът и строителството ще стартират също през тази година, а в най-лош случай, при наличие на жалби, в началото на 2018 година. Министър Нанков обобщи, че през 2017 и 2018 година ще започне реалното изграждането на общо 25,5 км. от „Хемус“. В момента тече техническо проектиране на отсечката от пътен възел Боаза до разклона на второкласен път II 35 Ловеч – Плевен – общо 50 км, като то е възложено на Агенция „Пътна инфраструктура“, а срокът на изготвянето на проектите е до края на годината. „Това дава основание през 2018 година да стартираме тръжната процедура за тези 50 км, които са разделени на три етапа. Първият етап е от Боаза до пътен възел Дерманци, вторият е от пътен възел Дерманци до пътен възел Каленик, и третият етап е от пътен възел Каленик до пресичане на второкласния път II 35 Ловеч – Плевен“, посочи министър Нанков. Той допълни, че останалите 175 км, между разклона за път II 35 Ловеч – Плевен и пътен възел Буховци, са с изостанала проекта готовност. Има идейни проекти. Индикативната стойност, на които биха могли да се реализират са около 1,5 млрд. лева по първоначални прогнози. Предстоят процедури по оценка на въздействие на околната среда. за да бъдат избрани отделните варианти за трасе. Този участък е разделен на два големи етапа, всеки от тях с по три подетапа.  Очакванията са за не повече от 7 години  да има приключена и завършена в цялост автомагистрала „Хемус“.\r\nПо думите му всички правителства от Прехода са длъжници на Северна България що се отнася до пътната инфраструктура. Той заяви, че приоритетни отсечки през настоящия мандат ще са автомагистрала „Хемус“, високоскоростния път Русе – Свиленград и двете отсечки Ботевград – Мездра и обхода на Димово.\r\nОколо 600 млн. евро ще струва изграждането на автомагистрала Русе – Свиленград. Министър Нанков посочи, че като проектна готовност магистралата е разделена на три отсечки. Приоритетен е обхода на Бяла, за да бъде изнесен тежкият трафик от града. Другата отсечка е Русе – Бяла. Тя е с дължина около 40 км. Около 60 км е дължината на отсечката между Бяла и Велико Търново. Той допълни, че има разработени идейни проекти. В момента се очаква оценка за въздействие на околната среда от МОСВ, която ще е готова в рамките на третото тримесечие на 2017 година. В момента стои дилемата как ще продължи в Южна България  9-ти транспортен коридор. Вариантите са два – с разширяване на Прохода на Републиката или с тунела под Шипка. Министър Нанков съобщи, че все очаква в края на 2018 година на 100% да бъде завършен обходът на Габрово и да стартира търсене на финансиране за тунела под Шипка.\r\nПредседателят на Парламентарната група на ГЕРБ и зам.-председател на партията Цветан Цветанов заяви, че народните представители от партията са готови да предложат законодателни промени, свързани с процедурите по изграждането на автомагистрала „Хемус“, ако Министерството на регионалното развитие има нужда.\r\nНа Националната дискусия „Магистрала „Хемус” – възраждането на българския Север“ присъстваха народни представители от всички политически сили, кметове и областни управители от цяла Северна България, представители на институции, на бизнеса, университетски преподаватели и граждани.", "date": "2017-06-29", "title": "Министър Николай Нанков: До 7 години ще имаме завършена в цялост автомагистрала „Хемус“ (ОБЗОР)"}
{"url": "http://www.focus-news.net/news/2017/06/29/2410257/sofiya-dvuposochna-veloaleya-shte-bade-izgradena-v-ednoto-platno-na-stolichniya-bul-dondukov-obzor.html", "text": "Паважната настилка по бул. „Дондуков“ ще бъде запазена, като в едното платно ще се изгради двупосочна велоалея с павета. Това каза пред журналисти кметът на София Йорданка Фандъкова след обявяването на Програмата и основните приоритети на „София - Европейска столица на спорта\" за 2018 г.  Тя обясни, че преди няколко дни е било внесено предложение за промяна в проекта, който вече е съгласуван. Фандъкова припомни, че от Министерството на културата са били с настояване за запазване на паважната настилка. Павета ще има включително и по трамвайните линии, където сега има бетон. Тротоарите ще са с унипаваж. Велоалеята също ще е с унипаваж, който е предвиден да бъде подходящ за изграждане на велоалея. \r\nФандъкова допълни, че там, където в момента се реконструират улици и булеварди и има възможност, навсякъде се маркират или изграждат велоалеи. По думите ѝ предстои да започне работа по подготовката за разширението на бул. „Монтевидео“ в район „Овча купел“, където също ще продължи велоалеята, която вече е изградена с реконструкцията на първия етап. Такава се предвижда и в един участък по ул. „Георги С. Раковски“. „Участъкът не е тесен – той е там, където в момента спират коли, но не трябва да го правят. Това е участъкът малко след бул. „Цар Освободител“ до бул. „Патриарх Евтимий“ при Френската гимназия. Вече в другия участък е разрешено паркирането и там е малко по-трудно“, обясни Йорданка Фандъкова.\r\nМалко по-късно в социалната мрежа Фейсбук кметът на София обяви, че от началото на юли ще бъдат увеличени автобусите на градския транспорт до Витоша с разкриване на нова линия №163 и повече коли по линия №66. Експресният автобус № 163 ще допълва съществуващия № 63, който също ще се движи по маршрута си, както и в момента от понеделник до неделя. Бързата линия ще работи през съботите и неделите, както и всички празнични дни, от 1 юли до 17 септември 2017 г. Чрез нея времето за пътуване ще бъде съкратено с близо 10 минути, тъй като експресната линия няма да спира на всички спирки по линията на 63, а само на най-оживените. Това са: „бул. Цар Борис III“, сп. „ж.к. Красно село“, сп. „Ул. Тодор Каблешков“, сп. „НИМ“, сп. „кв. Бояна“, сп. „Бялата чешма“, сп. „Тихия кът“, сп. „Дендрариум“, сп.“Златните мостове. Първият курс ще бъде в 6.34 ч. в посока бул. „Цар Борис“ – „Златните мостове“, а последен обратен курс от Витоша към града - в 19.45 часа.\r\nФандъкова написа още, че от 28 юни по линията на автобус 111 е увеличен броят на превозните средства с две коли за целия ден през делниците, а във върхов период се движат 6 съчленени автобуса. Освен това, в летните съботи и недели, които са най-натоварени, ЦГМ предвижда повече коли и по линия №66, която е по маршрута от Зоопарка до хотел „Морени“. По думите ѝ в 7.30 часа през уикендите е първият курс в посока Зоопарка към хотел „Морени“, а последен курс в обратната посока е в 18.00 ч. Тя уточнява, че от 5 юли повече коли ще обслужват автобусни линии 11, 120 и 604. Оттогава се възстановява и старото разписание за автобусите с номера 73 и 67. Фандъкова уточни още, че за делничните дни вече е върнато разписанието на трамвайните линии с номера 5, 7 и 22 А.\r\nЛюба АЛЕКСИЕВА", "date": "2017-06-29", "title": "София: Двупосочна велоалея ще бъде изградена в едното платно на столичния бул. „Дондуков“ (ОБЗОР)"}
{"url": "http://www.focus-news.net/news/2017/06/29/2409897/afp-kitayskiyat-prezident-si-dzinpin-pristigna-v-honkong.html", "text": "За пръв път китайски президент е на официално посещение в Хонконг, предава AFP.\r\nСи Дзинпин пристигна днес в Хонконг. \r\nПосещението на китайският президент съвпада с честванията на 20-та годишнина от предаването на бившата британска колония на Китай. \r\nВизитата на Си Дзинпин ще завърши в събота с церемонията по встъпването в длъжност на новия ръководител Кари Лам. Николай Братанов", "date": "2017-06-29", "title": "AFP: Китайският президент Си Дзинпин пристигна в Хонконг"}
{"url": "http://www.focus-news.net/news/2017/06/29/2409860/predstoyashti-sabitiya-v-stranata-za-29-yuni-agentsiya-fokus.html", "text": "В 11.00 часа вицепрезидентът Илияна Йотова ще посети Павликени по повод 74-годишнината от обявяването му за град.  В 11.10 часа вицепрезидентът ще проведе работна среща с кмета на града Емануил Манолов в сградата на общината. В 11.30 часа Илияна Йотова ще приветства пред жителите и гостите на Павликени. В 12.30 часа вицепрезидентът ще разгледа фотоизложбата „Павликенския край и неговите хора“ в Народно читалище „Братство – 1884“. \r\n***\r\nОт 10.00 часа в Бургас министърът на правосъдието Цецка Цачева ще проведе среща със съдии от Апелативен съд Бургас.\r\n***\r\nВ 14.00 часа министърът на вътрешните работи Валентин Радев и политическото ръководство на МВР ще дадат брифинг по актуални въпроси, свързани с дейността на ведомството. \r\n***\r\nОт 14.00 часа в Голяма зала на Общината ще се проведе дискусия на тема   „Магистрала „Хемус” – възраждане на българския Север”. В дискусията ще участва и регионалният министър Николай Нанков. \r\n***\r\nОт 09.00 часа ще се проведе заседание на Народното събрание.\r\n***\r\nОт 09.30 часа ще се проведе заседание на Пленума на Висшия съдебен съвет.\r\n***\r\nОт 09.30 часа на Петровден, в Лозенския манастир „Св.апостоли  Петър и Павел“ , празничната св. Литургия ще бъде оглавена от Негово Светейшество Софийския митрополит и Български патриарх Неофит.\r\n***\r\nОт 09.30 часа в Специализирания наказателен съд ще се гледа делото срещу Йосиф Й., Ивайло С., Вергил С. и др. за образуване и ръководене на организирана престъпна група. \r\n***\r\nОт 09. 30 часа в Специализирания наказателен съд ще се гледа делото срещу Алексей П., Кирил Б., Антон П. и др. за рекет.\r\n***\r\nОт 10.00 часа в Специализирания наказателен съд ще се гледа делото срещу Николай М., Николай Д., Андрей Я. и др. за образуване и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Цветомир М., Борислав П., Бойко Г. и др. за контрабанда по чл. 242, ал.1, б. а, б, в, д, е, ж, з НК.\r\n***\r\nОт 10.00 часа 4 състав на СГС ще гледа делото срещу Валентин Димитров (делото „Топлофикация“, чл. 253б от НК ).\r\n***\r\nОт 10.00 до 13.00 часа в Детския център на Столична библиотека, ще има безплатна лятна занимала, по време на която ще се прожектира филмът „Алиса в страната на чудесата“. \r\n***\r\nОт 10.00 часа в Националния пресклуб на БТА, Американската търговска камара в България ще представи позицията за реформата в съдебната система на девет двустранни бизнес организации.\r\n***\r\nОт 10.30 часа в хотел „Хилтън“ ще се проведе Осми Национален Зелен форум 2017. \r\n***\r\nОт 10.30 часа в сградата на НИГГГ, ул. „Акад. Г. Бончев“, бл. 3, в рамките на кампанията „БАН представя своите институти“, Националният институт по геофизика, геодезия и география (НИГГГ) ще представи разностранните научни изследвания, както и резултатите от националната оперативна дейност, които Институтът извършва.\r\n***\r\nОт 11.00 часа в Гранитна зала на Министерския съвет ще се проведе заседание на Националния съвет за тристранно сътрудничество.\r\n***\r\nОт 11.00 часа в ИнфоЦентър София2018 ще бъде обявена Програмата и основните приоритети на „София - Европейска столица на спорта\" за 2018 г. На събитието ще присъстват Йорданка Фандъкова - кмет на София, Елен Герджиков - председател на Столичния общински съвет и на Фондация \"София - Европейска столица на спорта\", Татяна Георгиева - председател на Комисията за децата, младежта и спорта към Столична община, Анатоли Илиев - организационен секретар на София2018 и др.\r\n***\r\nОт 11.00 часа в аулата на ВМА, директорът на УМБАЛ „Св. Иван Рилски”  д-р Дечо Дечев и проф. Питър Бауър (вицепрезидент на германското неврогенетично дружество, главен научен директор и член на Изпълнителния съвет в CENTOGENE) ще представят революционна възможност за профилактика и ранна диагностика на всички заболявания със 100% точност, от която до броени дни ще могат да се възползват и пациентите в България.\r\n***\r\nОт 11.00 часа в зала „Концепции“ в хотел „Суит“ ще се проведе заключителна пресконференция на Програма БГ07 „Инициативи за обществено здраве”. \r\n***\r\nОт 12.00 часа в конферентна зала „Витоша“ (в новопостроената сграда до хотела) на Витоша Парк Хотел (ул. „Росарио“ №1) ще се проведе Шестия Национален конгрес на пациентските организации. Представителят на Европейската комисия Филип Домански ще изнесе доклад с препоръките на Комисията към България по отношение на здравеопазването. В дискусията са поканени да участват министърът на здравеопазването, проф. д-р Николай Петров, д-р Даниела Дариткова-Проданова, председател на Комисия по здравеопазването към НС и др.\r\n***\r\nОт 11.00 часа при Градската градина (на мястото на бившия Мавзолей), по повод празника на българските занаятчии, ще бъде открит Фестивал на занаятите, който ще продължи до 2 юли. \r\n***\r\nОт 11.00 часа в централната сграда на БАН ще се състои официалното откриване на фотоизложба „25 години България в Антарктида”. \r\n***\r\nВ 11.00 часа в зала „Тържествена“ в Министерство на отбраната ще се състои брифинг за многонационалното учение „Saber Guardian – 2017“ и за интегрираните в него учения на територията на България.\r\n***\r\nОт 13.30 часа в Специализирания наказателен съд ще се гледа делото срещу Борислав Т., Николай М. и др. за образуване и ръководене на организирана престъпна група. \r\n***\r\nОт 14.00 часа в Специализирания наказателен съд ще се гледа делото срещу Ивайло П., Борислав С. и др. за образуване и ръководене на организирана престъпна група. \r\n***\r\nОт 15.00 до 17.00 часа на ул. „Леге“ №10, общинският съветник Марин Стоянова и експертът към постоянната комисия по „Инженерна инфраструктура и енергийно планиране“ на СОС Валентина Узунова ще консултират софиянци по програмата за саниране и енергийна ефективност.\r\n***\r\nОт 18.00 часа в клуб „Перото“ ще бъде представена книгата „Билката на кралицата“ на Паоло Мацарело.\r\n***\r\nОт 19.00 часа в градина Кристал в София ще бъде представена изложба на открито с най-добрите фотографии от международния конкурс „Човекът между днес и утре“, победител в който стана българският фотограф Ивелина Иванова-Берова.\r\n***  \r\nОт 19.00 часа в „Музейко“ ще бъдат връчени стипендиите „Иди, учи и се върни” на сдружение  на българите с опит в чужбина „Тук-Там”.\r\n***\r\nОт 13.00 часа в зала „22 септември“ ще се проведе бизнес-форум, в който ще вземе участие кметът на Община Благоевград – д-р Атанас Камбитов. \r\n***\r\nОт 10.00 часа в Бизнес инкубатор ще се проведе бизнес обучение семинар на тема \"Онлайн търговията и възможностите пред малките и средните предприятия за увеличаване на продажбите\".\r\n***\r\nOт 10.00 чaса в Апелативен съд министърът на правосъдието Цецка Цачева ще проведе среща със съдии.\r\n***\r\nОт 12.00часа министърът на правосъдието Цецка Цачева ще открие изнесената в Затвора съдебна зала.\r\n***\r\nОт 16.30 часа в централата на ГЕРБ, на ул.„Конт Андрованти 5” общинският съветник Георги Кузманов ще има приемен ден с граждани. \r\n***\r\nОт 14.00 до 16.00 часа в офиса на ПП ГЕРБ, общинския съветник Калина Пеева ще има приемен ден за граждани. \r\n***\r\nОт 09.00 часа в Голяма зала на Общината ще се проведе Сесия на Великотърновски общински съвет. \r\n***\r\nОт 10.00 часа в заседателната зала на ОДМВР - Велико Търново ще се проведе брифинг, по повод задържани извършители на криминални престъпления. \r\n***  \r\nВ 10.30 часа заместник-кметът на Община Видин Венци Пасков ще посети Центъра за обучение, изкуство и култура към Регионална библиотека „Михалаки Георгиев”, където ще се организират инициативи по повод Деня на река Дунав. \r\n***\r\nВ 17.00 часа приключва гласуването в конкурса „Най-патриотичен клас“, който се провежда по повод 141-та годишнина от подвига на Христо Ботев и неговата чета.\r\n***\r\nОт 19.00 часа в градската концертна зала ще се проведе концерт на Симфониета Враца. \r\n***\r\nОт 19.00 часа в камерна зала на ДКТ ще се играе постановката „Тартюф“ по Молиер. \r\n***\r\nОт 17.30 часа в ИЗ „Рафаел Михайлов“ щ е бъде открита изложбата „Голото мъжко тяло 1856  -1944“. \r\n***\r\nОт 21.00 часа в Летния театър ще бъде представен филмът   Пеле: „Раждането на една легенда“, режисьори Джеф и Майкъл Цимбалист./ част от гостуването на „София филм фест“ в града. \r\n***\r\nОт 09.00 часа в зала „Инфра“ ще започне 26-то редовно заседание на Общинския съвет в Казанлък. В дневния ред на сесията съветниците ще разискват по 26 точки. \r\n***\r\nОт 18.00 часа в Галерията на ул. „ Искра „ 4 ще бъде представена книгата на д-р Косьо Зарев „ Васил Левски в Казанлъшката Розова долина“, посветена на 180-годишнината от рождението на Апостола. \r\n***\r\nОт 14.00 часа в заседателната зала на Община Кюстендил ще се състои заседание на Общински съвет - Кюстендил. \r\n***\r\nОт 08.00 часа в храм „Рождество на Пресветая Богородица” ще започнат честванията за Празника на града. \r\n*** \r\nОт 14.00 часа в залата на Общински съвет-Пазарджик ще се проведе редовна сесия. \r\n***\r\nОт 10.00 часа в зала 1 на Окръжен съд – Пловдив ще се гледа делото срещу мъж, обвинен че на 25.06.2016 г. в с. Шишманци, обл. Пловдив е направил опит умишлено да умъртви родния си баща.\r\n***\r\nОт 10.00 часа в зала 1 на Апелативен съд – Пловдив три лица обжалват присъдите си по които са признати за виновни, че са причинили умишлено убийство в местността Тлаканата, в землището на с. Ляхово, пазарджишка област. \r\n***\r\nОт 16.00 часа на ул. „Бетховен“ №12 информационна среща по програма „Творческа Европа\" в партньорство с фондация „Пловдив 2019\".\r\n***\r\nОбщинските съветници от ПП ГЕРБ в град Пловдив ще проведат приемни с гражданите, както следва: Петър Попов, от 17.30  до 19.00 часа в офиса на ПП ГЕРБ в район „Западен” на ул. „Царевец” № 9; Ясен Михайлов, от 17.30 до 19.00 часа в офиса на ПП ГЕРБ в район „Западен” на ул. „Царевец” № 9; Гошо Къчков, от 17.30  до 19.00 часа в офиса на ПП ГЕРБ в район „Северен” на бул. „Марица” №91; Пенчо Малинов, от 17.00  до 18.30 часа в офиса на ПП ГЕРБ в район „Източен” на ул. „Коста Паница” №5; Веселин Маневски, от 16.00 до 18.00 часа в офиса на ПП ГЕРБ в район „Южен” на ул. „Академик Петър Динеков” № 1А.\r\n***\r\nОт 18.30 часа в зала „Съединение“ на РИМ – Пловдив, местната организация на БСП ще отбележи 125 години организиран партиен живот.\r\n***\r\nОт 10.00 часа в зала 1 на Областната администрация ще се проведе заседание на Областния съвет за развитие на област Русе.\r\n***\r\nОт 09.00 часа в  зала „Май“  на община Сливен  ще заседава Общинският съвет.\r\n***\r\nОт 14.00 часа Общински съвет  – Смолян ще проведе заседание.\r\n***  \r\nОт 9.00 часа в зала 363 на общината ще се проведе редовно заседание на Общински съвет- Шумен, очаква се в сесията да участва заместник-министърът на регионалното развитие и благоустройството Малина Крумова. \r\n***  \r\nОт 11.00 часа пред ОД на МВР директорът ст. комисар Ялчън Расим символично ще предаде получените нови шест автомобила на районните управления и на сектор \"Пътна полиция\"- Шумен. \r\n***  \r\nОт 13.30 часа в зала 2 на Областна администрация Шумен ще се проведе заседание на Областния съвет за намаляване на риска при бедствия.", "date": "2017-06-29", "title": "Предстоящи събития в страната за 29 юни (Агенция „Фокус)"}
{"url": "http://www.focus-news.net/news/2017/06/29/2409861/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Секретарят на Върховният съвет за национална сигурност на Иран Али Шамхани  предупреди, че САЩ „си играят с огъня“ в Сирия, предаде  Tehran Times.\r\n„Нелогичното поведение на Вашингтон в Сирия е чист пример за игра с огъня“, заяви Шамхани. Думите му са отправени след като Белия дом обяви на 27 юни, че има „потенциална подготовка за ново нападение с химическо оръжие“ от страна на сирийското правителство срещу въоръжените му опоненти. \r\n*** Консулът на Япония в американския град Атланта Такаши Шинозука предизвика критика, след като заяви, че корейските жени не са били заставяни на сила да бъдат сексуални труженички за японската имперска армия по време на Втората световна война, а са били проститутки, пише “Чосун Илбо“.\r\nШинозука заяви, че „няма доказателства“, че японската имперска армия е заставяла жените да бъдат сексуални робини. Той добави, че са били „платени проститутки“. Това не е първият случай, в който японски държавен чиновник прави подобно твърдение. Думите на Шинозука са предизвикани от издигането на статуя в чест на жертвите в парк в американския град Брукхейвън. „Тази статуя е символ на омраза срещу Япония“, категоричен е той. \r\nПрессекретарят на южнокорейското министерство на външните работи Чо Джун-хюк заяви, че е „трудно да се повярва, че старши дипломат прави подобни коментари“ и добави, че подобни думи са срещу „споделената гледна точка на международната общност“. \r\n*** След получения сигнал за изоставен съмнителен пакет пред сградата на Генералното консулство на Германия в Истанбул, специалисти извършиха контролиран взрив, съобщава електронното издание на вестник „Хюриет”. Оказа се, че пакетът е пълен с части за компютър. Първоначалните съмнения за евентуално взривно устройство бяха подсилени от обстоятелството, че пакетът се е оказал с по-големи размери от очакваното, посочва още изданието. \r\n***  Президентите на България и на Румъния Румен Радев и Клаус Йоханис заявиха, че не се противопоставят на Русия, въпреки, че и двете източноевропейски страни са членки на НАТО и на ЕС, пише The Sacramento Bee.\r\nРумен Радев заяви, че „комуникационните линии с Русия трябва да останат отворени, за да има искрен и открит диалог с Русия, което ще облекчи напрежението и ще избегне възможните конфликти“.  Радев, който бе избран за президент на България през ноември 2016 г. е за по-близки отношения с Русия, а страната му традиционно има добри отношения с Москва.\r\nНа свой ред Йоханис заяви, че Румъния „няма проблем“ с България относно отношенията ѝ с Русия. Москва критикува Румъния за това, че на нейна територия има обект на противоракетната отбрана на САЩ. Йоханис посочи, че базата е „чисто отбранителна“ и добави, че „НАТО няма стратегия срещу Русия“. \r\nПо време на двудневното си посещение в Румъния Радев обсъди въпроси свързани с НАТО, сигурността в Черно море, търговията и европейските въпроси. Той посочи, че двете страни се радват на двустранна търговия в размер на четири милиарда евро за изминалата година. Той похвали борбата на Румъния срещу корупцията и добави, че България може да заеме „принципи“ от нея. \r\n***  Долната камара на чешкия парламента одобри изменения на конституцията, според които собствениците на легално лично стрелково оръжие ще имат право да участват в отбраната на страната, пише   Washington Post.\r\nМнозинство от 139 срещу 9 гласа е одобрило предложените от няколко депутати от различни партии изменения. Новото правило цели заобикалянето на нова директива от ЕС, която забранява някои полуавтоматични оръжия, които са особено популярни сред 300-те хиляди собственици на легално огнестрелно оръжие в Чехия – страна с население от 10 млн. души. Законът на ЕС не важи в случай, че собствениците на оръжие са държавни служители. \r\nЧешкото правителство вече заяви, че ще пусне иск за отмяната на директивата, сочейки, че е твърде рестриктивна.", "date": "2017-06-29", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2017/06/29/2409863/balgariya-v-svetovnite-medii-agentsiya-fokus.html", "text": "Двама граждани на България ще бъдат изправени на съд в карибската държава Тринидад и Тобаго по-късно тази седмица, след като миналия уикенд са задържани за опит за манипулация върху банкомат, съобщава The Jamaica Observer.\r\nПолицията съобщи, че Димитър Георгиев, 47-годишен рибар, и Тончо Тончев, 22-годишен студент, са обвинени в измама с банкомат. Според правоохранителните органи двамата мъже притежават машина за издаване на дубликати на карти. Те ще отговарят пред магистратите за нарушение на Закона за електронния трансфер на средства.\r\n*** В предаването \"Само истината\" на телевизия \"Канал 5\" в подкрепа на тезите за небългарската история на Македония бе поканен бившият директор на Агенцията за разузнаване и контраразузнаване (1991-1995 г.) Слободан Богоевски, пише скопското електронно издание \"24 Вести\". Но вместо да подкрепи войнстващия македонизъм, Богоевски изненадващо заяви, че \"въпросите за \"подаряването\" на историята на България са неточни, тъй като Цар Самуил не е македонски цар и няма нищо общо с македонската история\".\r\nМеждувременно истерията с общите чествания, езиковия спор и македонската история, раздухвана от медиите, доминирани от ВМРО-ДПМНЕ на Никола Груевски, продължава с предлагането на всевъзможни мнения и анкети, които имат за цел доказването на македонската самобитност и укрепването на т.нар. македонска идентичност.\r\n*** Президентът на България Румен Радев проведе среща с румънския си колега Клаус Йоханис, посветена на повишаването на двустранните отношения между двете страни. Особено внимание е отделено на икономическите отношения най-вече в сферата на енергетиката и транспорта, предаде  Transindex.ro.\r\nВ четвъртък двамата ще участват на церемония по откриването на румънско-български бизнесфорум. Двамата държавни глави са обърнали внимание на сътрудничеството в рамките на НАТО, както и на предизвикателствата пред сигурността в региона по време на преговорите.\r\n***България и Румъния споделят обща цел за усъвършенстване и разширяване на енергийната и транспортна инфраструктура, която свързва двете държави и ще работят за изграждането на нови мостове и фериботни връзки през река Дунав, които да насърчат контактите между хората и бизнеса. Това беше общата позиция на президентите Румен Радев и Клаус Йоханис, които разговаряха днес в Букурещ по време на официалното посещение на българския държавен глава в Румъния, съобщиха от прессекретариата на държавния глава. Увеличаването на двустранния стокообмен, който достига 3.9 млрд. евро през 2016 г. и на туризма, са ясен знак за  възходящата тенденция в двустранните отношения, беше посочено на срещата. Утре президентите на България и Румъния ще открият в Букурещ Румънско-български бизнес форум, по време на който ще бъдат обсъдени перспективите за последващо развитие на инвестиционното сътрудничество.\r\nРумен Радев и Клаус Йоханис потвърдиха стремежа на България и Румъния да задълбочат своето партньорство в рамките на ЕС. Двете държави споделят общи позиции по редица теми от европейския дневен ред и ще си сътрудничат за успешното провеждане на своите председателства на Съвета на ЕС – България през 2018 г. и на Румъния през 2019 г.  \r\nОбща беше позицията, че и България, и Румъния са изпълнили още от 2011 г. всички критерии за членство в Шенгенското пространство и това трябва да бъде признато от всички държави-членки. \r\nПо време на срещата беше откроено и доброто двустранно сътрудничество в сферата на сигурността. „Съвместните усилия, които полагат България и Румъния в борбата с нелегалната миграция и охраната на външните граници на ЕС, борбата с глобалния тероризъм и участието в редица учения на нашите Въоръжени сили, са ясен пример за общия ни принос за повишаването на сигурността и стабилността на Балканите”, посочи президентът Румен Радев.\r\nБългарският държавен глава заяви също така, че за повишаването на енергийната сигурност на страната ни е важно интерконекторът, свързващ газопреносните мрежи на България и Румъния, да бъде реверсивен и да позволява пренос на природен газ и в двете посоки. „Тази междусистемна връзка е част от бъдещия енергиен коридор по оста Север-Юг. Това ще гарантира много по-голяма свобода на взимане на решения, по-голяма сигурност и най-важното - ниски цени“, каза още Румен Радев. \r\nВ Букурещ държавният глава положи цветя на паметниците на Васил Левски и Христо Ботев.\r\nВ рамките на посещението си президентът Радев ще проведе срещи с председателя на Сената г-н Калин Попеску-Търичану, както и с председателя на Камарата на депутатите г-н Ливиу Драгня.\r\nПо време на визитата си в Букурещ българският президент е придружаван от зам.-министъра на външните работи Емилия Кралева.\r\n*** В рамките на съвместна пресконференция, последвала срещата с държавния глава на България Румен Радев, който е на двудневно посещение в Букурещ, румънският президент подчерта, че в отношенията между двете съседни страни няма проблем, „що се отнася до Русия“, предава информационната агенция Agerpress.\r\n„Вярвам, че няма проблем в отношенията ни, що се отнася до Русия. От една страна, България със сигурност има търговски връзки, от друга страна е много ясно, че и сме твърди в това отношение, ние сме заедно в Европейския съюз и в НАТО \", подчерта държавният глава на Румъния.\r\nЙоханис отново припомни, че НАТО е съюз, който няма стратегия, насочена срещу Русия.\r\n„За да бъдем много ясни, НАТО е отбранителен съюз, нямаме никакви военни учения или стратегия, насочена срещу Русия. Не се подготвяме по никакъв начин да предприемем действия срещу Русия, както неправилно твърдят някои в Русия. Това е погрешно \", увери Йоханис.\r\nВ тази връзка Йоханис обърна внимание на военновъздушната база в Девеселу.\r\n„За съжаление, доста често напоследък се говори за въздушната база в Девеселу. Тя има строго отбранителна роля и по никакъв начин не е насочена срещу Русия\", категоричен бе румънският президент.\r\nЙоанис също така добави, че след срещата в сряда е стигнал до заключения относно сътрудничеството между Румъния и България в рамките на ЕС и НАТО.\r\n„Ние осъзнаваме, че няма абсолютно никакъв проблем в отношенията и сме много доволни, че днес успяхме да подчертаем, че сме заедно и имаме общи цели - както по отношение на ЕС, така и на НАТО\", заключи румънският лидер.  Президентите на България и на Румъния Румен Радев и Клаус Йоханис заявиха, че не се противопоставят на Русия, въпреки, че и двете източноевропейски страни са членки на НАТО и на ЕС, пише The Sacramento Bee.\r\nРумен Радев заяви, че „комуникационните линии с Русия трябва да останат отворени, за да има искрен и открит диалог с Русия, което ще облекчи напрежението и ще избегне възможните конфликти“.  Радев, който бе избран за президент на България през ноември 2016 г. е за по-близки отношения с Русия, а страната му традиционно има добри отношения с Москва.\r\nНа свой ред Йоханис заяви, че Румъния „няма проблем“ с България относно отношенията ѝ с Русия. Москва критикува Румъния за това, че на нейна територия има обект на противоракетната отбрана на САЩ. Йоханис посочи, че базата е „чисто отбранителна“ и добави, че „НАТО няма стратегия срещу Русия“. \r\nПо време на двудневното си посещение в Румъния Радев обсъди въпроси свързани с НАТО, сигурността в Черно море, търговията и европейските въпроси. Той посочи, че двете страни се радват на двустранна търговия в размер на четири милиарда евро за изминалата година. Той похвали борбата на Румъния срещу корупцията и добави, че България може да заеме „принципи“ от нея.\r\n*** Украйна в периода между януари и май 2017 г. е внесла 1,64 хил. тона яйца на общата сума 4,92 млн. долара, предаде  Hronika.info.\r\nСпоред данните на митническата статистика основни вносители на яйца в Украйна в посочения период са България (1,82 млн. долара), Полша (1,24 млн. долара) и Словакия (870 хил. долара“. Доставките от тези страни съставят съответно 607,29, 413,61 и 290,28 т. яйца съответно. \r\nПрез 2016 г. Украйна внася 4,45 хил. тона яйца на обща сума 16,19 млн. долара.", "date": "2017-06-29", "title": "България в световните медии (Агенция \"Фокус\")"}
{"url": "http://www.focus-news.net/news/2017/06/29/2409862/minimalniyat-razmer-na-pensiyata-za-osiguritelen-stazh-i-vazrast-stava-180-lv-ot-1-yuli-2017-g-i-200-lv-ot-1-oktomvri-2017-g-obzor.html", "text": "С 202 гласа „за” парламентът прие единодушно на второ четене промените в Закона за Държавното обществено осигуряване, предвиждащи увеличение в минималният размер на пенсията за осигурителен стаж и възраст. В момента тя възлиза на 161,38 лв. Съгласно промените от 1 юли 2017 г. ще бъде увеличена на 180 лв., а от 1 октомври 2017 г. – на 200 лв. \r\nВ резултат на тази променя следва да се повишат и минималните размери на останалите пенсии за трудова дейност, защото те се определят в процент от пенсията за осигурителна стаж и възраст - пенсиите за инвалидност поради общо заболяване, пенсиите за инвалидност поради трудова злополука и професионална болест, както и наследствените пенсии. \r\nОсновната критика към приетото предложение дойде от ДПС. В хода на дискусията председателят на комисията по труда, социалната и демографската политика д-р Хасан Адемов обърна внимание, че с увеличението се изравнява размера на пенсиите на лица с различен осигурителен принос към системата. Според него солидарността към по-бедните не следва да минава през пенсионната система, а не през системата на социалното подпомагане.\r\nОсвен приетия с единодушие законопроект на Министерски съвет, депутатите дебатираха и по други две предложения. От „БСП за България“ настояваха минималният размер на пенсията за осигурителен стаж и възраст да стане 300 лева от 1 юли тази година. От парламентарната трибуна народният представител Георги Гьоков призова представителите на „Обединените патриоти“ да подкрепят предложението на БСП с аргумента, че така им помагат да изпълнят предизборните си обещания. Според него на българските пенсионери не е станало ясно защо парламентарното мнозинство е отхвърлило първоначалното предложение на БСП за преизчисляване на пенсиите, което според тях ще доведе увеличение с 20 на 100, а се приема предложението на Министерски съвет, което ще доведе до увеличаване само на минималните пенсии. „Освен, че не решава дори малка част от проблемите, нарушава и осигурителни принципи”, аргументира се Гьоков. \r\nПредложението на БСП за 300 лева минимална пенсия получи критики и от председателят на Комисията по бюджет и финанси Менда Стоянова. Според нея опозицията използва промените за популистки изказвания и подчерта, че ако бъде прието подобно увеличение ще струва на държавната хазна над 1 млн. лева на месец. В крайна сметка депутатите отхвърлиха предложението, което събра 96 гласа „за“, 78- „против“ и 22 – „въздържал се“. \r\nПарламентът отхвърли предложението на народния представител от ДПС Рамадан Аталай, който по време на дебатите предложи размерът на минималната пенсия да бъде увеличен на 500 лева от 1 юли тази година.", "date": "2017-06-29", "title": "Минималният размер на пенсията за осигурителен стаж и възраст става 180 лв. от 1 юли 2017 г. и 200 лв. от 1 октомври 2017 г. (ОБЗОР)"}
{"url": "http://www.focus-news.net/news/2017/06/29/2410246/asenovgrad-poveche-ot-2000-dushi-sa-veche-protestirashtite-sreshtu-nezakonno-prebivavashtite-tsigani-te-se-nasochiha-kam-tsentara-na-grada.html", "text": "Повече от 2000 души са вече протестиращите срещу незаконно пребиваващите цигани. Те се насочиха към центъра на града, предаде репортер на Радио \"Фокус\" - Пловдив. Местните разказват, че са изненадани, че в протеста са се включили толкова много хора и предполагат, че са пристигнали групи от Пловдив. Протестиращите са се събрали пред сградата на Общината и скандират \"Няма да забравим, няма да прости\", което бе основен девиз по време на протестите в Катуница през 2011 г.. Сред събралите се, се чуват призиви протестът да се отправи към циганската махала в града.\r\nЦветана ТОНЧЕВА", "date": "2017-06-29", "title": "Асеновград: Повече от 2000 души са вече протестиращите срещу незаконно пребиваващите цигани, те се насочиха към центъра на града"}
{"url": "http://www.focus-news.net/news/2017/06/29/2410250/asenovgrad-kordon-ot-politsai-sprya-opita-na-protestirashtite-da-se-nasochat-kam-tsiganskata-mahala-v-grada.html", "text": "Протестиращите пред сградата на Общината в Асеновград се опитаха да се насочат към циганската махала в града, но бяха спрени от кордон от полицаи и жандармерия, предаде  репортер на Радио \"Фокус\" - Пловдив. Събралите се хора опитват да пробият кордона със скандирания \"Българи юнаци\". Предполага се, че сред протестиращите има и фенове на футболни клубове от Пловдив. Към момента протестът протича нормално и при засилени полицейско присъствие. На площада пред общината има 2000 души, които протестира срещу незаконно пребиваващите цигани. Това е вторият ден от протестите, след като млади спортисти от спортния клуб по гребане бяха нападнати от група цигани в района на яз. „40-те извора“.\r\nЦветана ТОНЧЕВА", "date": "2017-06-29", "title": "Асеновград: Кордон от полицаи спря опита на протестиращите да се насочат към циганската махала в града"}
{"url": "http://www.focus-news.net/news/2017/06/29/2410252/reuters-sasht-shte-povdignat-vaprosa-za-severna-koreya-po-vreme-na-sreshtata-na-g-20.html", "text": "САЩ ще обсъдят усилията за спиране на севернокорейската ядрена и ракетна програма с Китай и други страни по време на срещата на Г-20 в Хамбург, предава Reuters.\r\nТова заяви министърът на финансите Стивън Мнучин.\r\n„Ще се срещнем с Китай и други страни по време на срещата на Г-20 следваща седмица, за да направим допълнителни усилия за пресичането на нелегалните дейности на Северна Корея“, заяви финансовият министър Мнучин.\r\n„Провокативното, дестабилизиращо и нечовешко поведение на Северна корея няма да бъде толерирано“, добави той. Симеон Миланов", "date": "2017-06-29", "title": "Reuters: САЩ ще повдигнат въпроса за Северна Корея по време на срещата на Г-20"}
{"url": "http://www.focus-news.net/news/2017/06/29/2409868/komsomolyskaya-pravda-balgarskite-narodni-tantsi-pokoriha-holivud.html", "text": "Голяма фолклорна група от България взе участие в традиционния фестивал, посветен на мултикултурните връзки, пише „Комсомольская правда“.\r\nВъв фестивала участваха три български танцови състава от Лос Анджелис - „Жарава\", „Хоп Троп\" и „Хоротропци“\r\nТанцьорите бяха съпровождани от генералният консул в Лос Анджелис Веселин Вълчев, който развяваше българския национален флаг, облечен като хайдутин.\r\nТанцовите групи преминаха по улиците на Лос Анджелис, демонстрирайки традиционния български тракийски танц „копаница“, следвайки автомобил с макет на кукер и транспарант „България“.\r\nШествието завърши пред емблематичния „Долби Тиътър“, където традиционно се връчат „Оскарите“. Николай Братанов", "date": "2017-06-29", "title": "„Комсомольская правда“: Българските народни танци покориха Холивуд"}
{"url": "http://www.focus-news.net/news/2017/06/29/2410253/fenovete-na-botevplovdiv-makedoniya-bez-balgari-ogan-da-ya-gori-v-skopie-se-sardyat-a-tova-vsashtnost-e-ivan-mihaylov.html", "text": "Сагата със задържането на футболните фенове на пловдивския \"Ботев\" от македонската полиция в продължение на часове на пътя между Крива Паланка и Куманово до намесата на българския консул в Скопие привлича вниманието на македонските медии.\r\nСпоред местните издания българските футболни запалянковци спрели на бензиностанция край Крива Паланка и докато някои почивали, други изписали със спрей обидни за Македония графити. Служителите на бензиностанцията уведомили полицията, която спряла автобуса преди Куманово и установила четиримата извършители на прегрешението, но тъй като останалите се солидализирали с приятелите си, се стигнало до блокада на пътя, до намеса на консула в Скопие по разпореждане на Външното ни министерство и да конвой до македоно-албанската граница. \r\nОказа се, че всъщност македонските медии най-силно са се обидили на един от графитите, който много точно характеризира развихрилата се антибългарска истерия след посещението на премиера Заев в София и който гласи:\r\n\"Македония без българи - Огън да я гори\".\r\nИменно за него спортното издание \"Спортклуб\" констатира, че \"един от графитите бил особено обиден\"\r\nБедните македонски колеги не осъзнават, че тази обидна фраза, заимствана от пловдивските фенове всъщност принадлежи на Иван Михайлов, познат в Македония повече като Ванчо Михайлов, последният ръководител на истинското, някогашно ВМРО, родом от Ново село, Щипско и по всички представи - македонски българин.\"Gol\" допълва представата за феновете-патриоти, които едва пристигнали в Тирана, успели да се сбият с привържениците на \"Партизани\"(Тирана).\r\nЕлектронното издание \"Локално\" пише, че пловдивските фенове били върнати обратно в България.\"Радио Свободна Европа\" съобщава, че след тричасова блокада на пътя за българската граница, въпросът най-накрая бил разрешен и част от българите били върнати в Кюстендил, заради обидни за Македония графити.\r\nНа същото мнение са \"Телевизия Нова\", \"А1 ОN\", телевизия \"Сител\" и \"ТВ21\".\r\nТелевизия \"Канал 5\" съобщава, че \"преговорите са завършени и агресивните фенове са върнати в България\".\"МКД\" пише, че \"автобусът с български фенове, които изписаха провокативни надписи, е бил върнат обратно\".\"Стандарт\" обещава, че \"македонското МВР ще вземе необходимите мерки срещу вандалското поведение на българите\".\"Курир\" отива още по-далеч, като поставя гръмкото заглавие \"Отворена врата за българизацията на Македония: Феновете на \"Ботев\" блокираха път в Македония и изписаха обидни послания за Македония\". Според изданието виновен за всичко това е Зоран Заев, който беше заявил, че \"с българите сме един народ и имаме обща история.\" \r\nИнформация за инцидента с феновете на \"Ботев\" има във всички останали македонски медии.\r\nМеждувременно футболният отбор на \"Ботев\" победи в Тирана албанският \"Партизани\" с 3:1.", "date": "2017-06-29", "title": "Феновете на \"Ботев\"(Пловдив) - \"Македония без българи - Огън да я гори!\"; В Скопие се сърдят, а това всъщност е Иван Михайлов"}
{"url": "http://www.focus-news.net/news/2017/06/29/2409871/kommersant-ruskiyat-prezident-vladimir-putin-i-vietnamskiyat-mu-kolega-chan-day-kuang-shte-komentirat-strategicheskoto-partnyorstvo-pomezhdu-si.html", "text": "Днес е срещата на президентите на Русия и Виетнам, пише „Коммерсант“.\r\nАкцент на разговорите ще бъде стратегическото партньорство между държавите, както и свободната търговия между Виетнам и държавите от Евразийския икономически съюз.\r\nПредвидена е среща на Чан Дай Куанг с министър-председателя на Русия Дмитрий Медведев. Николай Братанов", "date": "2017-06-29", "title": "„Коммерсант“: Руският президент Владимир Путин и виетнамският му колега Чан Дай Куанг ще коментират стратегическото партньорство помежду си"}
{"url": "http://www.focus-news.net/news/2017/06/29/2409870/afp-glavniyat-vatikanski-finansist-dzhordzh-pel-otnovo-e-obvinen-pedofiliya.html", "text": "Кардинал Джордж Пел е обвинен в множество сексуални престъпления срещу деца в Австралия, съобщава AFP.\r\nГлавният финансист на Ватикана, архиепископът на Сидни е най-висшия католически духовник в Австралия.\r\nТой отново бе разпитван в Рим от заместник-комисаря на полицията в Сидни Шейн Патън. Николай Братанов", "date": "2017-06-29", "title": "AFP: Главният ватикански финансист Джордж Пел отново е обвинен педофилия"}
{"url": "http://www.focus-news.net/news/2017/06/29/2409864/spor-mezhdu-prezidenta-rumen-radev-i-tsvetan-tsvetanov-sled-praznika-na-svishtov-obzor.html", "text": "Няма как да бъдеш изгонен от нещо, щом не си бил поканен. С тези думи държавният глава Румен Радев коментира недоволството на председателят на ПГ на ГЕРБ и зам.-председател на партията Цветан Цветанов, че не е бил допуснат на вчерашната среща между президента и кмета на Свищов Генчо Генчев. Радев и Цветанов бяха в Свищов, за да се включат в отбелязването на 140-та годишнина от Освобождението на града от турско робство. В рамките на посещението си президентът Радев е провел среща с кмета, на която освен Цветан Цветанов не са били допуснати областният управител на Велико Търново Любомира Попова, заместник-областният управител Детелина Борисова, председателят на Националното сдружение на Общините и кмет на Велико Търново Даниел Панов, както и народният представител от ПГ на ГЕРБ Станислава Стоянова.\r\n„Цветан Цветанов трябва да свиква с мисълта, че български политици могат да се срещат свободно и в негово отсъствие”, заяви пред журналисти в Букурещ Румен Радев, който е на официална визита в северната ни съседка.\r\nОт своя страна председателят на групата на ГЕРБ в парламента прочете декларация от парламентарната трибуна, с която призова да бъде осъдено решението на президента и неговата администрация народни представители и представители на местната власт да не участват в срещата. „Задаваме си въпроса – дали президентът на страната, който при избирането му за такъв направи своите декларации и каза, че ще бъде президент на всички българи, независимо от партийната принадлежност, религия и етнос, го прави? Ако приемем, че президентът на страната е имал конфиденциален разговор с кмета и ръководството на общината, можем да приемем за нормално да не бъдат допуснати депутатите, за да чуят тази информация, която той иска да сподели, но на срещата присъстват представители от президентската институция, в това число и началникът на кабинета Иво Христов, който, доколкото сме запознати от открити източници, не притежава достъп до класифицирана информация”, заяви Цветанов. Според него на вчерашния ден, когато Свищов отбеляза 140 годни от освобождението си от турско робство, политиците е трябвало да демонстрират обединение. Цветанов коментира, че досега никой от предходните държавни глави не си е позволявал да не допуска народни представители и представители от изпълнителната власт на подобни работни срещи. „Това не е семейно частно парти”, заяви още Цветанов в декларацията си. \r\nЛидерът на БСП Корнелия Нинова защити действията на президента Радев и призова той да не бъде обвиняван в „разделение на нацията и в различно отношение към политическите лидери“.", "date": "2017-06-29", "title": "Спор между президента Румен Радев и Цветан Цветанов след празника на Свищов  (ОБЗОР)"}
{"url": "http://www.focus-news.net/news/2017/06/29/2409869/vremenna-anketna-komisiya-shte-proveryava-izpalnenieto-na-protsedurata-za-zakupuvane-na-nov-iztrebitel-obzor.html", "text": "Народните представители одобриха предложението на ГЕРБ Временна анкетна комисия да проверява изпълнението на процедурата по избор на нов тип боен самолет. Комисията ще се състои от 19 народни представители за срок от 2 месеца. За председател на комисията бе избран народният представител от ГЕРБ Емил Христов, а за зам.-председател Христо Гаджев. Членове на комисията от ГЕРБ ще бъдат: Пламен Манушев, Владимир Тошев, Антон Тодоров, Анна Александрова, Евгения Ангелкова и Маноил Манев. От „БСП за България“: Жельо Бойчев, Филип Попов, Спас Панчев, Николай Цонков, Петър Витанов и Таско Ерменков. От „Обединени патриоти“ членове на комисията ще бъдат: Милен Михов и Борис Вангелов. От ДПС - Симеон Симеонов и Джейхан Имбрямов. От „Воля“ - Слави Нецов.\r\nЛидерът на БСП Корнелия Нинова заяви, че с изказването си в Брюксел на срещата с премиера на Швеция Бойко Борисов е предопределил избора на изтребителя „Грипен“. Според нея етикетът на предлаганата от ГЕРБ комисия има две имена - страх и корупция. Страх, че президентът Радев започва битката с корупцията по-високите етажи на властта, и корупция не в президентството, а на други места като програмата за саниране или магистралите например. Корнелия Нинова посочи, че БСП стои твърдо до държавния глава в твърдото му намерение да се бори с корупцията. Тя допълни, че в следващите седмици БСП ще даде конкретни сигнали за това. \r\nОт БСП настояха ген. Константин Попов повече да не взима отношение по темата за бойния самолет заради конфликт на интереси и нарушение на правилата за прозрачност. Корнелия Нинова коментира, че в последните години ген. Попов не е бил в земеделското министерство например, а е бил началник на отбраната и главнокомандващ на ВВС. Тя обясни, че той да бъде вносител на предложението за комисия е не само конфликт на интереси, а грубо нарушаване на всякакви правила на справедливост и прозрачност, демокрация и законност. Според Крум Зарков от БСП причината за създаването на комисия за избора на нов тип боен самолет е президентът да бъде въвлечен в \"катранения казан\" на българската политика. По думите му така от ГЕРБ искат да бъдат намалени рейтингът и популярността на държавния глава.\r\nДепутатът Владимир Тошев заяви, че ГЕРБ не казва абсолютно нищо срещу президента Румен Радев, а иска да чуе как и защо самолетите са класирани по този начин. Според него е недопустимо да се изхарчат 1,5 млн. лева за самолет, който е класиран „на тъмно“ без да са информирани народните представители. Владимир Тошев коментира, че непрекъснато се говори за прозрачност и ясни критерии, а когато ГЕРБ иска в парламента да стане ясно защо самолетите са класирани така никой не иска да чуе отговорите. Той уточни, че анкетната комисия няма по никакъв начин да блокира или да забави, каквото и да е в работата на Министерски Съвет по избор на нов изтребител. Председателят на ПГ на ГЕРБ Цветан Цветанов коментира, че не е ясно защо от според БСП някой иска да предприеме действия срещу президента Румен Радев. Той заяви, че ГЕРБ просто иска истината за процедурата за нов изтребител да излезе наяве. \r\nПо време на визитата си в Букурещ в отговор на журналистически въпрос, че България може да се ориентира към покупката на изтребител, който не е в производство, както се коментираше в парламента, президентът Румен Радев посочи: „Изтребителите не са кренвирши, за да бъдат ей така произведени, те се произвеждат по поръчка“. Той обясни, че трябва да се прави и разлика между новопроизведени самолети и такива, произведени преди повече от 30 години.\r\nОт своя страна премиерът Бойко Борисов заяви, че в ГЕРБ не играят на добро и лошо ченге и добави, че това правят други партии. По думите му От едната страна говори лидерът на БСП, от другата Президентът и ГЕРБ в средата се чудят какво да направят.", "date": "2017-06-29", "title": "Временна анкетна комисия ще проверява изпълнението на процедурата за закупуване на нов изтребител (ОБЗОР)"}
{"url": "http://www.focus-news.net/news/2017/06/29/2409872/izvestiya-severna-koreya-nyama-da-se-otkazhe-ot-yadrenata-si-programa.html", "text": "Корейската народно-демократична република няма да спре разработването на ядрено оръжие, пише вестник „Известия“.\r\nВ свое изказване пред Съвета за сигурност на ООН, представителят на Северна Корея Ким Ин Рен заявяви, че ядрената програма на страната е свързана с нейния суверенитет и е защита срещу заплахата от страна на Съединените американски щати. \r\nИзявлението на севернокорейския дипломат е вследствие на поредните резолюции на Съвета за сигурност на ООН срещу КНДР и подновените опити с междуконтинентални балистични ракети. Николай Братанов", "date": "2017-06-29", "title": "„Известия“: Северна Корея няма да се откаже от ядрената си програма"}
{"url": "http://www.focus-news.net/news/2017/06/29/2409875/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Голяма фолклорна група от България взе участие в традиционния фестивал, посветен на мултикултурните връзки, пише „Комсомольская правда“.\r\nВъв фестивала участваха три български танцови състава от Лос Анджелис - „Жарава\", „Хоп Троп\" и „Хоротропци“\r\nТанцьорите бяха съпровождани от генералният консул в Лос Анджелис Веселин Вълчев, който развяваше българския национален флаг, облечен като хайдутин.\r\nТанцовите групи преминаха по улиците на Лос Анджелис, демонстрирайки традиционния български тракийски танц „копаница“, следвайки автомобил с макет на кукер и транспарант „България“.\r\nШествието завърши пред емблематичния „Долби Тиътър“, където традиционно се връчат „Оскарите“.\r\n*** Корейската народно-демократична република няма да спре разработването на ядрено оръжие, пише вестник „Известия“.\r\nВ свое изказване пред Съвета за сигурност на ООН, представителят на Северна Корея Ким Ин Рен заявяви, че ядрената програма на страната е свързана с нейния суверенитет и е защита срещу заплахата от страна на Съединените американски щати. \r\nИзявлението на севернокорейския дипломат е вследствие на поредните резолюции на Съвета за сигурност на ООН срещу КНДР и подновените опити с междуконтинентални балистични ракети.\r\n*** Днес е срещата на президентите на Русия и Виетнам, пише „Коммерсант“.\r\nАкцент на разговорите ще бъде стратегическото партньорство между държавите, както и свободната търговия между Виетнам и държавите от Евразийския икономически съюз.\r\nПредвидена е среща на Чан Дай Куанг с министър-председателя на Русия Дмитрий Медведев.", "date": "2017-06-29", "title": "Преглед на някои от основните теми в руския печат (\"Агенция \"Фокус\")"}
{"url": "http://www.focus-news.net/news/2017/06/29/2409877/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Автомобил е навлязъл в пешеходна зона около оживената гара Кинг‘с Крос, съобщава Daily Star. \r\nСлужбите за за сигурност са реагирали незабавно,а медицински екип, включително и хеликоптер са изпратени на мястото на инцидента. \r\nОт полицията в Лондон заявиха, че засега няма данни за терористичен акт.\r\n***: Жертвите от пожара в Гренфел Тауър са над 80, пише вестник Independent.\r\nВ официално изявление комисарят от лондонската полиция Фиона МакКормак заяви, че жертвите са над 80, като досега са идентифицирани едва 18.\r\n*** Говорителят на президента на Русия Дмитрий Песков обеща, че страната му ще отговори подобаващо на засилените санкции от Европейския съюз, пише Daily Express.\r\nВ Брюксел се подготвят допълнителни мерки икономическите санкции спрямо Русия да продължат и след 31 януари 2018 г., които включват ограничения във финансовата сфера, енергетиката и бизнеса. \r\nТова е в отговор на анексията на Крим и подкрепата на Москва за сепаратистите в източна Украйна.", "date": "2017-06-29", "title": "Преглед на някои от основните теми в британския печат (\"Агенция \"Фокус\")"}
{"url": "http://www.focus-news.net/news/2017/06/29/2409866/daily-star-kola-se-vryaza-v-magazin-blizo-do-garata-kings-kros-v-london.html", "text": "Автомобил е навлязъл в пешеходна зона около оживената гара Кинг‘с Крос, съобщава Daily Star. \r\nСлужбите за за сигурност са реагирали незабавно,а медицински екип, включително и хеликоптер са изпратени на мястото на инцидента. \r\nОт полицията в Лондон заявиха, че засега няма данни за терористичен акт. Николай Братанов", "date": "2017-06-29", "title": "Daily Star: Кола се вряза в магазин близо до гарата Кинг‘с Крос в Лондон"}
{"url": "http://www.focus-news.net/news/2017/06/29/2409878/stolichna-obshtina-shte-izvarshi-tsyalostna-rekonstruktsiya-na-bul-tsar-boris-iii-i-na-ul-graf-ignatiev-s-evropeysko-finansirane-obzor.html", "text": "Столична община ще извърши цялостна реконструкция на бул. „Цар Борис III” и на ул. „Граф Игнатиев“ с европейско финансиране. Това стана ясно след представяне на големите проекти на Столична община до 2020 г. с европейско финансиране. Заместник-кметът на София по направление „Транспорт и транспортни комуникации“ Евгени Крусев поясни, че реконструкцията ще включва всички аспекти на транспортната инфраструктура. По думите му за бул. „Цар Борис III” вече са получени оферти в Столична община от потенциалните изпълнители, в момента се оценяват и веднага щом това се случи, след изминаване на съответните административни процедури, ще бъде сключен договор и ще започне изпълнение. Евгени Крусев коментира, че по бул. „Цар Борис III” e предвидено ремонтът да се извършва на етапи, така че затруднението за хората, които използват тази най-натоварена трамвайна линия, да е минимално. Заместник-кметът на Столична община обясни, че по отношение на реконструкцията на ул. „Граф Игнатиев“ ситуацията  изглежда същата. По думите му обществената процедура за избор на изпълнител ще бъде обявена до дни. Той коментира, че по ул. „Граф Игнатиев“ няма съоръжения за обръщане на посоката и когато започне ремонтът там, трамваите ще бъдат спрени. Крусев посочи, че по „Граф Игнатиев“ реконструкцията обхваща цялата улица от „Алабин“ до бул. „Христо и Евлоги Георгиеви“, а паралелно с това главният архитект на Столична община Здравко Здравков е възложил изработване на цялостен силуетен план за фасадите на сградите. Крусев допълни, че площад „Славейков“, площад „Гарибалди“ и градинката при храма „Св. Седмочисленици“  са част от проекта за реконструкцията на „Граф Игнатиев“. Крусев обясни, че се обсъжда разширяване на зелената зона за паркиране в районите „Средец“ и „Лозенец“, като крайното решение трябва да вземе Столичният общински съвет. Заместник-кметът на София с ресор „Инвестиции и строителство“ Ирина Савина от своя страна обяви, че Столична община е защитила проекти по ОП \"Околна среда\" 2014-2020 г. за водите и изграждане на канализация. По думите й все още не е ясно в кои райони ще се с изгражда канализация с европейско финансиране. Савина посочи, че е важно да се подмени канализацията и водопровода в Централна градска част. Тя коментира, че Столична община са включили подмяната на местата, където ще бъде правена реконструкция на транспортната инфраструктура.  По думите й Общината е защитила още 240 млн. безвъзмездно финансиране от ОП „Региони в растеж“. Савина отбеляза, че основните проекти са свързани с образователната, културната и социалната инфраструктура, интегрирания градски транспорт и подобряване на градската среда.", "date": "2017-06-29", "title": "Столична община ще извърши цялостна реконструкция на бул. „Цар Борис III” и на ул. „Граф Игнатиев“ с европейско финансиране (ОБЗОР)"}
{"url": "http://www.focus-news.net/news/2017/06/29/2409879/16-hrani-sa-sas-znachitelno-po-visoki-tseni-v-balgariya-v-sravnenie-s-avstriya-i-germaniya-obzor.html", "text": "16 храни са със значително по-високи цени в България в сравнение с Австрия и Германия. Данните съобщи министърът на земеделието и храните Румен Порожанов. Това са резултатите от проверката на Българската агенция по храните за това дали има разлика в качеството на едни и същи храни, които се продават у нас и в Западна Европа.  Анализът бе възложен на министъра по време на извънредното правителствено заседание преди месец. Според министър Порожанов най-фрапантни са случаите с 2 вида детски пюрета, тъй като за единия цената е с около 90% по-висока, а за другия – 107%.  По думите му по-високи цени в рамките на диапазон между 20% и 70% се наблюдава при млечните продукти, определени сирена и шоколадови продукти от различно естество. Министър Порожанов поясни, че са  обследвани 31 продукта от 5 вида категории, като тези продукти са били закупени в Австрия и Германия и идентичните в същите вериги в България. Министърът коментира, че един и същ продукт в определени съдържания се различава на пазарите в Централна и Източна Европа. В анализа на съдържанието има 7 продукта с различни съставки. При анализа на вкус, консистенция при 3 от продуктите се е появила определена разлика.  По думите му  около 20% от храните имат различни съставки. Порожанов уточни, че темата за двойствения стандарт на храните ще бъде представена на следващото заседание на Съвета на министрите, което ще бъде на 17-18 юли. Министърът поясни, че действията на правителството ще бъдат съвместни с тези на Словакия, Чехия, Унгария и др. страни и ще са насочени към комисаря по защита на потребителите за създаването на ред и режим, който да има еднакво предлагане на качеството и съставките на храните на единния европейски пазар.  По-рано през деня директорът на БАБХ поясни, че според  сравнителния анализ между продуктите има разлики между хранителните продукти на българския пазар и на този в страните от Западна Европа. По думите му най-сериозни са разминаванията при млечните продукти, шоколадите и в детските храни. Той поясни, че разлики не са открити само при местните продукти. В газираните напитки на нашия пазар има глюкозо-фруктозен сироп вместо захар. В енергийните напитки пък има по-нисък процент кофеин спрямо същите марки в Германия. При натуралните плодови сокове са открити следните различия – в Западна Европа сокът действително е 100%, а на нашия пазар – 97%.", "date": "2017-06-29", "title": "16 храни са със значително по-високи цени в България в сравнение с Австрия и Германия (ОБЗОР)"}
{"url": "http://www.focus-news.net/news/2017/06/29/2409880/pregled-na-mezhdunarodnite-novini-do-06-ch-agentsiya-fokus.html", "text": "Корейската народно-демократична република няма да спре разработването на ядрено оръжие, пише вестник „Известия“.\r\nВ свое изказване пред Съвета за сигурност на ООН, представителят на Северна Корея Ким Ин Рен заявяви, че ядрената програма на страната е свързана с нейния суверенитет и е защита срещу заплахата от страна на Съединените американски щати. \r\nИзявлението на севернокорейския дипломат е вследствие на поредните резолюции на Съвета за сигурност на ООН срещу КНДР и подновените опити с междуконтинентални балистични ракети.\r\n*** Днес е срещата на президентите на Русия и Виетнам, пише „Коммерсант“.\r\nАкцент на разговорите ще бъде стратегическото партньорство между държавите, както и свободната търговия между Виетнам и държавите от Евразийския икономически съюз.\r\nПредвидена е среща на Чан Дай Куанг с министър-председателя на Русия Дмитрий Медведев.\r\n*** Кардинал Джордж Пел е обвинен в множество сексуални престъпления срещу деца в Австралия, съобщава AFP.\r\nГлавният финансист на Ватикана, архиепископът на Сидни е най-висшия католически духовник в Австралия.\r\nТой отново бе разпитван в Рим от заместник-комисаря на полицията в Сидни Шейн Патън.\r\n*** Голяма фолклорна група от България взе участие в традиционния фестивал, посветен на мултикултурните връзки, пише „Комсомольская правда“.\r\nВъв фестивала участваха три български танцови състава от Лос Анджелис - „Жарава\", „Хоп Троп\" и „Хоротропци“\r\nТанцьорите бяха съпровождани от генералният консул в Лос Анджелис Веселин Вълчев, който развяваше българския национален флаг, облечен като хайдутин.\r\nТанцовите групи преминаха по улиците на Лос Анджелис, демонстрирайки традиционния български тракийски танц „копаница“, следвайки автомобил с макет на кукер и транспарант „България“.\r\nШествието завърши пред емблематичния „Долби Тиътър“, където традиционно се връчат „Оскарите“.\r\n*** Разпространението на зловредният софтуер, започнало във вторник порази много компютърни мрежи по целия свят, съобщава CNN.\r\nЗловредният софтуер, който прониква в компютърните системи и се разпространява в свързаните с тях мрежи поврежда файловете в тях.\r\nПотребителите са принудени да плащат откуп, за да декриптират файловете си.\r\nНай-често това се случва, когато се посещават съмнителни интернет сайтове и се отварят и-мейли от непознати податели\r\nИзпълнителният директор на Европол Роб Уейнрайт заяви, че киберпрестъпността в световен мащаб придобива застрашителни размери и е необходимо спешно да се вземат мерки, тъй като под заплаха са както бизнес-структурите, така и финансовите институции.\r\n*** Автомобил е навлязъл в пешеходна зона около оживената гара Кинг‘с Крос, съобщава Daily Star. \r\nСлужбите за за сигурност са реагирали незабавно,а медицински екип, включително и хеликоптер са изпратени на мястото на инцидента. \r\nОт полицията в Лондон заявиха, че засега няма данни за терористичен акт.\r\n*** Националният отбор на Чили е първия финалист на Купата на конфедерациите.\r\nПортугалия и Чили не излъчиха победител в редовното време и след двете продължения.\r\nУспехът на южноамериканския отбор дойде при изпълнението на дузпи, при което португалците не успяха да отбележят дори едно попадение.\r\nВратарят на чилийците Клаудио Браво стана герой на вечерта. Той спаси всичките три дузпи, които изпълниха португалците. Стражът отрази последователно ударите на Куарешма, Моутиньо и Нани. \r\nВ другия полуфинал играят Германия и Мексико. \r\n*** Администрацията на САЩ ще предприеме нови, още по-строги мерки за сигурност по отношение на полетите до САЩ, съобщава AFP.\r\nМерките включват тотална забрана на лаптопите и таблетите в пътническия салон на самолетите, обяви в сряда секретарят по вътрешната сигурност на САЩ Джон Кели.\r\nВ момента забраната е в сила за 10 мюсюлмански държави с директни полети до САЩ.\r\nСилите за сигурност твърдят, че е възможно взривно устройство да бъде маскирано като батерия на лаптоп или таблет. \r\nБолшинството от пътниците се оплакват и искат да могат да ползват електронните си устройствата, особено на по-дългите, презокеански полети.\r\n*** Говорителката на Министерството на външните работи на Русия Мария Захарова заяви, че Москва подготвя ответни действия в отговор на блокирането на руски дипломатически имоти в САЩ, съобщава РИА „Новости“.\r\nПрез декември 2016 г. администрацията на президента на САЩ Барак Обама въведе ограничения спрямо руските дипломатически имоти в околностите на Ню Йорк и Вашингтон.", "date": "2017-06-29", "title": "Преглед на международните новини до 06 ч. (Агенция „Фокус“)"}
{"url": "http://www.focus-news.net/news/2017/06/29/2409883/aktualna-patna-obstanovka.html", "text": "На 29.06.2017 г. ще е предимно слънчево. В следобедните часове ще има временни увеличения на облачността, но само на отделни места, главно в планинските райони е възможно да превали и прегърми. Ще духа слаб до умерен юг-югоизточен вятър. Температурите ще се повишат още и максималните ще са между 35° и 40°. Това съобщиха от пресцентъра на Агенция \"Пътна инфраструктура\".\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n• АМ „Хемус“ София-Ябланица от км 0+000 до км 78+554;\r\n•\tпът I-1 с. Ребърково-Ботевград, като движението се пренасочва по път II-16 Ребърково – Своге – София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна – Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“: област Пазарджик: от км 68+600 до км 69+100 в посока Бургас /при Церово/ – поетапно затваряне на изпреварващата и интензивната лента за движение, поради боядисване на портална рамка. Срок от 09:00 до 17:00 часа на 29.06.2017 г.; област Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 30.06.2017 г.; от км 308+107 до км 359 в участъка Деветак-Ветрен – косене на тревни площи и изрязване и почистване на храсти в двете посоки. Срок до 30.06.2017 г.; от км 324 до км 340 Драганци - Вратица – демонтаж на деформирани мантинели и монтаж на нови в посока София. Срок до 29.06.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в лявото платно /посока София/. В последния работен ден преди празничен /почивен/ ден от 10:00 часа  до последния празничен /почивен/ ден до 10:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 10:00 часа до 10:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 30.06.2017 г.; област Шумен: от км 338+500 до км 362+600 посока Шумен – движение с повишено внимание, поради косене на тревни площи. Срок до 30.06.2017 г.; от км 362+600 до км 369+000 и в двете посоки – движение с повишено внимание, поради косене на тревни площи. Срок до 30.06.2017 г.; област Варна: от км 422+000 до км 423+000 – ремонтни дейности по асфалтовата настилка. Движение в свободната от ремонтни  дейности лента. Срок до 30.06.2017 г.\r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради намален габарит на пътното тяло. Срок до 30.06.2017 г.; област Кюстендил: Дупница-Благоевград – движение в една лента в Тунел Кочериново и Тунел Дупница, поради кратковременни ремонтни работи с цел извършване на профилактика на осветлението и обслужващите системи. ВОБД ще бъде до 29.06.2017 г.; област Благоевград: от км 157+000 до км 166 +000 Левуново-Кулата – извозване окосената трева от разделителната ивица. Движението се извършва в двете посоки за движение при стеснена лента. Срок 30.06.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 17.07.2017 г.; движение в една лента по АМ Люлин и път I–1 /Е79/ от км 14+000 до км 31+000 посока София и посока Дупница, поради частичен ремонт на асфалтова настилка. Движението е сигнализирано с пътни знаци. Срок: 30.06.2017 г.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Поради техническа профилактика на Дунав мост 2 Видин-Калафат се ограничава трафика на всички превозни средства преминаващи в двете посоки на движение през съоръжението на 03.07.2017 г. от 9.00 часа до 11.00 часа.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; чертите на гр. Враца от км 143+100 до км 143+400, затворено ляво платно за движение по ул „Илинден“ и затворен за движение бул. „Васил Кънчов“ от км 143+400 до км 144+200 – частични ремонтни дейности на асфалтовата настилка. Срок до 30.06.2017г.\r\nОбходен маршрут: \r\n посока Монтана-Враца: ул.“Илинден“ - бул.“Христо Ботев“-бул. „Мито Орозов“- ул. Васил Кънчов\r\nпосока Враца-Монтана: път Обход Враца; Сумер-Враца от км 125+450 до км 143+164 – полагане на хоризонтална маркировка. Стесняване на двете ленти за движение. Срок до 30.06.2017 г.; Краводер-Враца км 130+000 до км 143+000 – полагане на хоризонтална маркировка. Стесняване на двете ленти за движение. Срок 30.06.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: от км 363+000 до км 378+000 между Благоевград и Симитли изпълнение на подвижни работи – почистване на отводнителни окопи от ляво и дясно на пътя. Движението ще се извършва в лявата или дясната лента за движение, съгласно поставените пътни знаци. Срок до 30.06.2017 г.; Благоевград-Кресненско ханче от км 363+000 до км 392+000 изпълнение на подвижни работи – косене от ляво и дясно на пътя. Движението ще се извършва в лявата или дясната лента за движение, съгласно поставените пътни знаци. Срок до 30.06.2017 г.; п.в. Брежани-Стара Кресна от км 382+000 до км 386+000 – ремонтни дейности на асфалтовата настилка. Движението ще се извършва в лявата или дясната лента за движение, съгласно поставените пътни знаци. Срок до 30.06.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Разград: от км 37+300 до км 93+500 – полагане на хоризонтална маркировка. Срок до 30.06.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: от км 0+000 до км 24+000 Ябланица-Сопот – движение в една лента, поради полагане на хоризонтална маркировка. Водачите да се движат със съобразена скорост и повишено внимание. Срок до 10.07.2017 г.; Абланица-Севлиево от км 66+000 до км 69+832 – движение с повишено внимание поради ремонтни работи – косене по банкети и изсичане на храсти. Срок до 30.06.2017 г.; област Габрово: Севлиево-В.Търново от км 90+000 до км 92+000 – движение с повишено внимание, поради изсичане на храсти. Срок до 30.06.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 90+400 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Кюстендил: от км 38+000 до км 42+480 – движение в една лента, поради частични ремонти на асфалтовата настилка. Сигнализирано с необходимите пътни знаци. Срок до 19:00 часа на 02.05.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Шумне: от км 57+000 до км 109+000 /Загориче-Шумне/ – движение с повишено внимание, поради косене на тревни площи. Срок до 30.06.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/, за МПС над 12 т. МПС над 12 тона се пренасочват през път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г.\r\nІV. Състояние на Републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-прохода Предел от км 5+000 до км 21+500 – косене от ляво и дясно на пътя. Движение в лявата или дясната лента за движение, съгласно поставените пътни знаци. Срок до 30.06.2017 г.; път II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-198 отклонението за път III-108 до отклонението за с. Беласица от км 73+000 до км 78+000 – косене на тревни площи и храсти. Движение в лявата или дясната лента за движение, съгласно поставените пътни знаци. Срок до 30.06.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът II-79 Желязково-Бургас от км 38+000 до км 86+000 – двупосочно движение в една лента, поради ремонт на пътната настилка. Срок 10.07.2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79 Желязковo-Константиново от км 38+000 до км 86+000 – косене на тревни площи. Срок 10.07.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок до 30.06.2017 г.; път III-539 Вратица-Айтос от км 30+000 до км 44+000 – почистване на окопи и оформяне на банкети. Движение с повишено внимание. Срок до 30.06.2017 г.; път III-992 Росен-Приморско от км 0+000 до км 30+000 – движение с повишено внимание, поради косене на тревни площи. Срок до 30.06.2017 г.; път III-992 Ясна поляна-Приморско от км 20+000 до км 30+000 – движение с повишено внимание, поради почистване на окопи. Срок до 30.06.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.; път III-2902 Въглен-Кичево от км 4+000 до км 13+300 – ремонтни дейности на асфалтовата настилка. Движение в свободната от ремонтни дейности лента. Срок до 30.06.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът IІ-53 ,Поликраище-Г.Оряховица – частичен ремонт на пътната настилка в участъка от км 2+200 до км 6+470. Движението се осъществява в една лента чрез последователно пропускане в двете посоки от регулировчици. Срок до до 05.07.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-1142 от км 0+000 до км 19+195 между с.Дреновец и с.Костичовци – ремонтни дейности. Срок до 30.06.2017 г. \r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Враца-Оряхово км 3+500 до км 77+800 – полагане на хоризонтална маркировка. Стесняване на две от лентите за движение. Срок 30.06.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г. път III-1306 Горна Пещене – Габаре км 30+500 до км 66+100 – частични ремонти в асфалтовата настилка. Стесняване на едно платно за движение. Срок 30.06 2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 10.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Дебрене-Стефаново от км 25+830 до км 38+000 – частични ремонтни дейности на асфалтовата настилка. Движение в една лента съобразно пътната организация. Срок 30.06.2017 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път III-623 Враня стена-Габрешевци от км 62+800 до км 65+360 – движение с повишено внимание, поради частични ремонтни дейности на асфалтовата настилка. Срок 30.06.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 30.06.2017 г.; път ІІІ-6224 Ново село-Слокощица от км 36+000 до км 47+000 – движение с повишено внимание, поради ремонтни дейности. Срок до 30.06.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мост от км 13+360 до км 13+960 – движение в една лента, поради извършване на строително-ремонтни дейности. Срок до 20.06.2017 г.; път III-867 Златоград-Бенковски-Подкова от км 65+250 до км 65+865 – движение в една лента, поради извършване на ремонтни дейности. Срок до 30.06.2017 г.; път III-8653 Русалско-Боровица от км 17+000 до км 18+000 – движение в една лента, поради извършване на ремонтни дейности. Срок до 30.06.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 30.06.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: Път ІІ-35 Троян-Ловеч от км 46+105 до км 71+000 – движение в една лента, поради полагане на хоризонтална маркировка. Срок до 30.06.2017 г.; път ІІІ-305 Садовец-Гложене от км 25+000 до км 51+800 – движение с повишено внимание , поради частични ремонтни дейности по пътната настилка тип „Печматик“. Срок до 07.07.2017 г.; път ІІІ-358 Шипково-Рибарица от км 22+300 до км 34+500 – движение с повишено внимание, поради частични ремонтни дейности по пътната настилка тип „Печматик“ Срок до 07.07.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІ -81 Проход Петрохан-с. Боровци от км 52+300 до 80+162 км – движение с повишено внимание в една лента, поради изпълнение на строително-монтажни работи при поставяне на ограничителни системи . Регулиране на движението на участъците се извършва от сигналисти. Срок до 03.07.2017 г.; Път ІІI-1011 с. Владимирово–с.Септемврийци от км 0+000 до км. 11+000 – движение в една лента, поради частични ремонтни дейности на асфалтовата настилка. . Регулиране на движението на участъците се извършва от сигналисти. Срок до 03.07.2017 г.; Път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т., поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 03.07.2017 г.; път ІІІ-8105 Расово-Медковец от км 0+000 до км 1+000 – движение в една лента, поради ремонтни дейности на асфалтовата настилка. Срок до 03.07.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-803 Динката-Драгор от км 55+000 до км 56+000 – поетапно затваряне на лява и дясна ленти за движение, поради ремонт на пътната настилка.Срок от 9:00 до 17:00 часа на 29.06.2017 г.; път III-3704 Пазарджик-Бошуля от км 7+000 до км 12+000 – частичен ремонт на асфалтовата настилка. Срок от 9:00 до 17:00 часа на 29.06.2017 г.; път III-8003 Смилец-Дюлево от км 28+400 до км 28+600 – затворена за движение дясна лента, поради отстраняване на авария на водопроводната мрежа.Срок от 9:00 до 17:00 часа на 30.06.2017 г.; \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІІ-623 Калотинци-Реянци от км 57+000 до км 60+000 – машинно полагане на асфалтова смес. Движение в една лента двупосочно. Срок до 03.07.2017 г.; път ІІІ-623 Реянци-Габрешевци от км  62+200 до км 63+300 – локален ремонт. Движение в една лента двупосочно. Срок до 03.07.2017 г. \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІІ-301 Левски-Козар Белене от км 0+000 до км 5+000 – поетапно движение в едната лента и преминаване с повишено внимание, поради частично асфалтиране. Срок до 29.06.2017 г.; път ІІІ-3404 Опанец-Долна Митрополия-Тръстеник от км 0+000 до км 13+000 – регулирано поетапно движение в едната лента, поради ремонтни дейности на асфалтовата настилка. Срок до 29.06.2017 г.; път ІІІ-5202 Деков- Белене от км 0+000 до км 5+000 – регулирано поетапно движение в едната лента, поради ремонтни дейности на асфалтовата настилка Срок до 30.06.2017 г. \r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Търговище-Разград от км 9+800 до км 30+600 – движение в една лента в работните участъци. Обекта включва ландшафтно оформяне, подобряване на отводняването, извършване на предварителни ремонти в асфалтовата настилка, локални ремонти, преасфалтиране, подмяна на ОСП и знаци. Различните дейности се извършват успоредно на различни участъци от обекта, като движението се контролира от регулировчици и се пропуска на една лента.  Срок до 01.09.2018 г.; път II-51 Дралфа-Чудомир-Лозница  I-2 от км 89+517 до км 93+517 между гр. Лозница и с. Мировец – частичен ремонт на асфалтова настилка. Срок до 30.06.2017 г.; \r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nПът III-202 Русе-Щръклево от км 0+000 до км 6+000 – краткосрочни ремонтни дейности. Движението се регулира от сигналисти. Срок до 30.06.2017 г.; път ІІІ-2102 Сливо поле-Борисово-Черешово-Юпер от км 6+000 до км 11+500 – ремонтни дейности на асфалтовата настилка. Движението се регулира от сигналисти. Срок до 30.06.2017 г.; път ІІІ-2302 Червена вода-Просторно от км 28+000 до км 36+400 – ремонтни дейности по асфалтовата настилка. Движението се регулира от сигналисти. Срок до 30.06.2017 г.;\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-7001 от кръстовище с път ІІІ-207 до с. Войново от км 0+000 до км 15+305 – частичен ремонт на асфалтова настилка. Срок до 03.07.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 Доспат-Борино от км 53+000 до км 70+000 – движение с повишено внимание в свободната лента съобразно създадената организация, поради частичен ремонт на асфалтовата настилка. Срок до 29.06.2017 г; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. \r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът ІІ-82 Самоков-София от км 57+000 до км 58+000 в посока София – движение в една лента поради ремонтни дейности по свлачище. Движението се осъществява двупосочно в лентата посока Самоков. Срок 30.06.2017 г.; път ІІІ-801 Вакарел-Белица от км 35+100 до км 38+100 – движение с повишено внимание, поради частични ремонтни дейности. Срок до 30.06.2017 г.; \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.; \r\nпът III- 6602 Старозагорски бани-Пъстрово от км 14+000 до км 29+963 – движение в една лента, поради извършване на частични ремонтни дейности на асфалтова настилка. Срок до 02.07.2017 г.\r\n ОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности:\r\nПът II-51 Попово-Дралфа от км 49+000 до км 65+000 – движение с повишено внимание, поради косене на банкети. Срок до 17:00 ч. на 30.06.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: \r\nПът III-7304 Тушовица-Върбица от км 13+000 до км 28+630 – частични ремонтни работи по асфалтовата настилка в посока Върбица. Краен срок 30.06.2017 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът III-79 Елхово-Голямо Крушево от км 0+000 до км 38+700 – стесняване на една от лентите за движение, поради машинно косене на банкети. Срок до 29.06.2017г.; път III-707 Петолъчката-Воденичене от км 4+000 до км 7+341 – движение в една лента, поради ремонтни дейности на асфалтовата настилка. Срок до 10.07.2017 г.; път III-5308 Калчево-Саранско от км 1+636 до км 1+672 – движение в една лента, поради ремонтни дейности на асфалтовата настилка. Срок до 30.06.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.; път III-7072 Иречеково-Търнава от км 12+000 до км 13+000 – движение с повишено внимание в една лента, поради частични ремонтни дейности. Срок до 30.06.2017 г.; път ІІІ–7902 Елхово-Маломирово от км 0+000 до км 2+300 – движение в една лента, поради частични ремонтни дейности по настилката. Срок до 30.06.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-06-29", "title": "Актуална пътна обстановка"}
{"url": "http://www.focus-news.net/news/2017/06/29/2409884/api-paten-intsident-ogranichava-dvizhenieto-v-izprevarvashtata-lenta-pri-km-23-po-magistralamaritsa-v-posoka-sofiya-v-uchastaka-dimitrovgrad-magistralatrakiya.html", "text": "Временно е ограничено движението в изпреварващата лента при км 23 по АМ „Марица” в посока София, в участъка Димитровград – АМ „Тракия” поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост в активната лента, спазвайки указанията на служителите на „Пътна полиция”.", "date": "2017-06-29", "title": "АПИ: Пътен инцидент ограничава движението в изпреварващата лента при км 23 по магистрала„Марица” в посока София, в участъка Димитровград – магистрала„Тракия”"}
{"url": "http://www.focus-news.net/news/2017/06/29/2409885/predstoyashti-sabitiya-v-stranata-za-29-yuni-agentsiya-fokus.html", "text": "***\r\nВ 11.00 часа вицепрезидентът Илияна Йотова ще посети Павликени по повод 74-годишнината от обявяването му за град. В 11.10 часа вицепрезидентът ще проведе работна среща с кмета на града Емануил Манолов в сградата на общината. В 11.30 часа Илияна Йотова ще приветства пред жителите и гостите на Павликени. В 12.30 часа вицепрезидентът ще разгледа фотоизложбата „Павликенския край и неговите хора“ в Народно читалище „Братство – 1884“. \r\n***\r\nОт 10.00 часа в Бургас министърът на правосъдието Цецка Цачева ще проведе среща със съдии от Апелативен съд Бургас.\r\n***\r\nВ 14.00 часа министърът на вътрешните работи Валентин Радев и политическото ръководство на МВР ще дадат брифинг по актуални въпроси, свързани с дейността на ведомството. \r\n***\r\nОт 14.00 часа в Голяма зала на Общината ще се проведе дискусия на тема „Магистрала „Хемус” – възраждане на българския Север”. В дискусията ще участва и регионалният министър Николай Нанков. \r\n***\r\nОт 09.00 часа ще се проведе заседание на Народното събрание.\r\n***\r\nОт 09.30 часа ще се проведе заседание на Пленума на Висшия съдебен съвет.\r\n***\r\nОт 09.30 часа в Лозенския манастир „Св. апостоли Петър и Павел“ Негово Светейшество Софийския митрополит и Български патриарх Неофит празнична ще оглави св. Литургия.\r\n***\r\nОт 09.30 часа в Специализирания наказателен съд ще се гледа делото срещу Йосиф Й., Ивайло С., Вергил С. и др. за образуване и ръководене на организирана престъпна група. \r\n***\r\nОт 09. 30 часа в Специализирания наказателен съд ще се гледа делото срещу Алексей П., Кирил Б., Антон П. и др. за рекет.\r\n***\r\nОт 10.00 часа в Специализирания наказателен съд ще се гледа делото срещу Николай М., Николай Д., Андрей Я. и др. за образуване и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Цветомир М., Борислав П., Бойко Г. и др. за контрабанда по чл. 242, ал.1, б. а, б, в, д, е, ж, з НК.\r\n***\r\nОт 10.00 часа 4 състав на СГС ще гледа делото срещу Валентин Димитров (делото „Топлофикация“, чл. 253б от НК ).\r\n***\r\nОт 10.00 до 13.00 часа в Детския център на Столична библиотека, ще има безплатна лятна занимала, по време на която ще се прожектира филмът „Алиса в страната на чудесата“. \r\n***\r\nОт 10.00 часа в Националния пресклуб на БТА, Американската търговска камара в България ще представи позицията за реформата в съдебната система на девет двустранни бизнес организации.\r\n***\r\nОт 10.30 часа в хотел „Хилтън“ ще се проведе Осми Национален Зелен форум 2017. \r\n***\r\nОт 10.30 часа в сградата на НИГГГ, ул. „Акад. Г. Бончев“, бл. 3, в рамките на кампанията „БАН представя своите институти“, Националният институт по геофизика, геодезия и география (НИГГГ) ще представи разностранните научни изследвания, както и резултатите от националната оперативна дейност, които Институтът извършва.\r\n***\r\nОт 11.00 часа в Гранитна зала на Министерския съвет ще се проведе заседание на Националния съвет за тристранно сътрудничество.\r\n***\r\nОт 11.00 часа в ИнфоЦентър София2018 ще бъде обявена Програмата и основните приоритети на „София - Европейска столица на спорта\" за 2018 г. На събитието ще присъстват Йорданка Фандъкова - кмет на София, Елен Герджиков - председател на Столичния общински съвет и на Фондация \"София - Европейска столица на спорта\", Татяна Георгиева - председател на Комисията за децата, младежта и спорта към Столична община, Анатоли Илиев - организационен секретар на София2018 и др.\r\n***\r\nОт 11.00 часа в аулата на ВМА, директорът на УМБАЛ „Св. Иван Рилски”  д-р Дечо Дечев и проф. Питър Бауър (вицепрезидент на германското неврогенетично дружество, главен научен директор и член на Изпълнителния съвет в CENTOGENE) ще представят революционна възможност за профилактика и ранна диагностика на всички заболявания със 100% точност, от която до броени дни ще могат да се възползват и пациентите в България.\r\n***\r\nОт 11.00 часа в зала „Концепции“ в хотел „Суит“ ще се проведе заключителна пресконференция на Програма БГ07 „Инициативи за обществено здраве”. \r\n***\r\nОт 12.00 часа в конферентна зала „Витоша“ (в новопостроената сграда до хотела) на Витоша Парк Хотел (ул. „Росарио“ №1) ще се проведе Шестия Национален конгрес на пациентските организации. Представителят на Европейската комисия Филип Домански ще изнесе доклад с препоръките на Комисията към България по отношение на здравеопазването. В дискусията са поканени да участват министърът на здравеопазването, проф. д-р Николай Петров, д-р Даниела Дариткова-Проданова, председател на Комисия по здравеопазването към НС и др.\r\n***\r\nОт 11.00 часа при Градската градина (на мястото на бившия Мавзолей), по повод празника на българските занаятчии, ще бъде открит Фестивал на занаятите, който ще продължи до 2 юли. \r\n***\r\nОт 11.00 часа в централната сграда на БАН ще се състои официалното откриване на фотоизложба „25 години България в Антарктида”. \r\n***\r\nВ 11.00 часа в зала „Тържествена“ в Министерство на отбраната ще се състои брифинг за многонационалното учение „Saber Guardian – 2017“ и за интегрираните в него учения на територията на България.\r\n***\r\n От 13.30 часа в Специализирания наказателен съд ще се гледа делото срещу Борислав Т., Николай М. и др. за образуване и ръководене на организирана престъпна група. \r\n***\r\n От 14.00 часа в Специализирания наказателен съд ще се гледа делото срещу Ивайло П., Борислав С. и др. за образуване и ръководене на организирана престъпна група. \r\n***\r\nОт 15.00 до 17.00 часа на ул. „Леге“ №10, общинският съветник Марин Стоянова и експертът към постоянната комисия по „Инженерна инфраструктура и енергийно планиране“ на СОС Валентина Узунова ще консултират софиянци по програмата за саниране и енергийна ефективност.\r\n***\r\nОт 18.00 часа в клуб „Перото“ ще бъде представена книгата „Билката на кралицата“ на Паоло Мацарело.\r\n***\r\nОт 19.00 часа в градина Кристал в София ще бъде представена изложба на открито с най-добрите фотографии от международния конкурс „Човекът между днес и утре“, победител в който стана българският фотограф Ивелина Иванова-Берова.\r\n***  \r\nОт 19.00 часа в „Музейко“ ще бъдат връчени стипендиите „Иди, учи и се върни” на сдружение  на българите с опит в чужбина „Тук-Там”.\r\n***\r\nОт 13.00 часа в зала „22 септември“ ще се проведе бизнес-форум, в който ще вземе участие кметът на Община Благоевград – д-р Атанас Камбитов. \r\n***\r\nОт 10.00 часа в Бизнес инкубатор ще се проведе бизнес обучение семинар на тема \"Онлайн търговията и възможностите пред малките и средните предприятия за увеличаване на продажбите\".\r\n***\r\nOт 10.00 чaса в Апелативен съд министърът на правосъдието Цецка Цачева ще проведе среща със съдии.\r\n***\r\nОт 12.00 часа министърът на правосъдието Цецка Цачева ще открие изнесената в Затвора съдебна зала.\r\n***\r\nОт 16.30 часа в централата на ГЕРБ, на ул.„Конт Андрованти 5” общинският съветник Георги Кузманов ще има приемен ден с граждани. \r\n***\r\nОт 14.00 до 16.00 часа в офиса на ПП ГЕРБ, общинския съветник Калина Пеева ще има приемен ден за граждани. \r\n***\r\nОт 09.00 часа в Голяма зала на Общината ще се проведе Сесия на Великотърновски общински съвет. \r\n***\r\nОт 10.00 часа в заседателната зала на ОДМВР - Велико Търново ще се проведе брифинг по повод задържани извършители на криминални престъпления. \r\n***  \r\nВ 10.30 часа заместник-кметът на Община Видин Венци Пасков ще посети Центъра за обучение, изкуство и култура към Регионална библиотека „Михалаки Георгиев”, където ще се организират инициативи по повод Деня на река Дунав. \r\n***\r\nВ 17.00 часа приключва гласуването в конкурса „Най-патриотичен клас“, който се провежда по повод 141-та годишнина от подвига на Христо Ботев и неговата чета.\r\n***\r\nОт 19.00 часа в градската концертна зала ще се проведе концерт на Симфониета Враца. \r\n***\r\nОт 19.00 часа в камерна зала на ДКТ ще се играе постановката „Тартюф“ по Молиер. \r\n***\r\nОт 17.30 часа в ИЗ „Рафаел Михайлов“ ще бъде открита изложбата „Голото мъжко тяло 1856 - 1944“. \r\n***\r\nОт 21.00 часа в Летния театър ще бъде представен филмът Пеле: „Раждането на една легенда“, режисьори Джеф и Майкъл Цимбалист (част от гостуването на „София филм фест“ в града). \r\n***\r\nОт 09.00 часа в зала „Инфра“ ще започне 26-то редовно заседание на Общинския съвет в Казанлък. В дневния ред на сесията съветниците ще разискват по 26 точки. \r\n***\r\nОт 18.00 часа в Галерията на ул. „Искра“ 4 ще бъде представена книгата на д-р Косьо Зарев „Васил Левски в Казанлъшката Розова долина“, посветена на 180-годишнината от рождението на Апостола. \r\n***\r\nОт 14.00 часа в заседателната зала на Община Кюстендил ще се състои заседание на Общински съвет - Кюстендил. \r\n***\r\nОт 08.00 часа в храм „Рождество на Пресветая Богородица” ще започнат честванията за Празника на града. \r\n*** \r\nОт 14.00 часа в залата на Общински съвет-Пазарджик ще се проведе редовна сесия. \r\n***\r\nОт 10.00 часа в зала 1 на Окръжен съд – Пловдив ще се гледа делото срещу мъж, обвинен че на 25.06.2016 г. в с. Шишманци, обл. Пловдив е направил опит умишлено да умъртви родния си баща.\r\n***\r\nОт 10.00 часа в зала 1 на Апелативен съд – Пловдив три лица обжалват присъдите си по които са признати за виновни, че са причинили умишлено убийство в местността Тлаканата, в землището на с. Ляхово, пазарджишка област. \r\n***\r\nОт 16.00 часа на ул. „Бетховен“ №12 информационна среща по програма „Творческа Европа\" в партньорство с фондация „Пловдив 2019\".\r\n***\r\nОбщинските съветници от ПП ГЕРБ в град Пловдив ще проведат приемни с гражданите, както следва: Петър Попов, от 17.30  до 19.00 часа в офиса на ПП ГЕРБ в район „Западен” на ул. „Царевец” № 9; Ясен Михайлов, от 17.30 до 19.00 часа в офиса на ПП ГЕРБ в район „Западен” на ул. „Царевец” № 9; Гошо Къчков, от 17.30  до 19.00 часа в офиса на ПП ГЕРБ в район „Северен” на бул. „Марица” №91; Пенчо Малинов, от 17.00  до 18.30 часа в офиса на ПП ГЕРБ в район „Източен” на ул. „Коста Паница” №5; Веселин Маневски, от 16.00 до 18.00 часа в офиса на ПП ГЕРБ в район „Южен” на ул. „Академик Петър Динеков” № 1А.\r\n***\r\nОт 18.30 часа в зала „Съединение“ на РИМ – Пловдив, местната организация на БСП ще отбележи 125 години организиран партиен живот.\r\n***\r\nОт 10.00 часа в зала 1 на Областната администрация ще се проведе заседание на Областния съвет за развитие на област Русе.\r\n***\r\nОт 09.00 часа в зала „Май“ на община Сливен ще заседава Общинският съвет.\r\n***\r\nОт 14.00 часа Общински съвет – Смолян ще проведе заседание.\r\n***  \r\nОт 9.00 часа в зала 363 на общината ще се проведе редовно заседание на Общински съвет- Шумен, очаква се в сесията да участва заместник-министърът на регионалното развитие и благоустройството Малина Крумова. \r\n***  \r\nОт 11.00 часа пред ОД на МВР директорът ст. комисар Ялчън Расим символично ще предаде получените нови шест автомобила на районните управления и на сектор \"Пътна полиция\"- Шумен. \r\n***  \r\nОт 13.30 часа в зала 2 на Областна администрация Шумен ще се проведе заседание на Областния съвет за намаляване на риска при бедствия.", "date": "2017-06-29", "title": "Предстоящи събития в страната за 29 юни (Агенция „Фокус)"}
{"url": "http://www.focus-news.net/news/2017/06/29/2409886/nimh-shte-bade-goreshto-temperaturite-shte-se-povishat-oshte-i-maksimalnite-shte-sa-mezhdu-35-i-40.html", "text": "Днес ще е предимно слънчево. В следобедните часове ще се развива купеста облачност, но само на отделни места, главно в планинските райони е възможно да превали и прегърми. Ще духа слаб до умерен юг-югоизточен вятър. Температурите ще се повишат още и максималните ще са между 35° и 40°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартин Славчев. Атмосферното налягане ще остане малко по-ниско от средното за юни.      \r\nНад Черноморието ще бъде предимно слънчево, със слаб до умерен югоизточен вятър. Максимални температури на въздуха: 27° – 31°. Вълнението на морето ще е 2 бала. Температурата на морската вода е 23° – 26°.  \r\nНад планините около и след обяд облачността временно ще се увеличи, но само на отделни места ще превали краткотрайно. Ще духа умерен, по билата силен югозападен вятър. Максималната температура на височина 1200 метра ще е около 28°, на 2000 метра – около 21°.", "date": "2017-06-29", "title": "НИМХ: Ще бъде горещо – температурите ще се повишат още и максималните ще са между 35° и 40°"}
{"url": "http://www.focus-news.net/news/2017/06/29/2409887/prezidentat-rumen-radev-e-na-ofitsialno-poseshtenie-v-rumaniya.html", "text": "Президентът Румен Радев е на официално посещение в Румъния, съобщиха от прессекретариата на държавния глава. Във вторият ден от визитата си българският държавен глава ще положи венец на Паметника на Незнайния воин и цветя на паметниците на Васил Левски и Христо Ботев в Букурещ. В сградата на българското посолство в румънската столица, президентът Румен Радев ще разговаря с наши сънародници, живеещи в Румъния. Заедно с румънския президент Клаус Йоханис той ще открияе българо–румънски бизнес форум, който ще се проведе в румънската търговско-промишлена палата.", "date": "2017-06-29", "title": "Президентът Румен Радев е на официално посещение в Румъния"}
{"url": "http://www.focus-news.net/news/2017/06/29/2409865/cnn-evropol-predupredi-che-vse-oshte-nyama-reshenie-za-spirane-na-kiberatakite-koito-zaplashvat-svetovniya-biznes.html", "text": "Разпространението на зловредният софтуер, започнало във вторник порази много компютърни мрежи по целия свят, съобщава CNN.\r\nЗловредният софтуер, който прониква в компютърните системи и се разпространява в свързаните с тях мрежи поврежда файловете в тях.\r\nПотребителите са принудени да плащат откуп, за да декриптират файловете си.\r\nНай-често това се случва, когато се посещават съмнителни интернет сайтове и се отварят и-мейли от непознати податели\r\nИзпълнителният директор на Европол Роб Уейнрайт заяви, че киберпрестъпността в световен мащаб придобива застрашителни размери и е необходимо спешно да се вземат мерки, тъй като под заплаха са както бизнес-структурите, така и финансовите институции. Николай Братанов", "date": "2017-06-29", "title": "CNN: Европол предупреди, че все още няма решение за спиране на кибератаките, които заплашват световния бизнес"}
{"url": "http://www.focus-news.net/news/2017/06/29/2409889/parlamentat-shte-razgleda-na-parvo-chetene-promeni-v-zakona-za-publichnoto-predlagane-na-tsenni-knizha-nasocheni-kam-osiguryavane-na-po-golyama-prozrachnost-na-pazara.html", "text": "Парламентът ще разгледа на първо четене Законопроект за изменение и допълнение на Закона за публичното предлагане на ценни книжа. Това се посочва в програмата за работа на Народното събрание. Предлаганите промени целят даване на възможност за развитие на стабилен капиталов пазар в страната, както и преодоляване на установени през последните години проблеми в практиката по прилагането на закона. Те са насочени към осигуряване на по-голяма прозрачност на пазара и защита интересите на инвеститорите, облекчаване на административната тежест за публичните дружества и емитентите на ценни книжа. Със законопроекта се предлага промяна в дефиницията за публично предлагане на ценни книжа, като се увеличава броят на лицата от 100 на 150 за непублична емисия. Въвежда се ново изключение от задължението за публикуване на проспект за емисии ценни книжа, чиято обща стойност в рамките на ЕС е по-малка от левовата равностойност на 1 млн. евро, който праг се изчислява за период за 12 месеца.\r\n7 парламентарни комисии ще проведат заседания. Народните представители от комисиите по външна политика и по европейските въпроси и контрол на европейските фондове ще разговарят с главния преговарящ на Европейския съюз за излизане на Великобритания от структурите на Съюза Мишел Барние.", "date": "2017-06-29", "title": "Парламентът ще разгледа на първо четене промени в Закона за публичното предлагане на ценни книжа, насочени към осигуряване на по-голяма прозрачност на пазара"}
{"url": "http://www.focus-news.net/news/2017/06/29/2409888/vitseprezidentat-iliyana-yotova-shte-poseti-pavlikeni-po-povod-74-godishninata-ot-obyavyavaneto-mu-za-grad.html", "text": "Вицепрезидентът Илияна Йотова ще посети град Павликени по повод 74-годишнината от обявяването му за град. Това съобщиха от прессекретариата на държавния глава. В рамките на посещението си вицепрезидентът ще проведе работна среща с кмета на града Емануил Манолов в сградата на Общината. \r\nСлед това Илияна Йотова ще приветства пред жителите и гостите на Павликени и ще разгледа фотоизложбата „Павликенския край и неговите хора“ в Народно читалище „Братство – 1884“.", "date": "2017-06-29", "title": "Вицепрезидентът Илияна Йотова ще посети Павликени по повод 74-годишнината от обявяването му за град"}
{"url": "http://www.focus-news.net/news/2017/06/29/2409882/koordinatsionniyat-tsentar-za-vrazka-s-balgarite-v-ukrayna-provede-parvoto-si-zasedanie-v-ministerski-savet-obzor.html", "text": "На проведеното първо заседание на Координационния център за връзка с българите в Украйна, което бе закрито за медиите, вицепремиерът Валери Симеонов е уверил представители на българските общности в Украйна, че те не са и никога няма да бъдат забравени от българската държава. Заседанието е било водено от председателя на Държавната агенция за българите в чужбина (ДАБЧ) Петър Харалампиев, който е представил приоритетите на българското правителство относно подкрепата към и отношенията с българските исторически общности зад граница и по-специално Украйна. На срещата са присъствали Антон Киссе – председател на Асоциацията на българите в Украйна и народен представител в Украинската Рада, както и министри, зам.-министри и представители от Министерство на вътрешните работи, Министерство на външните работи, Министерство на образованието и науката, Министерство на труда и социалната политика, Министерство на регионалното развитие и благоустройството, Министерство на правосъдието, ДАНС, Държавна агенция за бежанците, народни представители от Комисия по политиките за българите в чужбина.\r\nОбсъдили са се конкретни въпроси и мерки, включително добри практики за осигуряване на заетост и заселване на българи от Украйна в Гурково, Раковски и други населени места в България, повишаване на възможностите за работа на бесарабски българи в сектор „Туризъм“, от които вече са се възползвали над 6 000 души, сътрудничество с работодатели за осигуряване на квалифицирана работна ръка от българските исторически общности зад граница и решения за облекчаване на процедурите за получаване на статут на постоянно пребиваващи в България, както и активното използване на „горещ“ телефон и email, които ще бъдат използвани от българските исторически общности в Украйна за подаване на сигнали, касаещи широк кръг обстоятелства, въпроси и рискове.\r\nПредседателят на Държавната агенция за българите в чужбина е поставил особен акцент върху въпросите, касаещи облекчаването на режимите и финансовите ангажименти на българите от историческите ни общности в Украйна при кандидатстване в български висши учебни заведения. От своя страна заместник министър-председателят Валери Симеонов е поел личен ангажимент да контролира облекчаването на административните процедури и да се повиши капацитетът на съответните институции, за да може българите от Украйна да получат адекватно и бързо обслужване.\r\nНа брифинг Валери Симеонов даде повече подробности относно срещата, като уточни, че вече желаещите да работят в България за срок от 90 дни получават правомощия за 7 дни. По думите му коалиционното правителство на ГЕРБ и „Обединени патриоти“ по съвсем естествени причини извършва и редица патриотични неща, ориентирани към сънародниците ни зад граница. Той обясни, че вече е облекчен режимът за наемане на работници до 90 дни. Симеонов подчерта, че вече е факт и това, че с разпореждане на МВнР, в консулските служби вече са премахнати всякакви посредници на визи и работни места. „Говоря конкретно за Украйна, тъй като там могат да се входират документи само лично, евентуално с нотариална заверка и по никакъв друг начин. Голяма част от тези 6000 човека, които имаха предварително сключени договори от Украйна, за да работят по Черноморието, вече са тук и ще облекчат работата на туристическия бранш, който както знаете се задъхва от недостиг на работна ръка и от голям прилив на туристи. Дай Боже всеки му“, каза още Валери Симеонов.\r\nТой допълни, че вече има предварителни разговори и се подготвя икономически разчет за възстановяването на връзката между Силистра и Измаил, която ще бъде регулярна, седмична и ще даде възможност за постоянна връзка с нашите сънародници. Според него към момента движението с автобус е нещо като „пътуване през ада“, поради изключително лошите пътища, особено в Молдова. Симеонов пое като ангажимент в качеството си на вицепремиер за в бъдеще да бъдат извършени законодателни промени в Закона за българите в чужбина, както и в Закона за българското гражданство. По думите му тези промени се подготвят и ще бъдат готови до дни. Той подчерта, че има пълното съдействие на Министерството на правосъдието така, че да се облекчи режимът за получаване на българско гражданство. Вицепремиерът допълни, че към момента има натрупани над 56 000 забавени заявления и добави, че присъствието на патриоти в това управление, дава тласък.\r\nПредседателят на Асоциацията на българите в Украйна и народен представител в Украинската Рада Антон Киссе заяви, че българите от Украйна имат голямо желание да се реализират в България. Той благодари на правителството на в България и на Валери Симеонов за срещата. Според него по този начин са дали нов импулс за перспективата за работа. \r\nПредседателят на Държавната агенция за българите в чужбина (ДАБЧ) Петър Харалампиев коментира, че се е обсъдило това да се задълбочи все повече работата с българските общности в Украйна и да се създават облекчения за тяхното постоянно пребиваване в България, което да бъде насочено и с улесняване възможностите за започване на работа в България. По думите му огромна част от българските работодатели са готови да приемат работници от Украйна и ще се работи в това правителство да се обръща все повече внимание на българите в чужбина. \r\nСобственикът на фирмата „Булметал“ в гр. Гурково Кольо Атанасов посочи, че това е била полезна възможност да изяви опита, който е събрал. Според него няма нищо по-естествено от това България да потърси начин да „прибере чедата си“. По думите му ще бъде създадена една база данни с фирми, които търсят възможност да приемат български сънародници от чужбина като работници, като всичко това ще бъде систематизирано и предоставено на ДАБЧ. Той изрази надежда, че ще бъдат премахнати всякакви посредници или т.нар. „търговци в храма“. „Нихилизма също присъства навсякъде, но на днешната среща той отсъстваше“, каза още Кольо Атанасов.", "date": "2017-06-29", "title": "Координационният център за връзка с българите в Украйна проведе първото си заседание в Министерски съвет (ОБЗОР)"}
{"url": "http://www.focus-news.net/news/2017/06/29/2409890/bild-politicheskiyat-protivnik-na-germanskiya-kantsler-angela-merkel-martin-shults-prizova-za-zabrana-na-pro-turskite-mitingi.html", "text": "Лидерът на германските социалдемократи Мартин Шулц и бивш председател на Европейския парламент заяви, че планираните от турския президент Реджеп Тайип Ердоган митинги трябва да бъдат забранени.\r\nШулц обяви, че е притеснен от авторитарния режим на Ердоган и смята, че планирания митинг в германския град Дортмунд, преди срещата на световните лидери от Г-20 в Хамбург е провокация. Николай Братанов", "date": "2017-06-29", "title": "Bild: Политическият противник на германския канцлер Ангела Меркел Мартин Шулц призова за забрана на про-турските митинги"}
{"url": "http://www.focus-news.net/news/2017/06/29/2409881/tass-ruskiyat-prezident-vladimir-putin-obvini-chuzhdi-spetssluzhbi-za-podkrepata-im-na-ekstremistki-grupirovki.html", "text": "Руският президент Владимир Путин обвини чужди спецслужби за подкрепата им на екстремистки групировки около границите на Руската федерация, съобщава ТАСС.\r\nПрезидентът на Русия заяви пред служителите на Външото разузнаване на Русия (СВР), по повод 95-годишнината на службата, че се забелязва активизиране на западните специални служби против интересите на Русия и нейните съюзници.\r\nПутин констатира и опитите на чуждите разузнавания да се намесват в обществените процеси в Русия. Николай Братанов", "date": "2017-06-29", "title": "ТАСС: Руският президент Владимир Путин обвини чужди спецслужби за подкрепата им на екстремистки групировки"}
{"url": "http://www.focus-news.net/news/2017/06/29/2409874/sadat-ostavi-v-aresta-29-godishniya-stefan-stanev-zapodozryan-v-ubiystvoto-na-priyatelkata-si-obzor.html", "text": "Съдът постанови постоянна мярка „задържане под стража\" на 29-годишния Стефан Станев, заподозрян в убийството на приятелката си. Убийството беше извършено на 23 юни в София, а заподозреният бе заловен на следващия ден в Созопол. От прокуратурата посочиха, че има убедителни доказателства за извършване на престъплението от подсъдимия Станев и че има опасност той да се укрие или да извърши друго престъпление. Досега събраните доказателства са два ножа, бейзболен стик и метални боксове, както и показанията на двама души, пред които Станев е признал за убийството. В деня на престъплението, съседите на Станев и приятелката му са чули шум от удари и женски писъци. На заседанието бяха изтъкнати данни за извършена агресия от страна на Станев срещу други лица, както и за употребата на наркотици от него. Защитата на обвиняемия потвърди, че от събраните доказателства може да се предположи с голяма степен на вероятност, че Станев е съпричастен към престъплението. Съдът прецени, че са налице непротиворечиви доказателства за извършване на престъплението от Стефан Станев. Основните доказателства са показанията на Невена П., която дори е видяла трупа на жертвата и два ножа с кръв по тях, и на Велислав К. Според съда се касае не само за умишлено престъпление, а за такова, при което е проявена жестокост и несъпричастност след убийството. Съдията посочи, че в дома на обвиняемия са открити редица наркотични вещества, както и че при задържането му, в кръвта му са открити следи от такива. Пред съда Стефан Цанев изрецитира цитат от произведението на Христо Ботев „Смешен плач\" – „Лудите не може никой утеши, бесните не може никой укроти!\". Постановлението на мярката подлежи на обжалване в тридневен срок. \r\nПред журналисти адвокатът на Станев Йордан Юруков посочи, че обвиняемият проявява хладнокръвност. По думите му Станев е бил лекуван от наркотични зависимости и е ходил на психиатър. Според адвоката до момента има разпитани само няколко свидетеля, като няма нито съдебно-психиатрична експертиза, нито аутопсия на жертвата. Той посочи, че тепърва ще се събират доказателства по това производство. Юруков определи случилото се като трагедия за две семейства. По думите му по това дело ще има тройна разширена съдебно-психиатрична експертиза и допълни, че към момента няма съдебно-психиатрична експертиза, а само предварително становище, което сочи, че Станев е могъл да разбира значението на извършеното и да ръководи постъпките си.", "date": "2017-06-29", "title": "Съдът остави в ареста 29-годишния Стефан Станев, заподозрян в убийството на приятелката си (ОБЗОР)"}
{"url": "http://www.focus-news.net/news/2017/06/29/2409892/tsarkvata-pochita-svetite-apostoli-petar-i-pavel.html", "text": "Православната църква почита паметта на Светите равноапостоли Петър и Павел, ученици на Христос. Празникът е един от най-почитаните през летния период и е наричан от народа Петровден. Той съвпада с времето на жътвата и в първата част на деня се работи. През целия ден се изпълняват различни ритуали, за които се смята, че предпазват от пожари, гръмотевици и градушки. В някои райони на страната на 30 юни отделно се празнува Павловден. \r\nДвамата апостоли са били ревностни разпространители на християнството. Петър е бил беден рибар от град Витсаида край Галилейското езеро. Той е един от първите ученици на Христос и един от най-преданите му последователи. Павел е роден в Тарс, Киликия, първоначално е изповядвал юдейската религия и е сред гонителите на християните. На път за Дамаск той е ослепен от видение на Господа. Завеждат го обратно в града, където след три дни е изцерен по чудо. От яростен противник става най-ревностен разпространител на Христовото учение. През 67 г. заедно с Петър са разпънати на кръст от император Нерон в Рим.\r\nДнес имен ден празнуват: Петър (от гръцки \"камък\"), Павел, Павла, Петрана, Полина, Павлина, Петя, Камен.", "date": "2017-06-29", "title": "Църквата почита Светите апостоли Петър и Павел"}
{"url": "http://www.focus-news.net/news/2017/06/29/2409894/ministar-nikolay-nankov-shte-uchastva-v-diskusiya-za-razvitieto-na-severna-balgariya-vav-veliko-tarnovo.html", "text": "Министърът на регионалното развитие и благоустройството Николай Нанков ще участва в Националната дискусия „Магистрала „Хемус” – възраждането на българския Север“. Това съобщиха от пресцентъра на Министерството на регионалното развитие и благоустройството. Събитието ще се проведе във Велико Търново от 14.00 часа в Голямата зала на Общината.", "date": "2017-06-29", "title": "Министър Николай Нанков ще участва в дискусия за развитието на Северна България във Велико Търново"}
{"url": "http://www.focus-news.net/news/2017/06/29/2409895/patriarh-neofit-shte-oglavi-praznichna-liturgiya-v-lozenskiya-manastir-sv-apostoli-petar-i-pavel-za-petrovden.html", "text": "На днешния Петровден, от 09.30 часа в Лозенския манастир „Св. апостоли Петър и Павел“, празничната св. Литургия ще бъде оглавена от Негово Светейшество Софийския митрополит и Български патриарх Неофит, предаде репортер на Агенция \"Фокус\". Той ще бъде в съслужение с Негово Високопреосвещенство Пловдивския митрополит Николай, който в качеството си на викарен епископ на Софийска епархия допринесе най-много за изграждането на манастира. Гостите на светата обител ще бъдат посрещнати любезно от Нейно всепреподобие Майка Марина, игуменка на манастира. \r\nНикола ПЕТКОВ", "date": "2017-06-29", "title": "Патриарх Неофит ще оглави празнична литургия в Лозенския манастир \"Св. апостоли Петър и Павел\" за Петровден"}
{"url": "http://www.focus-news.net/news/2017/06/29/2409898/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на водоснабдителното дружество.\r\nВъв връзка с подмяна на пожарен хидрант на бул. „Президент Линкълн“ , кв. „Овча купел“ , се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- бул. „Президент Линкълн“, ул. „Кукуряк“, ул. „Земляне“, ул. „Месечинка“, ул. „Кърпи кожух“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Президент Линкълн“ ъгъла с ул. „Кукуряк“.\r\nВъв връзка с монтаж на спирателен кран на ул. „Латин Колев“ , кв. „Требич“ , се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- ул. „Латин Колев“, ул. „Равнец“, ул. „Владимир Конев“, ул. „Мрахорица“, ул. „Павел Венков“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Латин Колев“ ъгъла с ул. „Спортист.\r\nВъв връзка с пресвързване на новоизграден уличен водопровод на ул. „Акад. Вера Мутафчиева“ , кв. „Кръстова вада“ , се налага спиране на водоподаването от 9:00 до 11:00 часа на клиентите на „Софийска вода”, живеещи в района на:\r\n- ул. „Акад. Вера Мутафчиева“, ул. „Иван Андонова“ №7, №7А.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Вера Мутафчиева“ №6.\r\nВъв връзка с подмяна на пожарен хидрант и монтаж на спирателен кран на ул. „Неделчо Бончев“ , НПЗ „Искър“ , се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\n- ул. „Неделчо Бончев“, ул. „Поручик Христо Топракчиев“, ул. „Полковник Васил Златарски“, ул. „Подпоручик Йордан Тодоров“, ул. „Генерал Борис Ганев“, ул. „Капитан Симеон Петров“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Неделчо Бончев“ ъгъла с ул. „Поручик Христо Топракчиев““.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -", "date": "2017-06-29", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/06/29/2409900/negovo-preosveshtenstvo-melnishkiyat-episkop-gerasim-shte-oglavi-arhiereyska-sveta-liturgiya-za-hramoviya-praznik-na-tsarkvata-sv-apostoli-petar-i-pavel-na-sofiyskiya-kvartal-razsadnika.html", "text": "От 9.00 часа ще започне архиерейска св. Литургия за празника на храм „Св. Петър и Павел“ (кв. Разсадника, парка \"Св. апостоли Петър и Павел\"), предаде репортер на Агенция \"Фокус\". С благословението на Негово светейшество Българския патриарх и Софийски митрополит Неофит, тя ще бъде оглавена от Негово Преосвещенство Мелнишки епископ Герасим, главен секретар на Св. Синод на Българската православна църква. \r\nНикола ПЕТКОВ", "date": "2017-06-29", "title": "Негово Преосвещенство Мелнишкият епископ Герасим ще оглави архиерейска света Литургия за храмовия празник на църквата \"Св. апостоли Петър и Павел\" на софийския квартал Разсадника"}
{"url": "http://www.focus-news.net/news/2017/06/29/2409901/denyat-29-yuni-v-balgarskata-istoriya.html", "text": "На 29 юни  през 1931 г. начело на правителството на коалиция Народен блок застава Александър Малинов от Демократическата партия. На същата дата през 1947 г. открива се първата вътрешна въздушна линия. Тя е по направлението София – Бургас. През 1965 г. на 29 юни е създаден Съюзът на артистите в България.\r\n2006 г.\r\nПрезидентът на Република България присъжда орден „Св. Св. Кирил и Методий“ огърлие на Виолета Гиндева „за особено значимите ѝ заслуги към Република България в областта на културата и по повод 60 години от рождението ѝ“.\r\n2004 г.\r\nПо инициатива на Международната комисия за опазване на р. Дунав, на денят 29 юни започва да се чества Ден на река Дунав.\r\n2001 г.\r\nНДСВ провежда преговори за коалиция с ДПС и ОДС, но ОДС отказват да се включат в управлението като партньор на НДСВ.\r\n1994 г.\r\nМинистърът на финансите Стоян Александров подписва споразумение с банките кредиторки от Лондонския клуб за уреждане на българския външен дълг, който възлиза на осем милиарда долара.\r\nЛондонският клуб е обединение на търговски банки, управляващо съкращаването и изпълняването на задълженията на страните с голям външен дълг.\r\nСтоян Александров е роден през 1949 г. в с. Илия, Кюстендилско.\r\nЗавършва Висшия финансово-стопански институт в Свищов; кандидат е на икономическите науки.\r\nВ периода 1995 г. – 1999 г. е председател е на Съвета на директорите и главен изпълнителен директор на Централната кооперативна банка и председател на Управителния съвет на Асоциацията на търговските банки.\r\nВ периода 1981-1982 г. работи в БНБ в Кюстендил. От 1993 г. до 1995 г. е служител в управление \"Финанси\" в Окръжния народен съвет в Кюстендил. От 1975 г. до 1993 г. е преподавател в Университета за национално и световно стопанство в София. В периода 1991 г. – 1992 г. е началник на Главно управление \"Данъци\" в Министерство на финансите и експерт в комисията по бюджет и финанси в ХХХVІ Народно събрание.\r\nОт 2 януари 1993 г. до 18 ноември 1994 г. е министър на финансите.\r\n1977 г.\r\nДържавният съвет на НРБ утвърждава \"Основни насоки за опазване и възпроизводство на околната среда в НР България\".\r\n1968 г.\r\nВ периода 29 юни – 2 юли се състои посещение в България на генералния секретар на ООН У Тан.\r\nУ Тан (1909 г. – 1974 г.) е бирмански общественик, политик, дипломат. Генерален секретар е на ООН (1962 г. – 1971 г.) след гибелта на Дак Хамаршелд (1962 г.). Автор е на много книги по история на Бирма, история на международните отношения, за Обществото на народите и др.\r\n1965 г.\r\nСъздава се Съюзът на артистите в България.\r\nСъюзът на артистите в България е професионална творческа организация на артисти от драматичните и куклените театри, цирка, Българската национална телевизия, Българското национално радио, театроведи и педагози.\r\nОснован е през 1919 г. като Съюз на артистите, музикалните и театралните служители към общия Работнически синдикален съюз. През 1937 г. колективен член на съюза става Българската циркова артистична организация.\r\nСъюзът на артистите в България е създаден през 1965 г. Първи председател е М. Миндов. По-късно негови председатели са били Ружа Делчева, Любомир Кабакчиев и др. Издава театрален бюлетин. Член е на много международни съюзи и организации.\r\n1960 г.\r\nВ периода 29 юни – 5 юли френският театър \"Вийо коломбие\" изнася шест представления в София по творби на Жан Жироду (на снимката) и Жан Ануи.\r\n1947 г.\r\nОткрива се първата вътрешна въздушна линия. Тя е по направлението София – Бургас.\r\n1945 г.\r\nОт 27 до 29 юни се провежда Учредителният конгрес на Общия студентски народен съюз (ОСНС).\r\nОСНС е създаден по инициатива на Работническия младежки съюз (РМС) и Българския общонароден студентски съюз (БОНСС). В ОСНС влизат студентите от БОНСС, Българския академичен земеделски съюз (БАЗС), Социалистическата студентска организация (ССО) \"Ж. Жорес\" и групите на студентите при Народния младежки съюз \"Звено\". Включилите се към ОСНС студентски организации прекратяват своето самостоятелно съществуване и се запазват само като секции на младежките съюзи. ОСНС си поставя за цел да съдейства за изграждането на единна младежка организация, която да защитава интересите на академичната младеж и да работи за демократизиране на висшето образование. С провеждането на конгреса на ОСНС на 2 юни 1946 на връх Вола (Стара планина) се полага началото на традицията ежегодно студентската младеж да се събира на това място и да полага своята студентска клетва под девиза: \"Където народът – там и ние.\" През 1947 г. ОСНС влиза в състава на Съюза на народната младеж. Печатен орган на ОСНС е вестник \"Студентска трибуна\".\r\n1931 г.\r\nНачело на правителството на коалиция Народен блок застава Александър Малинов от Демократическата партия.\r\nНароден блок е политическа групировка, образувана на 30 май 1931 г. в навечерието на изборите за ХXIII Обикновено народно събрание от Демократическата партия, Радикалната (до 1922 г. – Радикалдемократическа), Националлибералната партия (крило Г. Петров), Българския земеделски народен съюз \"Врабча 1\" и БЗНС \"Стара Загора\". В проведените избори Народния блок спечелва мнозинството и поема управлението на страната. Кабинетът е съставен от Александър Малинов, лидер на Демократическата партия, която има доминиращо положение в коалицията.\r\n1903 г.\r\nВ местността Петрова нива в Странджа в продължение на четири дни (28 юни - 1 юли) се провежда конгресът на Одрински революционен окръг, взел решение за въстание на Преображение. Ръководството на ВМОРО решава вдигането на въстанието с гласовете на 47 делегати от Малкотърновски, Лозенградски, Бунархисарски, Мустафапашански, Дедеагачки, Чокенски и Ахъчелебийски революционен окръг. Конгресът е открит от инспектора на четите Михаил Герджиков. За ръководство са определени Васил Пасков, Велко Друмев и Атанас Разбойников.\r\n1884 г.\r\nПравителство на крайните либерали, начело с Петко Каравелов поема управлението на страната.\r\nПетко Стойчев Каравелов (на снимката) е политически и държавен деец, редовен член на Българското книжовно дружество (днешна Българска академия на науките). Роден е в Копривщица на 24 март 1843 г. Брат е на Любен Каравелов. Завършва гимназия в Москва. Постъпва в Историко-филологическия факултет, а след това и в Юридическия факултет на Московския университет. В България се завръща заедно с руската армия през 1877 г. Назначен е за вицегубернатор на Видин, а по-късно става окръжен управител на Търново. Взема участие в работата на Учредителното събрание от 1879 г., където застава на либерални позиции. Избран е за председател на Първото Обикновено Народно събрание. Дълги години участва активно в политическия живот на страната и заема отговорни държавни постове: министър на финансите (24 март – 28 ноември 1880 г.), министър-председател и министър на финансите и управляващ Министерството на правосъдието (28 ноември 1880 г. – 27 април 1881 г.). След извършването на държавния преврат през 1881 г. от княз Александър I Батенберг, Каравелов емигрира в Пловдив и продължава борбата за възстановяване на Търновската конституция. След премахване на режима на пълномощията се завръща в София. Като министър-председател и министър на финансите (29 юни 1884 г. – 9 август 1886 г.), министър на обществените строежи, пътищата и съобщенията (29 юни 1884 г. – 1 януари 1885 г.) и управляващ Министерството на вътрешните работи (21 март 1885 г. – 9 август 1886 г.) полага много усилия за международното признаване на Съединението на Източна Румелия с Княжество България от 1885 г. След детронацията на княз Александър I Батенберг Петко Каравелов е председател на временното правителство (12 – 16 август 1886 г.) и член на Регентството. По време на управлението на Стефан Стамболов (1887 г. – 1894 г.) е в опозиция и отстоява своите русофилски убеждения. След убийството на министър Хр. Белчев (март 1891 г.) е осъден на дългогодишен затвор. Освободен е след амнистия през 1894 г. Един от ръководителите е на Либералната партия от нейното създаване. През 1896 г. той става основател и председател до края на живота си на Демократическата партия. Министър-председател и министър на финансите е (19 февруари – 21 декември 1901 г.) и е управляващ Министерството на народното просвещение (25 април – 21 декември 1901 г.). Под влияние на международната финансова криза и поради направените външни държавни заеми си подава оставката. Една година по-късно – на 24 януари 1903 г., умира. По време на своето управление Петко Каравелов се стреми към създаване на условия за замогване на селското население, прокарване на умерен протекционизъм, строги икономии и максимално използване на националните ресурси. Заедно с М. Дринов и К. Иречек следи за развитието и субсидирането на Българското книжовно дружество и издаването на \"Сборник за народни умотворения, наука и книжнина\". Поставя начало на инициативата за създаване на Дружество за разпространение на полезни знания сред народа и на сп. \"Библиотека \"Свети Климент\".\r\n1881 г.\r\nВ София е създадено Българо-македонско благотворително дружество за подпомагане на ученици – българи от Европейска Турция. Председател на дружеството е Васил Диамандиев.\r\nБългаро-македонското благотворително дружество е основано в края на декември 1884 г. в Русе с председател Христо Иванов. Освен благотворителна дейност то си поставя за цел още да подпомага работата на Н. Живков в издаването на в. \"Македонец\". Поради разногласия със своите съмишленици в София избира ново ръководство начело с Васил Диамандиев. Изключените от дружеството Константин (Коста) Паница и Н. Живков основават ново дружество, наречено \"Искра\", което също си поставя за цел подпомагане борбата на македонските българи за освобождение. То се обявява за централно и полага усилия да изгради свои клонове в различните краища на Княжеството. Както първото, така и второто дружество не оставят някаква особена трайна диря и скоро прекратяват своята дейност.\r\nВасил Диамандиев е учител, общественик, деец на македоно-одринското революционно движение. Роден на 30 януари 1839 г. или 1840 г. в Охрид. Следва във Физико-математическия факултет на Московския университет, а по-късно продължава обучението си в Киевския университет. Работи като учител в Кукуш, Велес и Охрид. Преследван от гръцките фанариоти заради просветната си дейност, Диамандиев емигрира в Русия. Учителства в българското училище в Комрат, Бесарабия. По негова инициатива по време на Сръбско-турската война от 1876 г. се създава Комитет за подпомагане на българските доброволци. Този комитет продължава да функционира и по време на Руско-турската освободителна война от 1877 г. – 1878 г. След Освобождението се преселва в България и взема активно участие в държавния живот. Народен представител е в Учредителното и в Първото Велико Народно събрание. Един от инициаторите е за откриването на Софийската публична библиотека (днешна Народна Библиотека \"Св. св. Кирил и Методий\"). Изпълнява редица административни служби: председател на Кюстендилския окръжен съд, член на Русенския апелативен съд, член на Върховния касационен съд и др. Диамандиев не губи връзка с българите, останали извън пределите на България. Основава и става председател на \"Македонска лига\" в Русе, Македонско благотворително дружество в София и дружество \"Македонски глас\". През март 1895 г. се включва в учредяването на Върховния македоно-одрински комитет и е избран в неговото ръководство. Умира на 1 май 1912 г.На тази дата са родени:\r\n1920 г.\r\nВ Казанлък е роден Стоил Пеев Попов - български драматичен артист. Завършва Държавната театрална школа в София (1946 г.) като ученик на Н. О. Масалитинов и Вл. Трандафилов. Един от основателите е на Народния театър за младежта, участва в първата му постановка - пиесата \"Котаракът в чизми\" по Шарл Перо, изнесена на 25 януари 1945 г. Постига значителни успехи в роли от репертоара на детско-юношеския отдел. По-значителни образи: Вълкът (\"Червената шапчица\" от Е. Шварц), Карабас Барабас (\"Златното ключе\" по А. Н. Толстой). Участва във филмите: \"Тайната вечеря на седмаците\" (1957 г.), \"Последният рунд\" (1961 г.), \"Ивайло\" (1964 г.), \"На всеки километър\" (тв, 1969 г.), \"Неочаквана среща\" (телевизионна новела, 1973 г.), \"Капитан Петко войвода\" (тв, 1980 г.) и др. Попов дублира роли в популярните детски филми \"Ум, белият делфин\" и \"Патето Яки\". Участва в предавания на радиото и телевизията.\r\n1879 г.\r\nВ Берковица е роден Петко Йорданов Наумов – български музикален педагог и композитор. Завършва гимназия в София, учи в Пражката консерватория (1896-1899 г.), а след това в Парижката консерватория (1899-1903 г.). Основател (със съдействието на Визнер, Николаев, Д. Х. Георгиев) на Българското музикално училище (1904 г.) (днес Българска държавна консерватория), където работи 27 години. Творби: 12 романса, 6 български поеми, 3 рапсодии, 2 симфонически танца, 3 увертюри, операта \"Страхил войвода\" (либрето от Тих. Павлов) и др. Автор е на критически статии за концерти, драматически представления и др. Умира на 5 март 1933 г. в София.\r\n1879 г.\r\nВ Оряхово е роден Александър Цолов Цанков - български общественик, политик, държавник, публицист, академик (1935 г.). Министър-председател на България в периода 9 юни 1923 г. – 3 януари 1926 г. и председател на XXI и XXII Народно събрание (1926-1931 г.). Завършва Юридическия факултет на Софийския университет “Св. Климент Охридски” през 1905 г., специализира Държавни науки и политическа икономия в Мюнхен, Бреслау (Вроцлав) и Берлин. Професор е по политическа икономия в Софийския университет “Св. Климент Охридски”; член е на Българската академия на науките. Започва политическата си дейност като социалдемократ, известен като публицист с псевдонима Александър Аджера. Ръководител е на Народния сговор (1921-1923 г.) и на Демократически сговор (от август 1923 г.). Министър на народното просвещение е (1923-1926 г.; 1930-1931 г.). Създател е на партията “Народно социално движение” (1932 г.), разтурена след Деветнадесетомайския преврат 1934 г. Автор е на “Икономическа история на България” (заедно с проф. Д. Мишайков), “Политическа икономия” (1931 г.) и др. След Деветосептемврийския преврат (1944 г.) емигрира в Германия. Оглавява създаденото от него Задгранично правителство на България. В края на 40-те години заминава за Буенос Айрес. Осъден е задочно на смърт от Народния съд през 1945 г. и е лишен от политически и граждански права. Общото събрание на Българската академия на науките възстановява посмъртно членството му през 1993 г. Автор е на “България в бурно време. Спомени” (1998 г.). Умира в Буенос Айрес на 27 юли 1959 г.\r\n1865 г.\r\nВ Казанлък е роден Петко Димитров Клисуров - български художник приложник. През 1888 г. завършва живопис във Флоренция при проф. Джузепе Чарамфи. След завръщането си в България известно време е учител в София, Пловдив, Варна, Сливен и Казанлък. Хоноруван (в периода 1899-1908 г.) и редовен (1911-1920 г.) преподавател по рисуване в Рисувалното училище. Творби: стъклопис с български църковни дейци в Синодалната палата в София (пострадала при бомбардировките, 1943 г.), копие от негова икона и мозайката “Иисус Христос” в храм-паметника “Св. Александър Невски”. Картини: “Дръндар” (1906 г.), “Портрет на д-р Русев”, “Портрет на Русева”, “Люляци”, “Натюрморт” (1921 г.) и др. Негов проект за килим, показан на Световното изложение в Париж през 1901 г. е награден; получава 4 сребърни медала от Кралската академия във Флоренция, сребърен медал от Пловдивското изложение (1892 г.). Петко Клисуров умира в София на 13 май 1933 г.\r\n1828 г.\r\nВ Ямбол е роден Желю Войвода, Дядо Желю - български революционер (1828 - 1893).\r\nСподвижник на Димитър Калъчлията. От 1860 г. до 1863 г. е заедно с Панайот Хитов, а през 1866 г. води малка чета, в която участват Хаджи Димитър и Стефан Караджа. През 1867 г. е отново с Панайот Хитов, а през 1868 г. готви голяма чета (писар е Христо Ботев), която не се създава по финансови причини. Той е воевода на чети по време на Сръбско-турската (1876 г.), Руско-турската освободителна (1877-1878 г.) и Сръбско-българската война (1885 - 1886 г.).\r\nУмира на 24 юни 1893 г. в Карапча.На тази дата умират:\r\n1969 г.\r\nВ София умира Веселин Анастасов Стоянов - български композитор, пианист и музикален педагог. Роден е на 17 април 1902 г. в Шумен. Син е на А. А. Стоянов. Завършва пиано в Държавната музикална академия в София и пиано и композиция в Академията за музика и драматично изкуство във Виена (1930 г.). Творчеството му се отличава с оригинални стилови черти и заема важно място в съвременната българска музика. Сред произведенията на композитора се открояват трите му опери “Женско царство” (1934 г.), “Саламбо” (1940 г.) и “Хитър Петър” (1952 г.), балетът “Папеса Йоана” (1969 г.), гротескната симфонична сюита “Бай Ганьо” (1941 г.), три концерта за пиано и оркестър, рапсодия за оркестър и др.\r\n1965 г.\r\nВ София умира Стефан Стефанов Славчев – български офицер, генерал-майор (от 15 август 1917 г.). Той е роден на 7 декември 1869 г. в Търново. Завършва Военното училище в София (1889 г.) и Артилерийска инженерна апликационна школа в Торино, Италия (1896 г.). Служи в артилерията и в Софийския артилерийски арсенал (1897 г.). Командва батарея в Шести артилерийски полк (1900 г.) и служи в Артилерийската инспекция (1903 г.); служи като помощник-началник по техническите част в Артилерийската инспекция (1909 г.) и помощник-командир на Софийския крепостен батальон (1910-1911 г.). По време на Балканската война (1912-1913 г.) е командир на тежката крепостна артилерия и началник на артилерията в Трета армия, която се проявява при атаката на Одринската крепост (1913 г.). След войните е началник на Техническия отдел в Артилерийската инспекция (1914 г.). През Първата Световна война (1915-1918 г.) командва тежка артилерийска бригада в Първа армия (1915 г.), след което е началник на артилерията в Щаба на действащата армия (1916-1918 г.). Уволнен е от армията през 1919 г.; преподава артилерия във Военното училище, професор е по артилерия в Генералщабната академия. Автор е на книги и учебници.\r\n1876 г.\r\nВ Ямбол умира Георги Дражев (Г. Д. Хаджигеоргиев) - деец на българското национално-освободително движение. Роден е на 26 април 1848 г. в Ямбол. Учи в родния си град и в Одрин, работи при баща си. Избран е за председател на Ямболския революционен комитет. След обявяването на Априлското въстание (1876 г.) се присъединява с малък отряд към четата на Ил. Драгостинов и Стоил войвода в Сливенския балкан. След разбиването на четата е заловен и обесен в Ямбол.", "date": "2017-06-29", "title": "Денят 29 юни в българската история"}
{"url": "http://www.focus-news.net/news/2017/06/29/2409902/izvestiya-rusiya-i-zanapred-shte-predpriema-tvardi-merki-spryamo-moldova.html", "text": "В интервю за вестник „Известия“ секретарят на заместник-министъра на външните работи на Русия Григорий Карасин заяви, че Русия ще се отнася твърдо и адекватно на провокациите от страна на Молдова.\r\nПо думите на Карасин, дипломатическите проблеми между двете страни са отражение на вътрешнополитическите проблеми на Кишинев и не са в интерес на обикновените молдовски граждани. Николай Братанов", "date": "2017-06-29", "title": "„Известия“:  Русия и занапред ще предприема твърди мерки спрямо Молдова"}
{"url": "http://www.focus-news.net/news/2017/06/29/2409903/sofiya-organizatsiya-na-dvizhenieto-za-ulbacho-kiro-mezhdu-ultsar-simeon-i-ulsvsvkiril-i-metodiy.html", "text": "До 24 юни се забранява влизането на пътни превозни средства по ул.“Бачо Киро4 между ул.“Цар Симеон“ и ул.“Св.св.Кирил и Методий“, съобщиха от пресцентъра на Столична община.  За същия период се закриват местата за почасово платено паркиране.", "date": "2017-06-29", "title": "София: Организация на движението за ул.“Бачо Киро“ между ул.“Цар Симеон“ и ул.“Св.св.Кирил и Методий“"}
{"url": "http://www.focus-news.net/news/2017/06/29/2410256/asenovgrad-zhandarmeriyata-propusna-protestirashtite-koito-se-otkazaha-ot-namereniyata-si-da-se-nasochat-kam-tsiganskata-mahala-v-grada-i-promeniha-posokata-si.html", "text": "Жандармерията пропусна протестиращите в Асеновград, които се отказаха от намеренията си да се насочат към циганската махала в града и промениха посоката си, предаде репортер на Радио \"Фокус\" - Пловдив. Протестът, в който участват повече от 2000 души, се насочи към една от централните улици на града, със скандирания \"Българи юнаци\". Полицията плътно охранява протеста го поддържа мирното му протичане.\r\nЦветана ТОНЧЕВА", "date": "2017-06-29", "title": "Асеновград: Жандармерията пропусна протестиращите, които се отказаха от намеренията си да се насочат към циганската махала в града и промениха посоката си"}
{"url": "http://www.focus-news.net/news/2017/06/29/2409904/smolyan-obshtinski-savet-shte-provede-zasedanie.html", "text": "Общински съвет – Смолян ще проведе заседание от 14.00 часа, съобщиха от съвета. В дневния ред са включени 30 точки. В началото на сесията кметът Николай Мелемов ще награди Смолянския отряд на Планинска спасителна служба със „Златен плакет на Община Смолян” и парична награда. \r\nОбщинският съвет ще приеме окончателния план и отчет за изпълнението на бюджета и извънбюджетните сметки и фондове и отчет за състоянието на общинския дълг към 31 декември 2016 година на Община Смолян, както и проекта на бюджет за 2017 година.\r\nКметът Николай Мелемов е внесъл докладна записка относно одобраване на Подробен устройствен план – План за регулация и застрояване в курортно-туристическо ядро „Снежанка”, курортен комплекс Пампорово, с урегулиране на поземлени имоти.\r\nФилип Топов, член на Временната комисия, е внесъл предложение Правилникът за организацията и дейността на Общинския съвет, неговите комисии и взаимодействието му с Общинската администрация да бъде изменен и допълнен с цел по-голяма ефективност и подобряване организацията в работата им.", "date": "2017-06-29", "title": "Смолян: Общински съвет ще проведе заседание"}
{"url": "http://www.focus-news.net/news/2017/06/29/2409899/vazmozhnost-za-profilaktika-i-ranna-diagnostika-na-vsichki-zabolyavaniya-sas-100-tochnost-shte-bade-predstavena-na-preskonferentsiya-v-umbal-sv-ivan-rilski.html", "text": "Директорът на УМБАЛ „Св. Иван Рилски” д-р Дечо Дечев и проф. Питър Бауър (вицепрезидент на германското неврогенетично дружество, главен научен директор и член на Изпълнителния съвет в CENTOGENE) ще представят революционна възможност за профилактика и ранна диагностика на всички заболявания със 100% точност, от която до броени дни ще могат да се възползват и пациентите в България. Това съобщиха от пресцентъра на УМБАЛ „Св. Иван Рилски”. Иновацията ще бъде представена на пресконференция в болничното заведение от 11.00 часа.", "date": "2017-06-29", "title": "Възможност за профилактика и ранна диагностика на всички заболявания със 100% точност ще бъде представена на пресконференция в УМБАЛ „Св. Иван Рилски”"}
{"url": "http://www.focus-news.net/news/2017/06/29/2409907/varna-obshtinskiyat-savetnik-ot-gerb-kalina-peeva-organizira-priemna-za-grazhdani.html", "text": "Общинският съветник от ГЕРБ Калина Пеева организира приемна за граждани, съобщиха от пресцентъра на ПП ГЕРБ – Варна. Приемното време e от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.", "date": "2017-06-29", "title": "Варна: Общинският съветник от ГЕРБ Калина Пеева организира приемна за граждани"}
{"url": "http://www.focus-news.net/news/2017/06/29/2409893/ministar-valentin-radev-i-politicheskoto-rakovodstvo-na-mvr-shte-dadat-brifing-po-aktualni-vaprosi.html", "text": "Министърът на вътрешните работи Валентин Радев и политическото ръководство на МВР ще дадат брифинг по актуални въпроси, свързани с дейността на ведомството. Това съобщиха от пресцентъра на Министерството на вътрешните работи. Брифингът ще се проведе в сградата на ведомството в 14.00 часа.", "date": "2017-06-29", "title": "Министър Валентин Радев и политическото ръководство на МВР ще дадат брифинг по актуални въпроси"}
{"url": "http://www.focus-news.net/news/2017/06/29/2409908/blagoevgrad-folklornata-pevitsa-poli-paskova-humoristat-dimitar-tudzharov-shkumbata-i-ansambal-chinari-shte-iznesat-kontsert-v-na-pl-georgi-izmirliev.html", "text": "Известната фолклорна певица Поли Паскова, хумористът Димитър Туджаров - Шкумбата и Ансамбъл „Чинари“ ще изнесат концерт в на площад „Георги Измирлиев“ в Благоевград. Това съобщиха от пресцентъра на Община Благоевград. Музикалната проява е подкрепена от Община Благоевград и е част от музикалното турне, организирано от Списание „Бизнес клуб“. Концертът ще започне в 19.00 часа.\r\nБлагоевград е тринадесетият град, в който се организира концерт-спектакълът. Предстои да бъде представен богат репертоар от фолклорна музика и хумористични скечове. Организаторите на събитието и артистите гарантират много положителни емоции и добро настроение.", "date": "2017-06-29", "title": "Благоевград: Фолклорната певица Поли Паскова, хумористът Димитър Туджаров - Шкумбата и Ансамбъл „Чинари“ ще изнесат концерт в на пл. „Георги Измирлиев“"}
{"url": "http://www.focus-news.net/news/2017/06/29/2409905/bsp-sofiya-organizira-tematichna-priemna-za-saniraneto-i-energiynata-efektivnost.html", "text": "Общинският съветник Марин Стоянова и експертът към постоянната комисия по „Инженерна инфраструктура и енергийно планиране“ на Столичния общински съвет Валентина Узунова ще консултират софиянци по програмата за саниране и енергийна ефективност. Това съобщиха от пресцентъра на ГС на БСП София. Марин Стоянова и Валентина Узунова ще бъдат на разположение на гражданите от 15.00 до 17.00 часа.", "date": "2017-06-29", "title": "БСП – София организира тематична приемна за санирането и енергийната ефективност"}
{"url": "http://www.focus-news.net/news/2017/06/29/2409909/pazardzhik-negovo-preosveshtenstvo-konstantiyskiyat-episkop-yakov-shte-otsluzhi-arhiereyska-sveta-liturgiya-za-hramoviya-praznik-na-batkunskiya-manastir-sv-apostoli-petar-i-pavel.html", "text": "На Петровден, с благословението на Негово високопреосвещенство Пловдивския митрополит Николай,  Негово преосвещенство Константийският епископ Яков ще отслужи Архиерейска света Литургия за  храмовия  празник на Баткунския манастир  „Св. апостоли Петър и Павел“, Пазарджишка духовна околия на Пловдивска епархия, предаде репортер на Агенция \"Фокус\". Епископ Яков е дългогодишен игумен на светата обител с огромни заслуги за нейното  \"възкресяване\".  Началото на светата Литургия е от 9.00 часа. \r\nНикола ПЕТКОВ", "date": "2017-06-29", "title": "Пазарджик: Негово преосвещенство Константийският епископ Яков ще отслужи Архиерейска света Литургия за храмовия празник на Баткунския манастир \"Св. апостоли Петър и Павел\""}
{"url": "http://www.focus-news.net/news/2017/06/29/2409906/vratsa-negovo-visokopreosveshtenstvo-vrachanskiyat-mitropolit-grigoriy-shte-oglavi-arhiereyska-sveta-liturgiya-na-petrovden-v-katedralniya-hram-sv-apostoli.html", "text": "На 29 юни, когато Православната Църква прославя светите първовърховни апостоли Петър и Павел, Негово високопреосвещенство Врачанският митрополит Григорий ще оглави архиерейска света Летургия в  катедралния храм \" Св.  Апостоли\" , град Враца, предаде репортер на Агенция \"Фокус\". Началото е от 9.00 часа. \r\nНикола ПЕТКОВ", "date": "2017-06-29", "title": "Враца: Негово високопреосвещенство Врачанският митрополит Григорий ще оглави архиерейска света Литургия на Петровден в  катедралния храм \" Св. Апостоли\""}
{"url": "http://www.focus-news.net/news/2017/06/29/2409867/bsp-za-balgariya-vnese-iskane-za-anketna-komisiya-po-kazusa-ndk-miroslav-borshosh-ostava-na-posta-direktor-obzor.html", "text": "„БСП за България“ внесе в деловодството на парламента предложение за създаване на анкетна комисия за случващото се в НДК. Това се случи след като Правителството реши министърът на културата да упражнява правата на държавата в НДК. Досега принципал беше министърът за Българското председателство Лиляна Павлова. Директорът Мирослав Боршош бе върнат на поста, след като министър Павлова го освободи на 26 юни. \r\nКато мотив за искането за анкетна комисия лидерът на БСП Корнелия Нинова посочи основателните съмнения за корупция, изговорени от двете страни в този спор- министър Лиляна Павлова и директорът на НДК. Тя допълни, че БСП ще сезира и главния прокурор да извърши проверка какво се случва в НДК. Корнелия Нинова се обърна към ГЕРБ и заяви, че Българското председателство на Съвета на ЕС е сведено до това кой да открадне едни пари от ремонт и от едни плочки. Тя попита две лобита в ГЕРБ ли се борят кой да вземе обществените поръчки за 50 млн. за ремонт в НДК. Според нея ГЕРБ очевидно няма да се справят с Председателството и БСП трябва да им помага. По думите й във времето се е доказало, че решението Деница Златева да не участва в подготовката е било правилно. \r\nПо повод казаното от Корнелия Нинова депутатът от ГЕРБ Спас Гърневски заяви, че в ГЕРБ няма битки между каквито и да е лобита, най-малко за НДК. Той коментира, че право на БСП е да искат анкетна комисия, но в случая с НДК не става дума за корупция. Народният представител Йордан Цонев посочи, че ДПС подкрепя създаването на анкетна комисия за НДК, за да се види какъв е случаят и да се навлезе в проблематиката на Председателството на Съвета на ЕС. По думите му парламентът така и не е информиран за приоритетите за Председателството, които са подписани между България, Естония и Австрия.\r\nПреди заседанието на комисията по външни работи, на което бяха представени основните приоритети за Българското председателство на Съвета на ЕС, министър Лиляна Павлова заяви, че с решението принципал на НДК да бъде Министерството на културата темата за нея е затворена. Тя посочи, че не приема връщането на Мирослав Боршош като директор за наказание към нея от премиера Бойко Борисов. По думите й право на министър-председателя е да променя решението за това кой да бъде принципал на едно или друго дружество. Лиляна Павлова обясни, че решението принципал на НДК да бъде Министерството на културата е правилно. Според нея Прокуратурата е компетентният орган, който трябва да каже има ли нарушения при обществените поръчки.\r\nПо-късно, след проведен разговор на министър-председателя и председател на ГЕРБ Бойко Борисов с председателя на Парламентарната група на ГЕРБ Цветан Цветанов бе взето решение ПГ на ГЕРБ да подкрепи предложението за създаване на Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на ЕС.  В съобщение до медиите от ГЕРБ заявяват, че спазването на върховенството на закона винаги е било водещ принцип за партията. „Доказали сме многократно, че сме безкомпомисни спрямо корупционни практики от всякакъв характер и към техните извършители. Вярваме, че тази временна комисия ще установи всички факти и обстоятелства, свързани с дейността на НДК за подготовка на българското председателство на Съвета на ЕС и ще спре спекулациите по темата за неправомерно разходвани средства\", съобщават от партията.", "date": "2017-06-29", "title": "„БСП за България“ внесе искане за анкетна комисия по казуса „НДК“, Мирослав Боршош остава на поста директор (ОБЗОР)"}
{"url": "http://www.focus-news.net/news/2017/06/29/2409912/fotoizlozhba-25-godini-balgariya-v-antarktida-shte-bade-otkrita-v-sofiya.html", "text": "Фотоизложба „25 години България в Антарктида” ще бъде официално открита в Централната сграда на Българска академия на науките в 11.00 часа. Събитието е организирано от Българския антарктически институт (БАИ) по повод отбелязването на 25-та Юбилейна експедиция до Ледения континент, съобщиха от института. Преди откриването на изложбата директорът на БАИ проф. Христо Пимпирев ще направи кратко представяне на дейността на България в Антарктика на заключителната сесия на Първата международна конференция по био-антиоксиданти и среща на Младежката школа по био-антиоксиданти, организирани от Института по органична химия с център по фитохимия по покана на проф. Весела Кънчева.\r\nИзложбата може да бъде видяна от днес до 10 юли в централното фоайе на БАН - пл. Народно събрание, ул. \"15 ноември\" №1.", "date": "2017-06-29", "title": "Фотоизложба „25 години България в Антарктида” ще бъде открита в София"}
{"url": "http://www.focus-news.net/news/2017/06/29/2409913/smolyan-chetiri-sela-v-obshtinata-shte-otbelezhat-traditsionnite-si-praznitsi-na-petrovden.html", "text": "Четири села от община Смолян ще отбележат Петровден. Това са Стойките, Соколовци, Бостина и Полковник Серафимово. Това съобщиха от пресцентъра на Община Смолян. Кметство Соколовци ще отбележи традиционния си празник днес. Същия ден от 12.00 часа в двора на църквата ще бъде раздадена благословена трапеза. От 17.30 часа ще има народно веселие с оркестър „Родопско настроение”.\r\nСтойките ще посрещне Петровден с тържествена св. Литургия в храм „Св. св. Петър и Павел”, която ще започне в 8.30 часа. В 12.00 часа в двора на църквата ще бъде раздадена благословена трапеза. \r\nПразникът на село Бостина, Петровден, ще бъде отбелязан на 30 юни и 1 юли. Утре ще се отслужи Тържествена света Литургия в църквата „Св. св. Петър и Павел”. От 12.00 часа ще бъде раздадена благословена трапеза. На 1 юли от 19.00 часа ще бъде открит празника на село Бостина. От 20.00 часа ще има народно веселие с оркестър „Пампорово” с ръководител Георги Кисьов. За доброто настроение на празнуващите ще пеят Даниела Димитрова и Димитър Керемедчиев. Ще има и тържествена заря.\r\nПървият национален фолклорен фестивал „С песните на Георги Чилингиров“ ще се проведе на 1 и 2 юли в Полковник Серафимово. Това забележително събитие ще съпътства празника на селото. Събитието е под патронажа на кмета Николай Мелемов. Организатори са община Смолян, кметство с. Полковник Серафимово и читалище „Отец Паисий“ в родопското село. „От 17 години имам желание да направим такъв конкурс. Ето че тази година, благодарение на община Смолян и кмета Мелемов фестивалът ще се реализира”, коментира председателят на читалището в село Полковник Серафимово Съби Кайджиев.\r\nОрганизаторите Община Смолян, кметствата, читалищата и Църковните настоятелство при храмовете канят смолянчани и гостите на града да посетят празниците в селата, посветени на Петровден.", "date": "2017-06-29", "title": "Смолян: Четири села в общината ще отбележат традиционните си празници на Петровден"}
{"url": "http://www.focus-news.net/news/2017/06/29/2409910/denyat-29-yuni-v-svetovnata-istoriya.html", "text": "На тази дата през 1917 г. Украйна обявява отделянето си от Русия и превръщането си в независима държава. \r\nНа 29 юни 200 000 души са евакуирани заради наводнения, причинени от проливни дъждове в Парагвай в близост до реката Парана и притока ѝ Парагвай.\r\n2015 г.\r\nПрезидентът на САЩ Барак Обама подписва два закона увеличаващи президентските правомощия при договаряне на международни търговски споразумения.\r\n2014 г.\r\n200 000 души са евакуирани заради наводнения, причинени от проливни дъждове в Парагвай в близост до реката Парана и притока ѝ Парагвай.\r\n2012 г.\r\nЛидерите на страните от еврозоната взимат решение да помогнат на Испания и Италия да се справят с кризата.\r\n2011 г.\r\nФиджи и Ботсвана установяват дипломатически отношения.\r\n2006 г.\r\nЛюксембургския парламент ратифицира единодушно Договора за присъединяване на България и Румъния към Европейския съюз.\r\n2004 г.\r\nНа срещите си с висши либийски служители делегация на Държавния департамент на САЩ отправя предложение Вашингтон да окаже медицинска помощ на заразените деца в Бенгази. Американските пратеници, ръководени от заместник-държавния секретар по близкоизточните въпроси Уилям Бърнс, присъстват на церемонията по възобновяването на официалните дипломатически отношения между двете страни.\r\n2001 г.\r\nКофи Анан е преизбран на поста генерален секретар на ООН.\r\nКофи Ата Анан (Annan) е генерален секретар на ООН от 1 януари 1997 г. Роден е на 8 април 1938 г. в Кумаси, Гана. От 60-те години на ХХ в. заема различни длъжности в ООН; през 1990 г. води хуманитарната мисия на ООН Ирак по време на иракско-кувейтската война; представител е на генералния секретар на ООН в бивша Югославия; от 1995 г. е заместник на генералния секретар на ООН по миротворческите операции. През 2001 г. получава заедно с ООН Нобелова награда за работата в областта на човешките права и разрешаването на някои световни конфликти и за борбата с международния тероризъм.\r\n1999 г.\r\nТурски съд осъжда кюрдския лидер Абдулах Йоджалан на смърт по обвинение в държавна измяна.\r\nАбдулах Йоджалан (\"Апо\") - кюрдски политик, водач на кюрдската радикална съпротива в Турция. Роден е на 4 април 1949 г. в Диарбекир. Следва политология в университета в Анкара, където е арестуван заради политически демонстрации. През 1974 г. създава група, която прераства в Кюрдска работническа партия (ПКК), стояща на кюрдски националистически и марксически позиции. Главен идеолог и организатор е на партизанската война в Кюрдистан и десетки терористични актове в Турция и Западна Европа. Арестуван е през 1999 г. от турските тайни служби при опит за укриване в Кения. На 29 май 1999 г. е осъден на смърт от турски военен съд за сепаратизъм, държавна измяна и тероризъм.\r\nПрез 2002 година смъртното му наказание е заменено с доживотна присъда. В момента Йоджелан е единственият обитател на създадения специално за него затвор на остров Имрали, който се намира на северозападното крайбрежие на Турция.\r\n1985 г.\r\nНа финала на Световното първенство по футбол в Мексико, Аржентина побеждава ФРГ с 3:2 и печели световната купа.\r\n1982 г.\r\nИзраел нахлува в Ливан и започва поредна война срещу арабските държави.\r\nДържавата Израел е провъзгласена на 14 май 1948 г., съгласно решението на Общото събрание на ООН от 29 ноември 1947 г. Намиращата се под мандата на Великобритания Палестина е обявена за независима; нейната територия е разделена на 2 самостоятелни държави – арабска и еврейска. На 14 май 1948 г. е провъзгласена независимата държава Израел с първи министър-председател Бен Гурион. В 1956 г. Израел участва във войната по време на Суецката криза. Суецката криза, известна още като Суецка война и операция „Кадеш“, се води през 1956 г. на територията на Египет и е предизвикана от национализирането на Суецкия канал от страна Египет през 1956 г. В този конфликт Египет се сблъсква със съюзените сили на Франция, Великобритания и Израел. Съюзът на двете европейски държави и Израел е породен от националните интереси – европейските държави имат икономически и търговски интереси към Суецкия канал, а Израел има належаща нужда каналът да бъде отворен за израелските кораби. Великобритания и Франция са принудени от САЩ да се оттеглят от конфликта, но Израел постига своите цели. В резултат на кризата, британският министър-председател Антъни Идън си подава оставката.\r\n1972 г.\r\nВърховният съд на САЩ постановява, че смъртното наказание противоречи на конституцията.\r\n1960 г.\r\nВ периода 29 юни – 5 юли френският театър \"Вийо коломбие\" изнася шест представления в София по творби на Жан Жироду (на снимката) и Жан Ануи.\r\n1955 г.\r\nСъветски танкове са изпратени в полския град Познан, за да потушат започналите там антикомунистически демонстрации.\r\n1951 г.\r\nСАЩ и СССР започват преговори за сключване на мир в Корея.\r\nКъм средата на ХIХ в. Корея представлява изостанала феодална страна. От 1905 г. е протекторат, а по-късно – колония на Япония. След II световна война и поражението на Япония в нея (1945 г.) територията на Корея временно е разделена на 2 окупационни зони: на север от 38 градуса под наблюдението на СССР, на юг - на САЩ. През 1948 г. и в двете части се провеждат избори, които довеждат до създаването на 2 правителства и провъзгласяването на Южна Корея и Корейска народнодемократична република. През 1950 г. Южна Корея предприема военни действия срещу Северна Корея, които продължават 3 години. На 27 март 1953 г. е подписано примирие, но разделението се запазва.\r\n1922 г.\r\nРуският певец Фьодор Шаляпин завинаги напуска Русия.\r\n1917 г.\r\nУкрайна обявява отделянето си от Русия и превръщането си в независима държава.\r\nРепублика Украйна е държава в Източна Европа. Площта й е 603 700 кв. км., а населението 51 301 000 жители (към 1996 г.): украинци, руснаци, евреи, белоруси, молдованци, българи (около 350 000, основно в Одеска, Запорожка, Кировоградска област и автономна република Крим) и др. Официален език е украинският. Паричната единица е гривна. Столицата на Украйна е Киев. По-големите градове са Харков, Днепропетровск, Одеса, Донецк, Запорожие, Лвов, Кривой рог, Мариупол. Административно Украйна е разделена на 24 области. Законодателният орган е еднокамарен парламент.\r\n1916 г.\r\nВъв въздуха над Сиатъл излита първият самолет \"Боинг\".\r\n1905 г.\r\nПетдесет любители на автомобила основават английската автомобилна асоциация, за да се противопоставят на полицейската враждебност към колите.\r\n1888 г.\r\nАнглийският хирург Фредерик Тревс прави първата успешна операция на апендицит.\r\n1855 г.\r\nИзлиза първият брой на английския вестник “Дейли телеграф”. Вестникът излиза в Лондон и Манчестър.\r\n1613 г.\r\nПо време на представление на шекспировата пиеса „Хенрих VІІІ”, изгаря лондонският театър „Глобус”.На тази дата са родени:\r\n1905 г.\r\nВ Йонкьопинг е роден Даг Ялмар Хамаршелд - шведски държавник, икономист, член на Шведската академия на науките от 1954 г. Завършва Упсалския университет през 1928 г. Държавен секретар е в Министерство на финансите в периода 1936-1945 г., председател е на Управлението на националната банка (1941-1948 г.), генерален секретар е на Министерство на външните работи (1949-1951 г.), министър без портфейл е в периода 1951-1953 г. Вицепрезидент е на организацията за европейско икономическо сътрудничество (1948-1949 г.). Генерален секретар е на ООН (от април 1953 г.). Загива при самолетна катастрофа на 18 септември 1961 г. в Ндола, Замбия. Получава Нобелова награда за мир през 1961 г., по изключение посмъртно.\r\n1900 г.\r\nРоден е авторът на \"Малкият принц\" - Антоан дьо Сент Екзюпери (1900 - 1944). Екзюпери е френски летец и писател, изчезнал по време на мисия през Втората световна война през 1944 г.\r\n1866 г.\r\nВ Люксембург е роден Робер Шуман - френски политик и общественик. Член е на партията Народно републиканско движение. Министър е на финансите (1946-1947 г.), министър-председател е (1947-1948 г.), министър на външните работи е (1948-1953 г.), министър на правосъдието е (1955-1956 г.). Близък е на финансовата групировка на дьо Вандел. С неговото активно участие през 1951 г. е създадено Европейското обединение за въглищата и стоманата, което полага началото на процеса на западноевропейската интеграция. Умира на 4 септември 1963 г. в Си-Шазел, близо до Мец.\r\n1858 г.\r\nРоден е Джордж Гуталс, американски военен инженер (1858 - 1928). Ръководи строителството на Суецкия канал.\r\n1849 г.\r\nВ Тбилиси е роден Сергей Юлиевич Вите - руски държавник. Получава широка известност със своята книга \"Принципи на железопътните тарифи при превозване на товари\" (1883 г.). Министър на финансите е от август 1892 г. По инициатива на Вите са осъществени големи реформи в Русия: въведен е винен монопол (1894 г.); построена е Транссибирската жп линия; извършена е парична реформа (1897 г.), при която е въведена златна рубла и е осъществена свободна размяна на книжните пари за златни. От август 1903 г. до 1906 г. е председател на Министерски съвет на Русия. Ръководи делегацията, подписала Портсмутския мирен договор с Япония през 1905 г. Умира на 13 март 1915 г. в Петербург.\r\n1847 г.\r\nВ Изес е роден Шарл Жид (Gide) – френски икономист, историк, теоретик на френското кооперативно движение. Завършва Юридическия факултет на Парижкия университет (1874 г.). Професор е по политикономия в Парижкия университет (1898-1920 г.). От 1886 г. е член на Дружеството за народна икономия в гр. Ним, което се превръща в основа на т. нар. Нимска кооперативна школа. Привърженик е на субективната школа в политикономията. Проповядва \"кооперативен социализъм\", чрез който смята да измени икономическата база на обществото. Идеите на Жид са популярни в кооперативното движение до наши дни. Умира на 13 март 1932 г.\r\n1798 г.\r\nВ Реканати, провинция Мачерата е роден граф Джакомо Леопарди - италиански поет. Владее латински, старогръцки, английски, френски, испански езици. Автор е на патриотични оди, философска лирика (\"Песни\", 1831 г.), проза (\"Диалози и мисли\", 1827 г.). Творчеството му отразява противоречиво идеите на Рисорджименто, а песимизмът на лириката му е съзвучен с \"мировата скръб\" на Джордж Байрон. Умира на 14 юни 1837 г. в Неапол.На тази дата умират:\r\n1895 г.\r\nВ Истбърн, Съсекс умира Томас Хенри Хъксли – английски естествоизпитател, близък съратник на Ч. Дарвин и популяризатор на учението му. Томас Хенри Хъксли е роден на 4 май 1825 г. в Илинг, до Лондон. Участник е в експедиция до източните брегове на Австралия и Нова Гвинея (1846-1850 г.). Секретар е (1871-1880 г.) и е председател (1883-1885 г.) на Лондонското Кралско дружество. Изследванията на Хъксли са в областта на зоологията, сравнителната анатомия, палеонтологията, антропологията и еволюционната теория. Развива и обяснява твърдението за единството в строежа на черепа на гръбначните животни, чрез сравнително-анатомични изследвания на таза и крайниците на влечугите и птиците доказва общия им произход и произхода на птиците от бозайниците. След излизането на книгата на Дарвин “Произход на видовете” (1859 г.) започва настойчиво и убедително да доказва произхода на човека от животните. Стига до извода, че анатомичните разлики, отделящи човека от висшите маймуни - горилата и шимпанзето, са много по-малко от разликите, които отделят горилата от низшите маймуни. Защитава дарвинизма от нападките на клерикалите и популяризира научните знания сред населението.", "date": "2017-06-29", "title": "Денят 29 юни в световната история"}
{"url": "http://www.focus-news.net/news/2017/06/29/2409914/plovdiv-obshtinskite-savetnitsi-ot-gerb-shte-provedat-priemni-s-grazhdanite.html", "text": "Общинските съветници от ПП ГЕРБ в Пловдив ще проведат приемни с гражданите, съобщиха от пресцентъра на партията.\r\nСрещите с гражданите са: \r\n-\tПетър Попов, от 17:30 до 19:00 часа в офиса на ПП ГЕРБ в район „Западен” на ул. „Царевец” № 9; \r\n-\tЯсен Михайлов, от 17:30 до 19:00 часа в офиса на ПП ГЕРБ в район „Западен” на ул. „Царевец” № 9; \r\n-\tГошо Къчков, от 17:30 до 19:00 часа в офиса на ПП ГЕРБ в район „Северен” на бул. „Марица” №91; \r\n-\tПенчо Малинов, от 17:00 до 18:30 часа в офиса на ПП ГЕРБ в район „Източен” на ул. „Коста Паница” №5;\r\n-\tВеселин Маневски, от 16:00 до 18:00 часа в офиса на ПП ГЕРБ в район „Южен” на ул. „Академик Петър Динеков” № 1А.", "date": "2017-06-29", "title": "Пловдив: Общинските съветници от ГЕРБ ще проведат приемни с гражданите"}
{"url": "http://www.focus-news.net/news/2017/06/29/2409916/burgas-zhena-e-s-opasnost-za-zhivota-sled-katastrofa-na-km-322-na-magistrala-trakiya.html", "text": "Жена е с опасност за живота след катастрофа на км 322 на магистрала „Тракия”, съобщиха от Областната дирекция на МВР – Бургас. Вчера около 08.40 часа на автомагистрала „Тракия”, в района на км 322 с посока Бургас, поради движение с несъобразена скорост, лек автомобил „Форд Фокус”, със смолянска регистрация, се блъска в отводнителна канавка и се преобръща в крайната пътна лента. Колата е била управлявана от 57-годишния с инициали С.К. от Златоград. При инцидента са пострадали водачът на лекия автомобил, който е получил фрактура на лявата ръка; съпругата му – 53-годишна с инициали С.К. от София, която е получила политравма и е с опасност за живота и спътникът му – 56-годишен с инициали С.Д. от Златоград. Той е получил фрактура на гръдния кош.", "date": "2017-06-29", "title": "Бургас: Жена е с опасност за живота след катастрофа на км 322 на магистрала „Тракия”"}
{"url": "http://www.focus-news.net/news/2017/06/29/2409911/ruse-5-km-kolona-ot-tovarni-avtomobili-se-e-obrazuvala-na-gkpp-dunav-most-na-izhod-ot-stranata.html", "text": "На българо-румънската граница трафикът е интензивен. 5 км колона от товарни автомобили се е образувала на ГКПП „Дунав мост” – Русе на изход от страната, а на ГКПП „Дунав мост” – Видин колоната е 1 км. Това съобщиха от пресцентъра на МВР.\r\nНа българо-турската граница трафикът е интензивен, на ГКПП „Капитан Андреево” има 2 км колона от товарни автомобили на изход от страната, а на ГКПП „Лесово” – 2 км.\r\nНа останалите гранични пунктове на границата ни със Сърбия, Македония и Гърция трафикът се осъществява нормално.", "date": "2017-06-29", "title": "Русе: 5 км колона от товарни автомобили се е образувала на ГКПП „Дунав мост” на изход от страната"}
{"url": "http://www.focus-news.net/news/2017/06/29/2409917/pregled-na-osnovnite-temi-v-dobrudzhanskiya-pechat.html", "text": "„Над 520 кг е очакваният среден добив от пшеницата“, съобщава челото на вестник „Нова добруджанска трибуна“. Прогнозите са на Областната дирекция „Земеделие“ в Добрич. Регионът е най-големият производител на пшеница в страната. Към момента 50% от реколтата е в много добро състояние. Очаква се тази седмица да започне жътвата в някои общини в областта. Възобновени са плановите операции в Многопрофилната болница за активно лечение в Добрич, съобщава изданието. Плановата дейност е възобновена още на 22 юни. Спирането бе наложено заради изчерпване на месечния бюджет на лечебното заведение. Добрич е домакин на дни на руската култура. Събитието е традиционно и вече се провежда в добруджанския град от няколко години. Организирано е от Община град Добрич, Обществото за дружба и сътрудничество на Русия с балканските страни с председател Андрей Галкин. На 30 юни от 19.00 часа е предвиден концерт на площад „Свобода“. Създаден е временна комисия и за „Автобусен транспорт“, съобщава на първа страница другият регионален вестник  „Добруджанска трибуна“. Комисията ще проучва и анализира финансовото състояние на общинското търговско дружество и ще бъдат набелязани мерки за стабилизиране на фирмата. Комисията е одобрена на последното заседание на Общинския съвет на Добрич. Като основна причина за влошеното финансово състояние на дружеството неговият управител посочва намалените субсидии, които Община град Добрич получава от ресорното министерство. „Наградиха добричката галерия за успешната й работа с деца“, съобщава изданието. Художествената галерия е получила награда за свой проект от Фондация „Америка за България“. Над 100 институции са участвали в конкурса. Призът „В музея сме“ е връчен на добричката галерия за най-добро партньорство. В рубриката „Палитра“ – „Родна рок банда възпя подвига на кап. Списаревски“. Групата е STereoRush (Никола Филчев, Кирил Миланов, Борис Филчев и Мартин Димитров). Песента е озаглавена „Звезда над София“. Песента и видеоклипът са продуцирани със собствени средства. Любопитен факт за рок групата е, че залагат на български песни, за да популяризират родния ни език.", "date": "2017-06-29", "title": "Преглед на основните теми в добруджанския печат"}
{"url": "http://www.focus-news.net/news/2017/06/29/2409919/narodniyat-predstavitel-ot-gerb-nikolay-sirakov-se-sreshtna-s-zhitelite-na-kmetovtsi-i-s-muzeyni-rabotnitsi-v-tryavna.html", "text": "Жителите на селата към кметство Кметовци поканиха народният представител от ГЕРБ Николай Сираков на среща по повод извършения ремонт на прелеза в района, предаде репортер на Агенция \"Фокус\". Те благодариха за поетия по време на предизборната кампания и изпълнен ангажимент. Николай Сираков уточни, че заслугата е на целия екип и на бившия народен представител Цветомир Михов, които са работили за решаване на проблема.\r\nПред Сираков жителите на селата в Кметство Кметовци поставиха и други проблеми – с уличната мрежа, с почистването на пътищата от храсти и клони, с водата през летните месеци, както и нуждата от средства за възстановяване на храма в Кметовци, който е паметник на културата от местно значение. \r\nПо време на срещите си в габровска област народният представител Николай Сираков беше запознат и с някои проблеми и искания на ръководствата на музеите по отношение стандартите за финансиране, допълнителни средства за поддръжка на откритите площи в музеите и допълнителни щатни бройки за музеите, които включват няколко самостоятелни обекта. Народният представител Николай Сираков се ангажира да постави въпросите за обсъждане и търсене на варианти за решаването им.", "date": "2017-06-29", "title": "Народният представител от ГЕРБ Николай Сираков се срещна с жителите на Кметовци и с музейни работници в Трявна"}
{"url": "http://www.focus-news.net/news/2017/06/29/2409915/nimh-preduprezhdenie-za-opasno-visoki-temperaturi-e-v-sila-za-tsyalata-strana.html", "text": "Предупреждение за опасно високи температури е в сила за цялата страна. Това сочи справка на сайта на Националния институт по метеорология и хидрология към БАН. Оранжев код  за опасно високи температури е в сила за 6 области на страната. Кодът е в сила за областите Видин, Монтана, Враца, Плевен, Велико Търново, Русе. В равнинната част в тези 6 области максималните температури ще са до 39-40 градуса. При оранжевия код синоптиците съветват хората да бъдат подготвени, тъй като високите температури могат да доведат до здравни проблеми за чувствителни и болни хора, възрастни и деца. Препоръчва се да се следят прогнозите и да се действа според съветите на властите.\r\nВ останалите 22 области – София-област, София – град, Перник, Кюстендил, Благоевград, Пазарджик, Смолян, Кърджали, Пловдив, Ловеч, Габрово, Стара Загора, Хасково, Сливен, Ямбол, Търговище, Шумен, Бургас, Варна, Добрич, Силистра, Разград, Търговище.  В областите със жълт код максималните температури ще са между 35-38 градуса.\r\nОт НИМХ съветват при обявен жълт код хората да бъдат внимателни, тъй като се очакват много високи температури. Възможни са здравни проблеми за чувствителни и болни хора, възрастни и деца.", "date": "2017-06-29", "title": "НИМХ: Предупреждение за опасно високи температури е в сила за цялата страна"}
{"url": "http://www.focus-news.net/news/2017/06/29/2409920/pregled-na-osnovnite-temi-v-shumenskiya-pechat.html", "text": "„Благоевградска фирма ще достави 725 казана за смет за новото ОП ”Чистота”, е водещото заглавие във вестник „Шуменска заря“. Благоевградската фирма „Рила СНМ” ООД ще достави 725 казана за смет в общи-на Шумен, тъй като спечели обществената поръчка за доставка на съдове. Тя получи 100 точки на конкурса. Общо пет фирми участваха в процедурата. Офертата на фирма „Рила СНМ” ООД е била с най-добро съотношение между критериите за качество и гаранция, както и най-ниска цена за доставка. „Поредно признание за продукцията на „Алкомет“ АД“, е друго заглавие от първа страница. На единадесетото издание на Международното изложение за метали „METEF”, което се проведе във Верона, Италия, шуменската фирма беше отличена със специален плакет за нейното участие във форума. „Забранява се събирането\r\nна липов цвят в населените места на общината“, е заглавие от стр.2 в броя. Забранено е кастрене-\r\nто и чупенето на клони от трайните насаждения, както и брането на плодове, кестени, липов цвят и други билки, съгласно разпоредбите на Наредба №1 за поддържане и опазване на обществения ред на територията на община Шумен, напомнят от администрацията.Инспекторите от дирекция „Устройство на територията” извършват контрол по опазването на липовите дървета в градските части, както и по общинските пътища извън населените места на общината. „КНСБ призовава работодателите да осигурят безопасни условия в жегите“, пише вестникът. Да бъдат осигурени здравословни и безопасни условия на труд през летните жеги призова Регионалният съвет\r\nна КНСБ в Шумен. „Летните жеги налагат допълнителни изисквания към работодателите. Те са посочени в Наредба РД-07-3 от 18.07.2014 г. за минималните изисквания за микроклимата\r\nна работните места. Според нормативните изисквания и лекарските препоръки, при работа на открито при високи температури, трябва да се мине на облекчен режим на работа. „Окръжната прокуратура в Шумен протестира седем общински наредби“, итформира ежедневникът.  Само през месец юни Окръжната прокуратура в Шумен е изготвила и внесла в Административния съд\r\nв града седем протеста срещу наредби на местни общински съвети, съобщиха от пресцентъра на Варненската апелативна прокуратура. Прокурорите атакуват в съда разпоредби, изискващи внасянето на депозити за извършване на бъдещи действия, в наредбите за опазване и поддържане на обществения ред, гласувани от общинските съвети в Каспичан, Каолиново,Велики\r\nПреслав и Смядово. „Любомир Христов ще участва във форум за магистрала „Хемус”“, информира всекидневникът. Кметът Любомир Христов ще участва в дискусионен форум на тема “Магистрала „Хемус“ – възраждане на Българския Север“, организиран от Министерството на регионалното развитие и благоустройството и вестник „24 часа“. Събитието ще се състои днес във Велико Търново. „С близо милион лева благоустрояват населените места в община Никола Козлево“, е акцент от стр.3 в броя. Близо един милион лева влага община Никола Козлево през тази година за благоустройство на населените места и ремонти на пътища, автоспирки, детски градини и училища. Капиталовата програма на общината за 2017 г. е на обща стойност 824 560\r\nлева. Това съобщи кметът на Никола Козлево Ешреф Реджеб. 419 867 лева са заделени\r\nот собствените приходи на общината, а останалата сума е от републиканския бюджет. „РУО – Шумен обяви максималните и минималните балове за прием след 7 клас“, съобщава изданието. Вчера Регионалното управление на образованието (РУО) в Шумен обяви максималните и минималните балове за прием след седми клас в Шуменска област след първо класиране.\r\nНа първо класиране са приети 1246 седмокласници от подалите 1268 заяления. „Изложба за каракачаните гостува в Шумен“, е акцент от стр.4. От 2 юли до 15 август в мраморното фоайе на Регионалния исторически музей в Шумен ще бъде експонирана изложбата „Каракачаните\r\n– черните хора с бели души“, съобщи Северина Васкова от музея. “Новата временна\r\nекспозиция е посветена на една от етническите групи, живеещи на територията на днешните български земи – затворена общност с основен поминък мобилно животновъдство и неповторими фолклор, обичаи, облекло и говор – обясни тя.", "date": "2017-06-29", "title": "Преглед на основните теми в шуменския печат"}
{"url": "http://www.focus-news.net/news/2017/06/29/2409921/sofiya-s-film-alisa-v-stranata-na-chudesata-prodalzhava-lyatnata-zanimalnya-v-stolichnata-biblioteka.html", "text": "Всеки вторник, четвъртък и събота до края на юли от 10.00 до 13.00 часа в Детския център на Столична библиотека, пл. „Славейков” 4а, продължава безплатната лятна занималня. Това съобщиха от пресцентъра на Столична община. \r\nЗанимания са подходящи за деца от 3 до 12 годишна възраст с придружител. Посещенията могат да бъдат и с предварително записване за детски градини, школи и училища. \r\nСледващите занимания включват: \r\nДнес – прожекция на филма „Алиса в страната на чудесата” \r\n1 юли – запознайте се с „Лили Чудото” – четене на романите на Книстер за малката Лили \r\n4-8 юли – седмица на Елмър – най-популярния слон (четене, интерактивни игри) \r\n11-15 юли – седмица на Петсън и Финдъс (четене, филм, рисуване) \r\n18-22 юли – седмица на Барбароните (представяне на книгите на изд. „Фют“ от поредицата Барбароните) \r\n25-29 юли – седмица на Роалд Дал (четене, игри и прожекция на „Чарли и шоколадовата фабрика”).", "date": "2017-06-29", "title": "София: С филм „Алиса в страната на чудесата” продължава лятната занималня в Столичната библиотека"}
{"url": "http://www.focus-news.net/news/2017/06/29/2409922/krasen-stanchev-ikonomist-neobhodima-e-promyana-v-pensionnata-sistema-v-protiven-sluchay-tya-shte-ruhne.html", "text": "Необходима е промяна в пенсионната система, в противен случай тя ще рухне. Това каза в сутрешния блок „Добро утро, България“ на Радио „Фокус“ икономистът Красен Станчев. По думите му увеличението на минималната пенсия през следващите 1-2 години няма да доведе до дисбаланс, но това, което вероятно ще се случи е преструктуриране или увреждане на стимулите за всички, които се осигуряват и най-вече младите хора. Поддържането на подобна пирамидална система води до недоверие в цялата система, каза още Станчев. „За да се подобрят стимулите за съобразяване със системата, то в крайна сметка онези неща, които стимулират  неплащането на осигуровки, трябва да отпаднат, а те са много. Като се започне от минималната работна заплата и се мине към процедурите за изчисляване на пенсии, които стимулират хората да дават или повече години, или да правят различни схеми, които водя до дефицити в НОИ, мине се през друго нещо, което в момента се планира. Това са работата на комисиите, които определят инвалидност и се стигне до това, което трябва да обърне системата. Тогава, когато имате високи доходи, се очаква да се оплоскости“, отбеляза той. \r\nРеформите в пенсионната система са наложителни, но са невъзможни са реализиране, коментира още Красен Станчев. Той уточни, че никоя политическа партия няма да предприеме подобни промени, тъй като гласовете на хората в предпенсионна възраст например са много повече от тези на младите, поддържащи системата.", "date": "2017-06-29", "title": "Красен Станчев, икономист: Необходима е промяна в пенсионната система, в противен случай тя ще рухне"}
{"url": "http://www.focus-news.net/news/2017/06/29/2409923/pregled-na-osnovnite-temi-vav-velikotarnovskiya-pechat.html", "text": "„Закриха 7 паралелки още на първо класиране на седмокласниците“ е заглавие от първа страница на областния всекидневник „Янтра Днес”. Пет от класовете са профилирани и са в учебни заведения в Горна Оряховица, Павликени, Полски Тръмбеш, Елена и Лясковец. Повече за учебния график и разкриването и закриването на паралелки, прочетете на страниците на ежедневника. „Скандалите между ГЕРБ и президента продължават“ е друго заглавие от днешното издание. Народните представители от Великотърновска област, председателят на Националното сдружение на общините в Република България и кмет на Велико Търново Даниел Панов, областният управител проф. Любомира Попова и заместник областният управител Детелина Борисова не бяха допуснати до срещата между президента Румен Радев и кмета на Свищов Генчо Генчев. Подробности за причините, научете от всекидневника. „Експерти по сигурност от четири държави посетиха Велико Търново“, пише още вестникът. Експерти по сигурността от Израел. Германия, Русия и Сърбия посетиха Велико Търново. Те бяха приети от кмета Даниел Панов, който ги запозна с историята на старата българска столица, съвременния облик на града като целогодишна дестинация за културен туризъм, образование и икономически център. Информация за това как протече визитата, ще намерите на страниците на „Янтра днес“. „Арестуваха насилник, пребил майка си“ е новина от криминалната хроника. На страниците на вестника ще откриете и статия, разказваща за детективските игри, които се провеждат през лятото на крепостта Царевец.  \r\n„Скандал между президента Радев и политици от ГЕРБ на празника на Свищов“ е заглавие от другия областен ежедневник „Борба“. Отлично организираните чествания на 140-годишнината от Освобождението на Свищов от турско робство имаха неочакван финал, чийто отзвук и вчера продължи да тресе държавата. Във вторник вечерта „престрелките“ между президентството и депутатите от ГЕРБ заради закупуването на изтребители се пренесоха в града край Дунав. Подробности за причините за скандала, научете от страниците на ежедневника. „14 американски тийнейджъри учиха български език и опознаваха старата столица“ е друга тема от всекидневника.  Момичетата и момчетата, които прелетяха океана, за да видят България, вече знаят буквите от българската азбука, броят до 10 и могат да пазаруват на български език в родните магазини. Повече за визитата им, прочетете във вестника. „Екшън арест край Момин сбор на софийска бригада от бивши затворници“, пише още ежедневника. Трима бивши затворници от София бяха арестувани при екшън операция на полицията във Велико Търново край Момин сбор във вторник следобед. Те току-що са били извършили поредния си домови обир в центъра на старата столица. Подробности за криминалното деяние и ареста, научете от „Борба“. На страниците на днешното издание е поместен и материал за предстоящото лятно издание на фестивала „Сцена на вековете“, който се провежда на Царевец.", "date": "2017-06-29", "title": "Преглед на основните теми във великотърновския печат"}
{"url": "http://www.focus-news.net/news/2017/06/29/2409924/the-local-italiya-zaplashva-da-zatvori-pristanishtata-za-spasitelnite-korabi-s-migranti.html", "text": "Италианското правителство поиска от дипломатическия си представител в Брюксел да представи официално искане за помощ и да изрази неспособността на Рим да се справи самостоятелно с настоящата мигрантска криза, съобщава вестник The Local в местното си издание.  \r\nВ рамките на срещата с еврокомисаря по миграцията Димитрис Аврамопулос, посланик Масари е подчертал, че Италия е достигнала границите на своите възможности да се справи с настоящата миграционна криза в Средиземно море. Италианското правителство е изтъкнало и социално-икономическото въздействие върху някои региони в Италия от вълната бежанци, предупреждавайки, че ситуацията е \"неустойчива\".\r\nПо данни на местни медии само за последните няколко дни в страната са пристигнали повече от 12 хил. души.\r\n„Европа вече не може да обръща гръб и да се преструва, че нищо не се случва\", се казва в доклада в писмото на италианското правителство, цитирано от средствата за масова информация.\r\nВ текста се казва още, че Италия ще продължи да ръководи мисиите за издирване и спасяване на бедстващи мигранти в Средиземноморието, но се подчертава, че други държави от ЕС също трябва да се включат в приемането на новопристигналите.\r\nДвадесет и пет държави от ЕС участват в спасителни операции и противодействат на операциите срещу контрабандистите във водите около остров Сицилия, припомнят от редакцията.Тереза Герова", "date": "2017-06-29", "title": "The Local: Италия заплашва да затвори пристанищата за спасителните кораби с мигранти"}
{"url": "http://www.focus-news.net/news/2017/06/29/2409918/der-spiegel-v-navecherieto-na-g-20-v-berlin-se-opasyavat-ot-provezhdaneto-na-sreshta-na-redzhep-tayip-erdogan-s-negovi-sanarodnitsi-v-germaniya.html", "text": "В навечерието на авторитетния дискусионен форум на двайсетте най-големи икономики в света в Берлин са изправени на нокти заради един на пръв поглед второстепенен въпрос. Управляващата голяма коалиция се опасява, че Турция ще изпрати официална нота с искане за организирането на среща на президента Реждеп Тайип Ердоган с негови поддръжници в Германия. Един гост, който се очертава като най-трудният за домакина Ангела Меркел, коментира изданието Der Spiegel.\r\nТелевизионните кадри от Вашингтон обиколиха целия свят: охранителите на турския държавен глава Реджеп Тайип Ердоган се нахвърлят срещу протестиращи граждани в ръкопашен бой, в който използват крака и юмруци. Подобни сцени не бива да се повтарят в северния ханзейски град Хамбург, където след броени дни започва срещата на високо равнище на лидерите от Г-20. \r\n\"Турция е наясно, че на германска земя човек трябва да уважава правото и закона\", предупреди Мартин Шефер, говорител на Министерството на външните работи на ФРГ. Затова и дума не може да става, че същите бодигардове ще придружават Ердоган на срещата на върха. \r\nТова, че се налага официален представител на външнополитическото ведомство да коментира охранителите на чуждестранен гост, показва още веднъж колко е сложна ситуацията в навечерието на пристигането на турския лидер в Германия.\r\nВ правителствените кръгове в Берлин обаче имат и по-големи страхове, а именно, че турският президент ще направи точно това, което наскоро неговият говорител Ибрахим Калън обяви в Анкара. Според програмата на участието му в срещата на групата на двадесетте, Ердоган ще говори пред свои сънародници, живеещи в Германия. Разбираемо е, че подобна среща не може да бъде организирана в Хамбург, но \"такава може да има в някой друг град\", предположи Калън. \r\nПланираната реч на Ердоган преди дискусиите на лидерите на Г-20 се възприема от някои политици от управляващата коалиция в Берлин като провокация. \r\n\"Политика на Ердоган да се възползва от етнически турското население в Германия за своите цели ще навреди на вътрешния мир в Германия\", убеден е Нилс Аден, говорител на парламентарната група на Германската социалдемократическа партия (ГСДП) по въпросите за външната политика. Следователно, организирането на подобен митинг \"не е подходящо\", категоричен е експертът.\r\nФакт е, че до този момент Калън единствено е изразил желанието на турския държавен глава. \"Няма официално искане от Анкара\", подчертаха от Министерството на външните работи на ФРГ само преди броени дни, \"и следователно няма причина за това дали и как да бъде направена проверка\" за подобно желание от турска страна. Ограничението \"дали\" би трябвало индиректно да внушава на Анкара, че такова искане ще бъде възприето като обида в офиса на германския външен министър Зигмар Габриел. Отношенията между Турция и Германия са обтегнати в продължение на месеци\r\nСитуацията между Берлин и Анкара остава напрегната вече месеци наред. Неотдавна кабинетът, а след това и фракциите на ГСДП и Съюза (ХДС/ХСС) одобриха предложение за изтегляне на военнослужещите от Бундесвера от разположената в Турция военновъздушна база на НАТО - \"Инджирлик\". Крайното решение бе взето след продължителен спор за достъпа на германска правителствена делегация в базата, където са дислоцирани военнослужещите на Берлин, участващи в мисиите на водената от САЩ международна коалиция срещу близкоизточната радикална групировка \"Ислямска държава\". \r\nНай-мрачната сянка в турско-германските отношения обаче хвърлят случаи като този с кореспондента на националния ежедневник \"Ди Велт\" Дениз Юджел, който от месец февруари насам се намира в затвор в Истанбул. Тревожното е, че неговият казус не е единствен. Наскоро от външнополитическото ведомство в Берлин потвърдиха, че броят на лицата с германски паспорт в подобно положение се е увеличил от шест на девет души.\r\nВсички тези обстоятелства вече правят появата на Ердоган на срещата на върха на Г-20 достатъчно трудна. А сега и реч пред поддръжници? На теория, федералното правителство може да откаже подобна изява, както през 2016 г. направи Административният съд в град Мюнстер, провинция Северен Рейн-Вестфалия. Речта на Ердоган пред поддръжници в Германия - възможна, ако Дениз Юджел бъде освободен\r\nВъзможната изява на турския президент събужда в Берлин спомени за пролетта. Преди предложения от Ердоган конституционен референдум, няколко политици от управляващата в Анкара \"Партия на справедливостта и развитието\" организираха митинги в редица градове в Германия. По това време канцлерът Ангела Меркел (ХДС) и министърът на външните работи Зигмар Габриел се противопоставиха на идеята за налагането на официална забрана от страна на Берлин на подобни изяви. Право да вземат решение получиха регионалните власти. \r\nНай-фрапиращият пример бе планираната реч на турския външен министър Мевлют Чавушоглу в Хамбург: тя бе отменена, след като органите прецениха, че избраната за събитието зала крие рискове за безопасността в случай на пожар. \r\nСитуацията сега не е по-малко деликатна. Ако в Берлин постъпи официално искане за среща на Ердоган с турски граждани в Германия, то трябва да се има предвид, че това се случва в условията на току-що поставеното начало на предизборната борба в Германия. И ако властите на ФРГ откажат да удовлетворят желанието на Анкара, мотивирайки решението си с оглед на сигурността по време на срещата на Г-20, мнозина с основание ще отбележат, че само по себе си присъствието на Ердоган на германска земя ще предизвика протестни демонстрации. \r\nВъншнополитическият експерт на ГСДП може да си представи как този път Берлин прави изключение за турския президент. Това ще бъде възможно, в случай че \"г-н Ердоган пожелае да обяви пред своите последователи в Хамбург освобождаването на Дениз Юджел\". Тогава \"ние със сигурност ще бъдем в състояние да гарантираме провеждането на кратка среща\". Тереза Герова", "date": "2017-06-29", "title": "Der Spiegel: В навечерието на Г-20: В Берлин се опасяват от провеждането на среща на Реджеп Тайип Ердоган с негови сънародници в Германия"}
{"url": "http://www.focus-news.net/news/2017/06/29/2409927/sofiya-poradi-zabraven-bagazh-vremenno-e-bilo-spryano-dvizhenieto-na-tramvay-po-liniya-20.html", "text": "Поради забравен багаж временно е било спряно движението на трамвай по линия №20. Това съобщиха от пресцентъра на Столична община. Трамваят се е намирал на кръстовището на паметника на Васил Левски. На място е бил екип на 5 РПУ. Мотрисите от 20 линия са били отклонявани до автостанция „Изток“.  Движението на трамваите по линия № 20 е възстановено в 9.11 часа", "date": "2017-06-29", "title": "София: Поради забравен багаж временно е било спряно движението на трамвай по линия №20"}
{"url": "http://www.focus-news.net/news/2017/06/29/2409925/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Температурите са между 14 и 21 градуса. На места в планините има висока облачност. Лифтовите съоръжения работят по летния си график в Боровец и Банско. През изминалото денонощие не е имало инциденти с туристи. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-06-29", "title": "ПСС: Добри са условията за туризъм в планините"}
{"url": "http://www.focus-news.net/news/2017/06/29/2409929/burgas-politsiyata-razkri-laboratoriya-za-otglezhdane-na-kanabisovi-rasteniya-v-selo-ravda.html", "text": "Полицията разкри лаборатория за отглеждане на канабисови растения, съобщиха от Областната дирекция на МВР - Бургас. Вчера в частен дом на ул. „Амфибия” в село Равда, служители от Районно управление „Полиция” - Несебър извършили претърсване, като намерили и иззели 14 саксии с канабисови растения, две ултравиолетови LED лампи, вентилационна турбина и три захранващи модула за ултравиолетови лампи, както и четири полиетиленови плика със суха зелена тревна маса, електронна везна, три ловни патрона и патрон за карабина. Установени и задържани за срок от 24 часа са криминално проявените 28-годишния с инициали Д.Б. от с. Равда, който е собственик на имота и 29-годишния с инициали П.Н. от Бургас. \r\nРаботата по документиране на цялостната престъпна дейност на лицата продължава от служители на Районно управление „Полиция” – Несебър.", "date": "2017-06-29", "title": "Бургас: Полицията разкри лаборатория за отглеждане на канабисови растения в село Равда"}
{"url": "http://www.focus-news.net/news/2017/06/29/2409873/daily-express-pres-sekretaryat-na-prezidenta-na-rusiya-dmitriy-peskov-zayavi-tvardi-merki-sreshtu-evropeyskiya-sayuz.html", "text": "Говорителят на президента на Русия Дмитрий Песков обеща, че страната му ще отговори подобаващо на засилените санкции от Европейския съюз, пише Daily Express.\r\nВ Брюксел се подготвят допълнителни мерки икономическите санкции спрямо Русия да продължат и след 31 януари 2018 г., които включват ограничения във финансовата сфера, енергетиката и бизнеса. \r\nТова е в отговор на анексията на Крим и подкрепата на Москва за сепаратистите в източна Украйна. Николай Братанов", "date": "2017-06-29", "title": "Daily Express: Прес-секретарят на президента на Русия Дмитрий Песков заяви твърди мерки срещу Европейския съюз"}
{"url": "http://www.focus-news.net/news/2017/06/29/2409928/shumen-nad-10-teksta-ot-naredbata-za-upravlenie-na-obshtinskite-patishta-shte-badat-obsadeni-na-zasedanieto-na-obshtinskiya-savet.html", "text": "11 текста от Наредбата за управление на общинските пътища в община Шумен ще бъдат обсъдени на предстоящата сесия, предаде репортер на Радио „Фокус“ - Шумен. Проф. Борислав Беджев, председател на Общинския съвет, обясни, че това се налага заради открити от прокуратурата несъответствия в предвидените от Наредбата глоби и тези в закона. „Точка по точка ще трябва да коригираме разминаванията между Наредбата и предвиденото в правни документи от по-висок ранг. Докладната записка е повече от 30 дни на сайта на общината, гледана е от няколко комисии. Смятам, че текстовете, които сега ще приемем, няма да породят нови атаки от страна на прокуратурата“, обясни проф. Беджев. Наредбата за управление на общинските пътища в община Шумен е приета през 2007 - 2008 година. Пак поради възражение на прокуратурата, общинските съветници ще трябва да обсъдят и чл.14, ал.4 от Наредбата за организацията на автомобилното и пешеходно движение на територията на община Шумен. \r\nПо покана на кмета Любомир Христов заместник-министърът на регионалното развитие и благоустройството Малина Крумова ще участва в заседанието на Общинския съвет. Повод е предстоящото обсъждане в сесийната зала дали да бъде подкрепен бизнес-планът за развитие на дейността на ВиК – Шумен на извънредното заседание на Асоциацията по ВиК. Общинските съветници трябва да упълномощят представителя на общината да гласува „за”, „против” или „въздържал се“ на извънредното заседание на ВиК Асоциацията, насрочено за 30 юни.\r\nИвелина ИВАНОВА", "date": "2017-06-29", "title": "Шумен: Над 10 текста от Наредбата за управление на общинските пътища ще бъдат обсъдени на заседанието на Общинския съвет"}
{"url": "http://www.focus-news.net/news/2017/06/29/2409932/haskovo-37-godishen-mazh-e-postradal-pri-katastrofata-pri-23-km-na-magistralamaritsa-v-posoka-sofiya.html", "text": "37-годишен мъж е катастрофирал при 23 км на магистрала„Марица” в посока София, в участъка Димитровград – магистрала„Тракия”. Това съобщиха за Агенция „Фокус“ от ОДМВР - Хасково. 37-годишният мъж е получил комоцио. Причината за катастрофата е несъобразена скорост. Колата е собственост на софийско ЕООД. Инцидентът е станал вчера около 16.00 ч. Водачът се е движил с несъобразена скорост, поради което е загубил контрол, пресякъл е мантинелата, навлязъл е в платното за движение и се е преобърнал. От удара е с комоцио, без опасност за живота. В произшествието не са участвали други автомобили.", "date": "2017-06-29", "title": "Хасково: 37-годишен мъж е пострадал при катастрофата при 23 км на магистрала„Марица” в посока София"}
{"url": "http://www.focus-news.net/news/2017/06/29/2409933/faz-prezidentat-na-braziliya-otmeni-uchastieto-v-sreshtata-na-varha-na-g-20.html", "text": "Държавният глава на Бразилия Мишел Темер отмени участието си в срещата на високо равнище на лидерите на групата на двайсетте, която започва след броени дни в северния ханзейски град Хамбург, съобщава германският национален ежедневник Die Frankfurter Allgemeine Zeitung.\r\nНа фона на корупционния скандал, разтърсил латиноамериканската страна, президентът Темер е взел решение да остане в родината си, за да се опита да стабилизира ситуацията, твърдят местните медии. \r\nТемер, 25-ти вицепрезидент на Бразилия при управлението на президента Дилма Русев, изпълнява длъжността президент от 31 август 2016 г. Сега той е заподозрян в корупционни практики, а по-рано тази седмица Главният прокурор Родриго Жанот внесе внесе във Върховния съд и официалното обвинение. Дали ще се стигне до разследване обаче зависи от депутатите в парламента. За сваляне на имунитета на Темел са необходими гласовете на две трети от народните представители, или най-малко 342 от общо 513. Отмяната на пътуването до Хамбург вероятно е свързана с желанието на Темер да използва времето за разговори с политическия елит, за да запази поста си. Тереза Герова", "date": "2017-06-29", "title": "FAZ: Президентът на Бразилия отмени участието в срещата на върха на Г-20"}
{"url": "http://www.focus-news.net/news/2017/06/29/2409935/stara-zagora-knigata-vasil-levski-v-kazanlashkata-rozova-dolina-shte-bade-predstavena-v-kazanlak.html", "text": "Книгата „Васил Левски в Казанлъшката Розова долина“ ще бъде представена от 18.00 часа в Галерията на ул. „Искра“ 4, каза за Радио „Фокус“ авторът й д-р Косьо Зарев, бивш директор на Историческия музей в Казанлък. Изданието е посветено  на 180-годишнината от рождението на Апостола. Книгата представлява  ново изследване за дейността на Васил Левски в Казанлъшкия край. Изданието излиза близо 50 години след първото изследване на историка. Зарев прави второто синтезирано издание за Левски, базирайки се на написаното от Константин Бозвелиев и Димитър Чорбаджийски - Чудомир, обогатявайки го с нови данни и проучвания от архиви, книги, краеведски издания, с повече конкретика.\r\nСлавяна ГАЙДАРОВА", "date": "2017-06-29", "title": "Стара Загора: Книгата „Васил Левски в Казанлъшката Розова долина“ ще бъде представена в Казанлък"}
{"url": "http://www.focus-news.net/news/2017/06/29/2409931/adelina-stefanova-hram-vavedenie-bogorodichno-blagoevgrad-apostol-petar-sam-e-pozhelal-da-bade-razpanat-s-glavata-nadolu-zaradi-nedostoynoto-si-povedenie-sreshtu-spasitelya.html", "text": "Църквата слави Апостол Петър – един от първите ученици, последователи на Христос. Това каза за Радио „Фокус“ – Пирин Аделина Стефанова, уредник в храм „Въведение Богородично“ в Благоевград. „Това всъщност е най-драматичният и противоречив апостол. Три пъти се е отричал от Христос и три пъти се е вричал. На 75 години е разпънат на кръст от император Нерон. Сам пожелал да бъде разпънат с главата надолу заради недостойното си поведение срещу Спасителя“, разказа Стефанова. \r\nОт гръцки език „петрос“ означава камък, скала. Затова имен ден имат Петър, Петран, Петрун, Петра, Петрана, а освен това Камен, Каменка, посочи Стефанова. Тя допълни, че за този жест светецът, който пожелал да бъде разпънат с главата надолу, получил висока длъжност – да бъде ключар на Рая. По думите й, той мерел греховете и добрите дела и отсъждал къде трябва да отиде душата на човека – в Рая или в Ада, като бил толкова справедлив и безпристрастен, че дори когато майка му се явила пред райските порти, не я пуснал докато не види, че наистина везните й накланят към добрите й дела.\r\nНатали СТЕФАНОВА", "date": "2017-06-29", "title": "Аделина Стефанова, храм „Въведение Богородично“ – Благоевград: Апостол Петър сам е пожелал да бъде разпънат с главата надолу заради недостойното си поведение срещу Спасителя"}
{"url": "http://www.focus-news.net/news/2017/06/29/2409930/narodnite-predstaviteli-ot-pp-volya-veselin-mareshki-i-krastina-taskova-sa-dali-saglasie-za-snemane-na-imuniteta-im.html", "text": "Народните представители от  ПП \"Воля\" Веселин Марешки и Кръстина Таскова са депозирали писмено съгласие в парламента за снемане на депутатския им имунитет, предаде репортер на Агенция „Фокус”. Агенция „Фокус” припомня, че на 23 юни 2017 г., главният прокурор внесе искания за снемане имунитета на народните представители от ПП ВОЛЯ Веселин Марешки, Кръстина Таскова и Пламен Христов. Исканията са въз основа на доказателства от разследване на Окръжна прокуратура – Варна, образувано на 12 декември 2014 г. за изнудване. Според данните на държавното обвинение в хода на проведеното разследване са събрани доказателства за това, че в периода от есента на 2012 г. до края на 2015 г. в градовете Варна, Добрич, Видин, Плевен и София народният представител Веселин Марешки е заплашил 7 собственици на аптеки с увреждане на имущество и други противозаконни действия с тежки последици за тях. Целта на Марешки е била да принуди собствениците на аптеките да се разпоредят със свое право – да прехвърлят дружествени дялове от управляваните от тях търговски дружества на търговски дружества, собственост или контролирани от Веселин Марешки или прекратят търговската си дейност. От прокуратурата установяват, че в някои случаи целта му е била да принуди собствениците на аптеки да се задължат да купуват при неизгодни условия лекарства от неговия склад за лекарствени продукти. Според държавното обвинение в инкриминирания период от време Марешки е заплашвал собствениците на аптеки, че чрез целенасочен административен натиск – чрез извършване на тенденциозни проверки от приближени нему служители от Изпълнителната агенция по лекарствата и чрез нелоялни търговски практики, ще доведе до фалит търговските им дружества и ще ги принуди да преустановят дейността си. \r\nСлед разследването се установява, че за аптеките в района, включващ областите Стара Загора, Хасково, Кърджали и Пловдив била определена да отговаря Кръстина Таскова. За района, включващ областите София, Плевен, Ловеч, Враца, Видин, Монтана, Перник, Кюстендил и Благоевград бил определен Пламен Христов. С района, обхващаш областите Варна, Шумен, Добрич и Разград се ангажирал Веселин Марешки. \r\nИван ЛАЗАРОВ", "date": "2017-06-29", "title": "Народните представители от ПП \"Воля\" Веселин Марешки и Кръстина Таскова са дали съгласие за снемане на имунитета им"}
{"url": "http://www.focus-news.net/news/2017/06/29/2409936/kyustendil-obshtinskiyat-savet-shte-izbira-svoy-predsedatel-za-sledvashtite-shest-mesetsa.html", "text": "Общинският съвет ще избира свой председател за следващите шест месеца. Това съобщи пред Радио „Фокус” – Кюстендил Михаела Крумова, председател на Общински съвет – Кюстендил. Изборът е първа точка от дневния ред на заседанието на съвета, насрочено за 14.00 часа в залата на Община Кюстендил. Съгласно Правилника за дейността на Общинския съвет, неговият председател се избира на всеки шест месеца. В предварителния дневен ред са включени общо 19 докладни записки. Сред предоставените докладни има, относно финансово подпомагане на жители на Община Кюстендил със сериозни здравословни проблеми, разкриване на социална услуга в общността „Дневен център за пълнолетни деца с увреждания”, вътрешни компенсирани промени по бюджета на Община Кюстендил, кандидатствания по проектни предложения,  мотивирани искания от Общинска служба „Земеделие”.\r\nВенцеслав ИЛЧЕВ", "date": "2017-06-29", "title": "Кюстендил: Общинският съвет ще избира свой председател за следващите шест месеца"}
{"url": "http://www.focus-news.net/news/2017/06/29/2409939/d-r-georgi-mitev-babh-burgas-okolo-100-kg-plodove-i-zelenchutsi-sa-izzeti-v-kv-pobeda.html", "text": "Около 100 кг плодове и зеленчуци са иззети в кв. „Победа“, съобщи за Радио „Фокус“ - Бургас д-р Георги Митев, директор на Българската агенция по безопасност на храните в Бургас. Иззетото количество е от проведена съвместна акция на служителите на Агенцията по безопасност на храните, на полицията и на Дирекция УКОРС към Община Бургас в района на градинката около църквата „Свети Георги Победоносец“ в квартала. Там периодично се образува нерегламентиран пазар за продажба на плодове и зеленчуци. „Сергиите бяха три - четири. Много често там се образува импровизиран пазар от жители, които живеят в района. От време на време правим такива акции. Около месец - месец и половина забравят за нашето присъствие. Лошото е, че имаше хора, които купуваха. Дори един човек влезе във вербален конфликт с нас за това, че ние ги проверяваме“, коментира д-р Митев. По думите му, извършителите нарушават няколко закона. \r\nСъставени са три акта за установяване на административни нарушения. Конфискуваните плодове и зеленчуци са изхвърлени в сметището.\r\nМария РУСЕВА", "date": "2017-06-29", "title": "Д-р Георги Митев, БАБХ – Бургас: Около 100 кг плодове и зеленчуци са иззети в кв. „Победа“"}
{"url": "http://www.focus-news.net/news/2017/06/29/2409940/obshtinski-savetnitsi-ot-gerb-pernik-provedoha-regulyaren-priemen-den.html", "text": "Какви дейности ще включва вече стартиралият проект „Парк на предизвикателствата в местност „Войниковец“, бяха попитани общинските съветници от ПП ГЕРБ Андрей Павлов и Румен Станишев по време на регулярния приемен ден за граждани, съобщиха от пресцентъра на ПП ГЕРБ.\r\nПредставителите на законодателния орган в Перник обясниха, че обектът е част от мащабния проект „Подобряване на градската среда в град Перник“, който включва изграждане на зона за отдих и спорт като алтернативни занимания и забавления за деца и младежи, разположена на обща площ 20 дка. Проектът предвижда изграждане и обособяване на сцена за културни изяви, детски площадки с различно оборудване според възрастовата група посетители, комбинирано игрище, зона за катерене, обособяване на място за огнище с пилон за знаме и палатков лагер-част от \"скаутска зона\", зона с трасета за маунтинбайк, зона \"Търсене на философския камък\", място за временно спиране на автомобили, в това число с достъпност за инвалиди и семейства с малки деца.\r\nОбщинските съветници споделиха още, че по същество проектът използва наличните природни ресурси - зелена залесена зона, за да я превърне в атрактивно парково пространство като осигурява зони за почивка и пикник и забавление за посетителите, детски площадки, беседки и пейки.", "date": "2017-06-29", "title": "Общински съветници от ГЕРБ-Перник проведоха регулярен приемен ден"}
{"url": "http://www.focus-news.net/news/2017/06/29/2409937/sport-tsvetana-pironkova-i-simona-halep-shte-napravyat-opit-da-doigrayat-macha-si-v-chetvartak.html", "text": "Първата ракета на България при жените Цветана Пиронкова и румънката Симона Халеп ще направят опит да доиграят мача си днес, след като в сряда срещата на турнира в Ийстборн бе прекратена заради дъжда. \r\nМачът е втори в програмата на корт №4 и е след мача между французина Ришар Гаске и Кевин Андерсън от ЮАР, който ще започне в 12.30 часа българско време. \r\nАко при доиграването в четвъртък Пиронкова победи Халеп, българката ще се класира за четвъртфиналите в Ийстборн.", "date": "2017-06-29", "title": "Спорт: Цветана Пиронкова и Симона Халеп ще направят опит да доиграят мача си в четвъртък"}
{"url": "http://www.focus-news.net/news/2017/06/29/2409891/natsionalniyat-savet-za-tristranno-satrudnichestvo-shte-provede-zasedanie.html", "text": "Националният съвет за тристранно сътрудничество ще проведе заседание в Гранитната зала на Министерския съвет в 11.00 часа, съобщиха от правителствената информационна служба. Социалните партньори ще обсъдят промени в Закона за местните данъци и такси, както и проект на Постановление на Министерски съвет за определяне на нов размер на минималната работна заплата за страната през 2017 г.", "date": "2017-06-29", "title": "Националният съвет за тристранно сътрудничество ще проведе заседание"}
{"url": "http://www.focus-news.net/news/2017/06/29/2409941/vratsa-politsiyata-izze-11-520-kasa-tsigari-bez-balgarski-aktsizen-banderol.html", "text": "Вчера в 14.30 часа във връзка с получен оперативен сигнал е извършено претърсване и изземване на адрес в град Мездра, собственост на 55-годишния с инициали Е.Б., съобщиха от Областната дирекция на МВР - Монтана. При извършеното претърсване в различни помещения бяха намерени и иззети общо 11 520 бр. къса цигари без български акцизен бандерол. \r\nПо случая е образувано бързо производство.", "date": "2017-06-29", "title": "Враца: Полицията иззе 11 520 къса цигари без български акцизен бандерол"}
{"url": "http://www.focus-news.net/news/2017/06/29/2409934/aleksandar-simov-bsp-sas-sazdavaneto-na-komisiyata-gripen-se-tseli-ataka-ot-strana-na-gerb-sreshtu-prezidenta-rumen-radev.html", "text": "„Очевдно е, че има пример за корупция в случващото се с НДК. Лиляна Павлова обвинява Боршош за източване на двореца, а той обяснява, че е подписвал обществени поръчки под натиск”, заяви народният представител от „БСП за България” Александър Симов по Нова телевизия, съобщиха от пресцентъра на БСП. Според Симов, е нужна комисия в Народното събрание по този случай, защото става въпрос за топ приоритета на държавата, а именно- председателството на ЕС. „Ако от НДК са изчезнали толкова много пари, то за какво председателство говорим изобщо”, коментира Симов.\r\nАлександър Симов е категоричен, че със създаването на комисията „Грипен” се цели атака от страна на ГЕРБ срещу президента Румен Радев, за да му се покаже, че той трябва да мълчи. „Започването на преговорите за Грипена, е стартирано в средата на 2016 г. от премиера Бойко Борисов в Брюксел. Тоест - какво ще се разследва в комисията сега – нещо, което Борисов е заявил, че ще се случи още през миналата година ли?”, попита Симов.", "date": "2017-06-29", "title": "Александър Симов, БСП: Със създаването на комисията „Грипен” се цели атака от страна на ГЕРБ срещу президента Румен Радев"}
{"url": "http://www.focus-news.net/news/2017/06/29/2409926/tsvetan-tsvetanov-v-gerb-nyama-lobita-po-otnoshenie-na-ndk.html", "text": "В ГЕРБ няма лобита по отношение на НДК. хТова каза  председателят на ПГ на ГЕРБ Цветан Цветанов в предаването „Тази сутрин“ по бТВ в отговор на отправен от парламентарната трибуна въпрос от страна на лидера на БСП: „Две лобита в ГЕРБ бият ли се кой да вземе обществените поръчки за 50 млн. ремонт в НДК?“. „В ГЕРБ няма лобита и доказателство за това са доклада, който министър Павлова е изпратила на прокуратурата и проверките, които са осъществени от контролните институции и също са предадени на прокуратурата“, заяви Цветанов. „След като се желае от опозицията да има анкетна комисия, ние сме съгласни и нямаме абсолютно никакви притеснения за тези неверни твърдения, които се лансират от Корнелия Нинова. И не знам защо те реагираха толкова емоционално и толкова притеснено за това, че искаме да създадем анкетна комисия и тя вече е създадена вчера с решение на българския парламент за харченето на 1, 5 милиона лева на българския данъкоплатец за превъоръжаването и това, което трябва да се случи в армията“, коментира още той. „Смятам, че разговорът, който беше проведен при министър-председателя между министъра на културата и министъра на европейското председателство даде много ясен знак къде отива културната дейност и къде остава другото, свързано с председателството“, посочи Цветанов. „Ще има анкетна комисия, ние сме дали своето съгласие като политически акт вчера, с решение, което имаме. Искам нещо да стане много ясно – ако БСП са работили по начина, по който твърди Корнелия Нинова, че те са отклонявали средства, че страната ни е трупала негативи, че е била изолирана от възможността да се възползва от европейската солидарност, в кабинета Бойко Борисов имаме само подем, икономически растеж, повече събираемост, намаляване на контрабандата. Всичко това води до тези политики, които ще реализираме в четири годишен управленски мандат“, коментира още той.  „Понеже се създадоха погрешни впечатления в обществото и внушения, че има някакъв скандал, има вече от опозицията подобно говорене, ние сме съгласни да създадем тази комисия без абсолютно никакъв проблем тя да започне своята дейност. Ще има възможност да се говори по тази тема. Не виждам нищо лошо в анкетната комисия – когато се харчат много пари на българския данъкоплатец прозрачността  е в интерес на всеки един политик“, посочи Цветан Цветанов. \r\nТой коментира и създадената анкетна комисия в парламента за избора на шведските изтребители „Грипен”. „Има желание в българския парламент да разберем каква е истината за всички процедури, които са извършени до настоящия момент за предстоящото харчене и сключване на договор за 1,5 млрд. лева”, коментира Цветанов. „Искаме да разберем кога е взето това решение, да знаем дали това е обвързано с изборите, които приключиха на 26 март, преди това или след това е взето това решение за отстраняването на един от участниците”, посочи той.   Цветанов подчерта, че шведските изтребители „Грипен” са на въоръжение в шест държави, от които само две са членки на НАТО  – Чехия и Унгария, и там има съмнения за корупционни схеми, изтъкна зам.-председателят на ГЕРБ. Ф-16 пък са на въоръжение в 28 държави, от тях 11 са членки на НАТО, направи сравнение той. Цветанов изтъкна също, че съседните ни държави – Турция, Румъния, Гърция, са закупили Ф-16. „Грипен” няма нито една военна мисия, а другите самолети имат поне 7-8, заяви още Цветанов.", "date": "2017-06-29", "title": "Цветан Цветанов: В ГЕРБ няма лобита по отношение на НДК"}
{"url": "http://www.focus-news.net/news/2017/06/29/2409938/dots-kostadin-nushev-zaslugite-na-sv-petar-i-sv-pavel-za-utvarzhdavaneto-na-hristiyanskata-vyara-i-razprostranyavane-na-tsarkvata-sa-nay-golemi-i-znachitelni.html", "text": "Заслугите на св. Петър и св. Павел за утвърждаването на християнската вяра и разпространяване на църквата са най-големи и значителни. Това каза богословът доц. Костадин Нушев в интервю за Агенция „Фокус“ по повод празника на светите апостоли Петър и Павел.  „По този начин се показва, че от една страна има отделни апостоли, които са имали своето значение и служение пред Събора на всички апостоли. Макар че според църковното учение всички апостоли имат еднаква власт, имат равно достойнство. Всеки един от тях се е потрудил в  значителна степен за разпространяването на християнската вяра. Апостол Петър, председателствайки Събора на апостолите, говорейки и свидетелствайки от името им за Христос, е бил като своеобразен ръководител на целия този събор. Апостол Павел е свидетелствал най-много със своите мисионерски пътешествия и послания, които са влезли в канона и кодекса на свещеното писание на Новия завет. В най-голяма степен е изразил богословски учението на християнството през апостолския век“, каза доц. Нушев. Той поясни, че православието откроява двамата апостоли като първовърховни и с това от друга страна се посочва, че високата чест и достойнство не принадлежи само на един от апостолите. По думите му това е разлика от римокатолическата традиция, където апостол Петър се извежда на преден план. Доц. Нушев разказа, че църковното предание, което се основава и върху свещеното писание на Новия завет, сочи тези двама апостоли, като най-заслужили, неслучайно са наречени първовърховни за разпространението на християнската вяра. „Апостол Петър е един от 12-те ученици и апостоли, които сам Исус Христос е избрал като свои ученици. Той е първият сред другите апостоли. Това виждаме в разказа за разпространението на християнската вяра и живота на църквата в книга „Деяния апостолски“ в Новия завет. Апостол Павел първоначално е бил гонител на християните, но след като по чудесен начин сам Исус Христос му се явява по пътя за Дамаск, когато той отива да преследва християните, той постепенно се обръща към християнската вяра. След това заедно с апостол Петър става един от най-важните проповедници, апостоли и свидетели за Христос“, обясни доц. Нушев. \r\nДеница КИТАНОВА", "date": "2017-06-29", "title": "Доц. Костадин Нушев: Заслугите на св. Петър и св. Павел за утвърждаването на християнската вяра и разпространяване на църквата са най-големи и значителни"}
{"url": "http://www.focus-news.net/news/2017/06/29/2409942/ekathimerini-dvama-grazhdani-na-balgariya-otgovaryat-pred-gratskoto-pravosadie-za-trafik-na-nelegalni-migranti.html", "text": "Двама български граждани са изправени пред Прокуратурата в областта Родопи, Северна Гърция, по обвинения в опит за контрабанда на нелегални имигранти в страната, след като властите откриха 14 мигранти, скрити в специално отделение на покрива на техния камион, съобщава електронното издание Ekathimerini. \r\nЗаподозрените – и двамата на 48-годишна възраст, са спрени от полицията в близост до кръстовището за Комотини на магистралата \"Егнатия\". При последвалата проверка на камиона е установено, че 12 пакистанци и двама индийци са били скрити в покрива.Тереза Герова", "date": "2017-06-29", "title": "Ekathimerini: Двама граждани на България отговарят пред гръцкото правосъдие за трафик на нелегални мигранти"}
{"url": "http://www.focus-news.net/news/2017/06/29/2409947/burgas-izgoryaha-70-dekara-pshenitsa-v-mestnostta-gerena.html", "text": "Изгоряха 70 декара пшеница в местността „Герена”, съобщиха от Областната дирекция на МВР – Бургас. Вчера около 14.25 часа във Второ Районно управление „Полиция” – Бургас е получено съобщение за пожар в нива с обща площ около 70 декара, засята с пшеница, разположена в местността „Герена” в землището на  кв. „Банево”. Огънят е потушен от три противопожарени екипа с девет огнеборци. От инцидента нивата изгоряла напълно. \r\nКонстатирано е, че земеделската площ е стопанисвана от кооперация „Напредък”. Причините за пожара и стойността на нанесените щети са в процес на изясняване от служители на Второ Районно управление „Полиция” – Бургас.", "date": "2017-06-29", "title": "Бургас: Изгоряха 70 декара пшеница в местността „Герена”"}
{"url": "http://www.focus-news.net/news/2017/06/29/2409946/veliko-tarnovo-sofiyska-gradska-hudozhestvena-galeriya-gostuva-v-izlozhbeni-zali-rafael-mihaylov-s-izlozhbata-goloto-mazhko-tyalo-1856-1944-g.html", "text": "Софийска градска художествена галерия гостува в Изложбени зали „Рафаел Михайлов“ във Велико Търново с изложбата „Голото мъжко тяло 1856 – 1944 г.“ в периода 29 юни - 26 август. Това съобщиха от пресцентъра на Община Велико Търново. Темата за голото мъжко тяло в големия свят на изкуството не е нова. У нас обаче опити за представянето й както в пространството на музея/галерията, така и в теоретичен план отсъстват. Изследвана, проучвана, проблематизирана, споделяна като визуален разказ, тази история у нас остава маргинализирана.\r\n„Всяко голо тяло, колкото и абстрактно да е, трябва да събуди у зрителя някаква капчица еротично чувство, пък била тя и най-бледа сянка – и ако не стори това, то е лошо изкуство и лъжлив морал“, отбелязва в капиталното си изследване върху голото тяло в изкуството Кенет Кларк. Дори да не се съгласим с тази идеологема в нейната цялост, то като че ли не бихме могли да намерим разумни аргументи да опровергаем твърдението, че „голото“, поне на територията на изкуството, се свързва с понятия като сексуално и еротично. Понятия, които във всяка епоха, като че ли подлежат на предефиниране с добавяне на все повече разклоняващи се договорки и уточнения. Понятия, които се отразяват в традиционната култура на българина и намират свои своеобразни употреби в редица обреди, фолклорни песни, митопоетични представи. Въпреки това в изложбата „Голото мъжко тяло 1856 – 1944 Г.“, побираща в себе си не изчерпателна, но все пак представителна извадка от образи, проекции на тази „употреба“ трудно могат да бъдат видени в чист вид. Какви са причините за това? Какво дистанцира българския художник от тялото на мъжа? Защо с пренасянето на оголения мъж върху платното от твореца той се превръща просто в нееротичен обект, лишен от емоционалност? Откъде произтича този отказ от заниманието на художника с голото мъжко тяло? Как тези „употреби“ на голото мъжко тяло в изкуството на творците у нас се мислят от самите автори? А от наблюдателя?\r\nТова са само една малка част от въпросите, които експозицията прави опит да постави в пространството на българското изобразително изкуство. Отговорите на тези въпроси едва ли могат да са еднозначни. Но това са отговори, без които голото мъжко тяло ще продължава да ни кара да отместваме престорено неловко поглед от него. \r\nИзложбата предлага първия по рода си визуален разказ за тази особена национална прикритост през фигурата на оставения без дрехи мъж. Голият мъж, който по една или друга причина, щом напусне частното пространство, като че ли се превръща в смущаващ социума обект. Експозицията представя развитието на учебния мъжки акт през периода и „употребата” на голото мъжко тяло в творчеството на художниците у нас. Посетителите ще могат да видят 66 творби – живопис и рисунка на 41 автори, някои от които са знакови имена в историята на българското изкуство, а други позабравени и напълно неизвестни за широката зрителска публика.\r\nИзложбата е придружена от каталог и се реализира в партньорство с Национална галерия, София, Национална художествена академия, Национален музей „Земята и хората“ – София, Съюз на българските художници, художествените галерии в Пловдив, Кюстендил, Сливен, Шумен, Плевен, Пазарджик, Казанлък, Стара Загора, Лом, Ателие-колекция „Светлин Русев“, фондация „Цанко Лавренов“, частните колекции на Александър Керезов, Боян Радев, Венцислав Кадиев, Владимир Георгиев, Иво Райков, Николай Младжов, д-р Огнян Делибозов, Тома Николов, Христо Баларев.\r\nКуратори: Аделина Филева, Рамона Димова, Пламен В. Петров", "date": "2017-06-29", "title": "Велико Търново: Софийска градска художествена галерия гостува в Изложбени зали „Рафаел Михайлов“ с изложбата „Голото мъжко тяло 1856 – 1944 г.“"}
{"url": "http://www.focus-news.net/news/2017/06/29/2409948/rumen-gechev-bsp-pravitelstvoto-krie-che-zaemat-ot-200-mln-evro-ot-saveta-na-evropa-e-za-migranti-a-ne-za-nauka-i-rastezh.html", "text": "Българското правителство в мотивите си крие от народните представители, че всъщност този заем отива за мигранти и разселване на лица. Това каза народният представител от БСП Румен Гечев по време на дебатите по ратифициране на споразумение за заем от 200 млн. евро между България и Банката за развитие на Съвета на Европа, предаде репортер на Агенция „Фокус“. „Уведомихте ли българския народ, че ще теглим такъв заем с такава цел“, попита той. „Откъде накъде ще поемаме заем от 200 млн. евро, за да осъществяваме политики на част от Европейския съюз, отречени от цяла Източна Европа, без България“, коментира Румен Гечев. По думите му никъде в споразумението не пише колко средства ще отидат за наука, за регионите и за мигрантите. „Каква ни е гаранцията като народни представители, че 5 лева няма да отидат за наука и растеж, а другите 200 млн. евро ще отидат за решаване на проблеми на мигрантите“, посочи народният представител от БСП. „Българското правителство в мотивите подвежда Народното събрание, някой си мисли, че не четем целия договор, но много бърка“, обясни Румен Гечев. „Иска се заем от 200 млн. евро, а от медиите всеки ден разбираме, че финансовото състояние на България е чудесно. Пред бюджетна комисия зам.-министърът на финансите каза, че към края на месеца фискалния резерв е 12, 7 млрд.“, посочи депутатът от БСП. „Чули сте някое нормално семейство да има във влог 1 млн. лева, а да чака за кредит да си купи плазмен телевизор за 350 лева“, попита той. „Или това е балон от 12 млрд. и сме я докарали до там да плачем на Съвета на Европа за 200 млн. или не е балон, но пак се впрягаме със Съвета заради мигрантите, за да слугуваме. Кажете коя е истината“, каза още Румен Гечев.\r\nБиляна ИВАНОВА", "date": "2017-06-29", "title": "Румен Гечев, БСП: Правителството крие, че заемът от 200 млн. евро от Съвета на Европа е за мигранти, а не за наука и растеж"}
{"url": "http://www.focus-news.net/news/2017/06/29/2409945/ohridnews-osem-zemetreseniya-sa-registrirani-v-rayona-na-ohrid-za-poslednoto-denonoshtie.html", "text": "Осем земетресения са били регистрирани в района на Охрид за последното денонощие, като притесниха жителите на града и околните села, предава местния електронен портал Оhridnews.\r\nСилата на трусовете е в интервала от 2,3 по Рихтер до 3,2 по Рихтер, като епицентърът на четири от земетресенията е в района на село Косел,  Охридско, а на останалите между Косел и Янковец, Ресенско.\r\nПредположенията за засилена вулканична дейност в района  на Косел допълнително засилва притесненията на местните жители.Агенция \"Фокус\" припомня:\r\nСпоред направените геологически проучвания в района на село Косел, разположено на 7 км. северно от Охрид, се намира единственият действащ вулкан на Балканите, наречен от местното население Дувалото.\r\nПодземните процеси определят постоянния мирис на сяра, както и честите повреди на електрическите уреди на жителите на Косел.Тереза Герова", "date": "2017-06-29", "title": "Оhridnews: Осем земетресения са регистрирани в района на Охрид за последното денонощие"}
{"url": "http://www.focus-news.net/news/2017/06/29/2409951/pregled-na-osnovnite-temi-v-blagoevgradskiya-pechat.html", "text": "Водещо заглавие на вестник „Струма“ е „От борсата в Кърналово до сергиите на пазара в Благоевград цените на зеленчуците скачат почти 100%, чушките с рекорд – от 70 ст. на 2 лв.“. В статията пише, че собствениците на оранжерии и градини се ядосват, че от всичко това само търговците прекупвачи са на печалба. Друго заглавие е „Гастроентерологът д-р Р. Цацов спечели конкурса за началник отделение, до дни става ясно дали д-р П. Чаракчиев и д-р М. Чаракчиева ще хвърлят оставки“. \r\nВ ежедневника четем още, че са обявили бившия полицай Георги Прегьов за общодържавно издирване с указание за незабавен арест. Друго заглавие от ежедневника е „Тройкаджии влязоха на първо класиране в елитните гимназии в Пиринско, с най-висок минимален бал – 348 точки, паралелките с немски и английски език на Езиковата“. В изданието има публикувано интервю с медицинската сестра от Дупница Мира Шунтова.", "date": "2017-06-29", "title": "Преглед на основните теми в благоевградския печат"}
{"url": "http://www.focus-news.net/news/2017/06/29/2409953/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Двама български граждани са изправени пред Прокуратурата в областта Родопи, Северна Гърция, по обвинения в опит за контрабанда на нелегални имигранти в страната, след като властите откриха 14 мигранти, скрити в специално отделение на покрива на техния камион, съобщава електронното издание Ekathimerini. \r\nЗаподозрените – и двамата на 48-годишна възраст, са спрени от полицията в близост до кръстовището за Комотини на магистралата \"Егнатия\". При последвалата проверка на камиона е установено, че 12 пакистанци и двама индийци са били скрити в покрива.\r\n*** Италианското правителство поиска от дипломатическия си представител в Брюксел да представи официално искане за помощ и да изрази неспособността на Рим да се справи самостоятелно с настоящата мигрантска криза, съобщава вестник The Local в местното си издание.  \r\nВ рамките на срещата с еврокомисаря по миграцията Димитрис Аврамопулос, посланик Масари е подчертал, че Италия е достигнала границите на своите възможности да се справи с настоящата миграционна криза в Средиземно море. Италианското правителство е изтъкнало и социално-икономическото въздействие върху някои региони в Италия от вълната бежанци, предупреждавайки, че ситуацията е \"неустойчива\".\r\nПо данни на местни медии само за последните няколко дни в страната са пристигнали повече от 12 хил. души.\r\n„Европа вече не може да обръща гръб и да се преструва, че нищо не се случва\", се казва в доклада в писмото на италианското правителство, цитирано от средствата за масова информация.\r\nВ текста се казва още, че Италия ще продължи да ръководи мисиите за издирване и спасяване на бедстващи мигранти в Средиземноморието, но се подчертава, че други държави от ЕС също трябва да се включат в приемането на новопристигналите.\r\nДвадесет и пет държави от ЕС участват в спасителни операции и противодействат на операциите срещу контрабандистите във водите около остров Сицилия, припомнят от редакцията.\r\n*** В навечерието на авторитетния дискусионен форум на двайсетте най-големи икономики в света в Берлин са изправени на нокти заради един на пръв поглед второстепенен въпрос. Управляващата голяма коалиция се опасява, че Турция ще изпрати официална нота с искане за организирането на среща на президента Реждеп Тайип Ердоган с негови поддръжници в Германия. Един гост, който се очертава като най-трудният за домакина Ангела Меркел, коментира изданието Der Spiegel.\r\nТелевизионните кадри от Вашингтон обиколиха целия свят: охранителите на турския държавен глава Реджеп Тайип Ердоган се нахвърлят срещу протестиращи граждани в ръкопашен бой, в който използват крака и юмруци. Подобни сцени не бива да се повтарят в северния ханзейски град Хамбург, където след броени дни започва срещата на високо равнище на лидерите от Г-20. \r\n\"Турция е наясно, че на германска земя човек трябва да уважава правото и закона\", предупреди Мартин Шефер, говорител на Министерството на външните работи на ФРГ. Затова и дума не може да става, че същите бодигардове ще придружават Ердоган на срещата на върха. \r\nТова, че се налага официален представител на външнополитическото ведомство да коментира охранителите на чуждестранен гост, показва още веднъж колко е сложна ситуацията в навечерието на пристигането на турския лидер в Германия.\r\nВ правителствените кръгове в Берлин обаче имат и по-големи страхове, а именно, че турският президент ще направи точно това, което наскоро неговият говорител Ибрахим Калън обяви в Анкара. Според програмата на участието му в срещата на групата на двадесетте, Ердоган ще говори пред свои сънародници, живеещи в Германия. Разбираемо е, че подобна среща не може да бъде организирана в Хамбург, но \"такава може да има в някой друг град\", предположи Калън. \r\nПланираната реч на Ердоган преди дискусиите на лидерите на Г-20 се възприема от някои политици от управляващата коалиция в Берлин като провокация. \r\n\"Политика на Ердоган да се възползва от етнически турското население в Германия за своите цели ще навреди на вътрешния мир в Германия\", убеден е Нилс Аден, говорител на парламентарната група на Германската социалдемократическа партия (ГСДП) по въпросите за външната политика. Следователно, организирането на подобен митинг \"не е подходящо\", категоричен е експертът.\r\nФакт е, че до този момент Калън единствено е изразил желанието на турския държавен глава. \"Няма официално искане от Анкара\", подчертаха от Министерството на външните работи на ФРГ само преди броени дни, \"и следователно няма причина за това дали и как да бъде направена проверка\" за подобно желание от турска страна. Ограничението \"дали\" би трябвало индиректно да внушава на Анкара, че такова искане ще бъде възприето като обида в офиса на германския външен министър Зигмар Габриел. \r\n*** Автомобил е навлязъл в пешеходна зона около оживената гара Кинг‘с Крос, съобщава Daily Star. \r\nСлужбите за за сигурност са реагирали незабавно,а медицински екип, включително и хеликоптер са изпратени на мястото на инцидента. \r\nОт полицията в Лондон заявиха, че засега няма индикации, че става въпрос за терористичен акт.\r\n***", "date": "2017-06-29", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/06/29/2409949/haskovo-vazstanoveno-e-dvizhenieto-v-izprevarvashtata-lenta-po-avtomagistrala-maritsa-v-posoka-sofiya-pri-km-23.html", "text": "Възстановено е движението в изпреварващата лента по автомагистрала „Марица” в посока София при км 23. Това съобщиха от пресцентъра на Агенция „Пътна инфраструктура”. Временната организация на движението е била въведена поради пътнотранспортно произшествие.", "date": "2017-06-29", "title": "Хасково: Възстановено е движението в изпреварващата лента по автомагистрала „Марица” в посока София при км 23"}
{"url": "http://www.focus-news.net/news/2017/06/29/2409950/dietologat-prof-donka-baykova-ne-s-drastichna-a-s-pone-10-dnevna-dieta-mozhem-da-svalim-nyakolko-kilograma-bez-risk.html", "text": "Понижаване на кръвното налягане и захар са само част от рисковете на драстичните диети през лятото, предупреди диетологът проф. Донка Байкова в интервю за сутрешния блок „Добро утро, България“ на Радио „Фокус“. Тя препоръчва за свалянето на няколко килограма преди ваканцията да предприемем поне 10-дневна диета, която да е балансирана. „Моето предложение е да направим диета, кoгато е необходимо да свалим 2-3 кг, но не за три дни, а поне за десет и така ще имаме ефект. При това трябва да постъпим разумно, защото пореден риск от силно драстичните ограничителни режими е веднага след като минем на малко по-обща храна и излезем от рамката на диетата, е рискът да си върнем 90% това тегло, т.нар. йо-йо ефект“, подчерта диетологът. Проф. Донка Байкова каза още, че приемът на медикаменти за отслабване спомага за резултатността на режима, но в никакъв случай не може да са водещи за диетата.", "date": "2017-06-29", "title": "Диетологът проф. Донка Байкова: Не с драстична, а с поне 10-дневна диета можем да свалим няколко килограма без риск"}
{"url": "http://www.focus-news.net/news/2017/06/29/2409956/sliven-veselina-kazakova-e-predlozhena-vremenno-da-oglavi-novoto-predpriyatie-po-ozelenyavane-v-obshtinata.html", "text": "Веселина Казакова е предложена временно да оглави новото предприятие по озеленяване в Сливен, предаде репортер на Радио „Фокус“ – Сливен. Досега Казакова ръководеше друго общинско дружество – Обредния комплекс. Тя ще бъде временно изпълняващ длъжността управител на предприятието до провеждането на конкурс. \r\n90 процента от хората, които са заети в озеленяването на града, са подали заявления за работа в новото общинско предприятие. Голяма част от тях са кадри на бившите „Комунални услуги“, които познават града и механизмите на работа, каза пред журналисти Веселина Казакова. Тя посочи, че среща голяма подкрепа от общинското ръководство и ще се опита да отстрани бързо вече възникнали проблеми и да стартира второ косене на тревните площи.  \r\nОбщинското предприятие по озеленяване ще предприеме обезопасяване на булевард „Стефан Стамболов“ от високата растителност. След това ще се продължи поетапно по останалите основни булеварди. Ще се почистят детски площадки и спортни съоръжения. „Възнамеряваме да осигурим безопасността на децата, на хората в населените места, в кварталите на града. Ще се опитам да събера всичките възможни хора, които имаме на територията на общината, в това число от програми за временна заетост и др. Абсолютно всички хора, които могат да бъдат полезни в озеленяването считам, че трябва да ги използваме, за да можем много бързо да решим проблемите. С поливането ще имаме известни затруднения. Градът е в тежко състояние, но смятам, че можем да овладеем ситуацията“, каза Веселина Казакова. Тя апелира към гражданите да не замърсяват и да пазят това, което се прави.", "date": "2017-06-29", "title": "Сливен: Веселина Казакова е предложена временно да оглави новото предприятие по озеленяване в общината"}
{"url": "http://www.focus-news.net/news/2017/06/29/2409955/plovdiv-dni-na-trakiyskata-kultura-shte-se-provedat-v-grada-za-peti-poreden-pat.html", "text": "Дни на тракийската култура ще се проведат в Пловдив за пети пореден път. Това съобщиха за Радио „Фокус“ – Пловдив от организационният екип на събитието. Дните на тракийската култура ще преминат под надслов „Музика и слово“ в периода от 29 юни до 5 юли. Съпътстваща част от програмата е отбелязване на 45-годишнината от основаването на Института по тракология. \r\nНачалото на Дните на тракийската култура ще бъде поставено днес от 18:00 часа с официалното откриване на Изследователски център „Тракарт“. От 19:30 часа ще се открие изложбата „Херосът остава в Тракия“, а от 20:00 часа посетителите на камерна зала „Тракарт“ ще видят театралната постановка „Тесмофории“ от Аристофан. \r\nВ шестдневната програма са включени лекторите проф. Иван Маразов, Иван Гранитски, проф.Ваня Лозанова, проф. Добрин Денев, Георги Ганецовски, гл. ас. д-р Калин Стоев, Росица Миткова, Петър Кацаров, гл. ас. д-р Ружа Попова, Петко Атанасов, Варта Корисян и Константин Каменов. Проектът се осъществява в подкрепа на Пловдив – „Европейска столица на културата 2019“.\r\nТони МИХАЙЛОВ", "date": "2017-06-29", "title": "Пловдив: Дни на тракийската култура ще се проведат в града за пети пореден път"}
{"url": "http://www.focus-news.net/news/2017/06/29/2409957/afp-bivshiyat-ministar-predsedatel-na-izrael-ehud-olmert-be-osvoboden-predsrochno-ot-zatvora.html", "text": "Експертна комисия взе решение за предсрочно освобождаване на бившия министър-председател на Израел Ехуд Олмерт, осъден на 27 месеца затвор за корупция. Това съобщи в четвъртък неговият адвокат, предава AFP.\r\n„Комисията прие всички наши аргументи\", заяви адвокатът на Олмерт пред местно радио, пояснявайки, че той ще бъде освободен от затвора в неделя, 2 юли. Министерството на правосъдието все пак може да обжалва решение, подчерта защитникът на бившия израелски премиер. Тереза Герова", "date": "2017-06-29", "title": "AFP: Бившият министър-председател на Израел Ехуд Олмерт бе освободен предсрочно от затвора"}
{"url": "http://www.focus-news.net/news/2017/06/29/2409954/kyustendil-sveta-bozhestvena-liturgiya-se-izvarshva-vsyaka-godina-na-29-yuni-v-metoha-orlitsa-kam-rilskiya-manastir.html", "text": "Света божествена литургия се извършва всяка година на 29 юни в метоха „Орлица” към Рилския манастир. Това каза пред Радио „Фокус” – Кюстендил игуменът на Рилския манастир Адрианополски епископ Евлогий. В метоха е изграден храм, който е посветен в памет и чест на първовърховните апостоли Петър и Павел. „Същевременно на този ден се знае, че в метоха са пристигнали мощите на Свети Иван Рилски, пренасяни от Велико Търново. През 1469 година те са пренощували в храма”, каза игумен Евлогий. По думите му, това е едно голямо събитие за светата обител и за целия български народ. Еднокорабната църква „Св. св. апостоли Петър и Павел” е съградена по времето на игумен йеромонах Давид – един от тримата братя обновители на светата обител. Той бил родом от село Граница, Кюстендилско.\r\nВенцеслав ИЛЧЕВ", "date": "2017-06-29", "title": "Кюстендил: Света божествена литургия се извършва всяка година на 29 юни в метоха „Орлица” към Рилския манастир"}
{"url": "http://www.focus-news.net/news/2017/06/29/2409961/pazardzhik-obshtinskiyat-savet-shte-razgleda-predlozhenieto-za-mesten-referendum-za-poemaneto-na-nov-dalg-ot-11-miliona-leva.html", "text": "Общинският съвет в Пазарджик ще разгледа на днешното си редовно заседание предложението на 9 съветници за провеждането на референдум по въпроса за поемането на дългосрочен дълг от Община Пазарджик под формата на банков кредит до 2027 година, предаде репортер на Радио „Фокус“ – Пазарджик. Внесеното предложение е първа точка от дневния ред, като ще бъде обсъждано и гласувано решение за провеждането на местен референдум с въпрос: „Съгласни ли сте Община Пазарджик да поеме дългосрочен общински дълг под формата на банков кредит в размер на 11 милиона лева – за рефинансиране на облигационна емисия на Община Пазарджик с остатъчен размер 2 812 500 евро и финансиране на кредит от поет от банка в остатъчен размер на 5 431 490 лева“. \r\nОбщинските съветници ще трябва да решат и дали да бъдат предвидени необходимите средства за провеждането на референдума, като общинската администрация се задължава да организира разяснителна кампания и да проведе допитването до населението на община Пазарджик в посочените срокове в Закона за прякото участие на гражданите в държавната власт и местното самоуправление. Редовното заседание на Общинския съвет започва в 14.00 часа.\r\nТеодора ДИМИТРОВА", "date": "2017-06-29", "title": "Пазарджик: Общинският съвет ще разгледа предложението за местен референдум за поемането на нов дълг от 11 милиона лева"}
{"url": "http://www.focus-news.net/news/2017/06/29/2409952/parlamentat-ratifitsira-ramkovo-sporazumenie-za-zaem-ot-200-mln-evro-ot-bankata-za-razvitie-na-saveta-na-evropa-za-perioda-2014-2020-godina.html", "text": "Народните представители приеха законопроект за ратифициране на Рамково споразумение за заем между Банката за развитие на Съвета на Европа и Р България, механизъм за съфинансиране на проекти, изпълнявани със средства от ЕС по оперативните програми, съфинансирани от Европейските структурни и инвестиционни фондове за програмен период 2014-2020 година, предаде репортер наАгенция „Фокус“. Законопроектът бе приет на второ четене с 116 гласа „за“, 58 „против“ и 8 „въздържал се“. \r\nРазмерът на заема е 200 млн. евро и ще се усвоява на траншове, които ще се обвързват с разчетите по оперативните програми за националното съфинансиране и ще се придвижват по закона за държавния бюджет. Заемът частично ще покрива българския принос във финансирането на инвестиционни проекти по програмите „Региони в растеж 2014-2020“, „Развитие на човешките ресурси 2014- 2020“ и „Наука и образование за интелигентен растеж 2012-2020“. Рамковото споразумение е подписано от министъра на финансите на 21 декември 2016 година. \r\nБиляна ИВАНОВА", "date": "2017-06-29", "title": "Парламентът ратифицира Рамково споразумение за заем от 200 млн. евро от Банката за развитие на Съвета на Европа за периода 2014-2020 година"}
{"url": "http://www.focus-news.net/news/2017/06/29/2409960/dragomir-stoynev-bsp-za-balgariya-v-stranata-ima-problem-s-razvitieto-na-kapitaloviya-pazar.html", "text": "В страната има проблем с развитието на капиталовия пазар. Това заяви от парламентарната трибуна народният представител от ПГ на „БСП за България” по време на дебатите по първо четене Законопроекта за изменение и допълнение на Закона за публичното предлагане на ценни книжа, предаде репортер на Агенция „Фокус”. „Не е нормално в държава-членка на ЕС основната част от финансирането на българските предприятия да се осъществява именно от банковия сектор. Ние считаме, че с така предложените промени, ще се стигне до по-голяма прозрачност и ще се активизира капиталовият пазар”, заяви Стойнев и подчерта, че групата на „БСП за България” ще подкрепи промените. „За развитието на капиталовия пазар двете най-големи политически партии – БСП и ГЕРБ, ясно коментираха своите предложения. Ние можем да намерим обща точка и чрез този закон да покажем, че когато става въпрос за национална кауза, може да имаме конкретни предложения”, коментира Стойнев и допълни, че между двете четения на законопроекта от БСП ще внесат свои предложения. \r\nИван ЛАЗАРОВ", "date": "2017-06-29", "title": "Драгомир Стойнев, „БСП за България”: В страната има проблем с развитието на капиталовия пазар"}
{"url": "http://www.focus-news.net/news/2017/06/29/2409963/die-sueddeutsche-zeitung-sled-obvineniyata-v-seksualno-posegatelstvo-kovchezhnikat-na-vatikana-podade-ostavka.html", "text": "На фона на обвиненията в сексуално посегателство, които австралийските власти повдигнаха срещу ковчежника на Ватикана, кардинал Джордж Пел се оттегли от заеманата длъжност при Светия престол, пише баварският вестник Die Sueddeutsche Zeitung.\r\nСъобщението бе направено в четвъртък сутрин от самия Пел. По-рано полицията потвърди  разследването, което се води срещу него в австралийския щат Виктория. \r\nВъв Ватикана Пел е отговорен за бюджета и се счита за неофициалния номер три в католическата йерархия. Това е първият случай, в който се води разследване за престъпление със сексуален характер срещу толкова високопоставен сановник на Светия престол. Тереза Герова", "date": "2017-06-29", "title": "Die Sueddeutsche Zeitung: След обвиненията в сексуално посегателство: ковчежникът на Ватикана подаде оставка"}
{"url": "http://www.focus-news.net/news/2017/06/29/2409958/veska-spasova-etnolog-na-petrovden-zemedelskata-rabota-se-varshi-samo-do-obyad.html", "text": "На Петровден земеделската работа се върши само до обяд. Това каза пред Радио „Фокус” – Кюстендил Веска Спасова, етнолог в Регионален исторически музей – Кюстендил. „Легендата разказва, че Свети Петър, виждайки как хората се трудят под горещото слънце, сам грабнал сърпа и започнал да работи с тях”, допълни Спасова. По думите й, на този ден се извършват обричания, правят се курбани или молебен за дъжд, ако годината е суха. На този ден приключват двуседмичните петровски пости. На трапезата задължително се слага печено пиле, омесени питки, първите узрели ябълки, както и специално ястие, приготвено от прясно неизцедено сирене, масло и царевично брашно.\r\nВенцеслав ИЛЧЕВ", "date": "2017-06-29", "title": "Веска Спасова, етнолог: На Петровден земеделската работа се върши само до обяд"}
{"url": "http://www.focus-news.net/news/2017/06/29/2409965/komisar-aleksi-stratiev-v-letniya-period-po-vazhna-e-podgotovkata-na-shofyora-za-uchastie-v-dvizhenieto-otkolkoto-na-avtomobila.html", "text": "В летния период по-важна е подготовката на водача за участие в движението, отколкото на автомобила. Това каза в интервю за Агенция „Фокус“ комисар Алекси Стратиев, експерт по пътна безопасност и бивш директор на КАТ. „Според мен по-скоро през летния период подготовка е свързана по-скоро с психологическата нагласа на водача и с някои неща, които трябва да има в купето на автомобила, например вода. Лекарите казват, че в тези температури трябва да се пият по 3-4 литра вода на ден“, посочи комисар Стратиев. Според него високите температури доста бързо изчерпват силите на, който и да е било водач, така че е добре да се правят, колкото се може по-често почивки и да се търси някакво прохладно място. „Има немалко места, като бензиностанции и места, определени за отдих, където водачът и пътниците би трябвало да спрат, за да се ободрят“, коментира той. „Преди всичко автомобилът трябва да бъде изправен. Като се започне от спирачки, светлини, гуми, цялата техника, която трябва да работи по автомобила, трябва да работи“, каза комисар Стратиев. Според него доброто време и добрите се пътища увличат и водачите нерядко превишават скоростта, което е изключително опасно и съчетано с високите температури, които ограничават в някаква степен възможностите на водача, е много опасно за произшествия. По думите му лятото е благосклонен период към автомобила. „Важно е да се проверят и гумите, доколко те са с протектори, доколко са изправни. Тъй като високите температури повишават налягането в гумите и, ако те са износени, би трябвало да се сменят, независимо, че пътят е сух и че няма опасност за приплъзване“, посочи комисар Стратиев. „Целостта на гумите е много важна в този период. Ако някой все още не е сменил зимните гуми с летни, би могъл да остане без гуми, тъй като при тези горещини, за едно пътуване до морето и обратно, те ще станат негодни, защото материалът, от който са направени е доста по-мек, предвидени са за доста по-ниски температури, а жегите просто ще ги „разтопят“, каза той. \r\nСтефан ПЕТРОВ", "date": "2017-06-29", "title": "Комисар Алекси Стратиев: В летния период по-важна е подготовката на шофьора за участие в движението, отколкото на автомобила"}
{"url": "http://www.focus-news.net/news/2017/06/29/2409964/blagoevgrad-chitalishtata-v-bansko-i-dobrinishte-sa-preustroeni-i-sa-s-podobrena-energiynata-efektivnost.html", "text": "Завършиха дейностите по преустройство и подобряване на енергийната ефективност на читалищата в Банско и Добринище. Това съобщиха от пресцентъра на Община Банско. Двата проекта бяха одобрени за финансиране едновременно от Националния доверителен еко фонд. Проектът за „Преустройство и подобряване на енергийната ефективност на читалище „Никола Вапцаров – 1894” – гр. Банско” е на обща стойност 184 139,80 лв., като съфинансирането от страна на Община Банско е в размер на 15%. Изпълнявайки заложените дейности, бе подобрено състоянието на сградния фонд на читалището. Бяха подменени част от осветителните тела и електрически инсталации. Радиаторите са заменени с вентилаторни конвектори, вкл. в залата за танци – първо и второ ниво, а кинокабинката вече ще се отоплява с алуминиев радиатор. Допълнително бе изпълнена изолация на външните стени и покрива, и подменена останалата неподменена дограма.\r\nИзвършените дейности, свързани с подобряване на енергийната ефективност на Народно читалище „Димитър Благоев 1925” – град Добринище” са в размер на 128 905,91 лв., като отново дела на община Банско във финансирането е 15%.  Покривът на читалището вече има поставена топлоизолация, подменена е дограмата, подобрена е електрическата инсталация. Дългогодишният проблем на сградата, свързан със скъпото и неефективно отопление на помещенията, намери своето решение, като бе изграден топлопроповод към близкото учебно заведение, откъдето читалището ще черпи топлина зимно време. Монтираната нова отоплителна инсталация ще позволи провеждането на редовни събития и по-активна читалищна дейност в студените месеци от годината. Голяма част от осветителните тела и тук са подменени със светодиодно LED осветление.\r\n„Създаването на модерна среда за предоставяне на културни, образователни и социални услуги бе водещото в тези два проекта. Направените интервенции ще осигурят условия за разнообразяване на портфолиото от дейности на читалищата и запазване статута им на водещи културни средища. Изграденият топлопровод, който свързва отоплителната инсталация в читалището с тази на училището в града, ще обслужва също сградата на кметството, което досега се отопляваше нерентабилно. Така затваряме кръга, като ще постигнем намаляване на разхода за отопление в още две общински сгради и ще запълним монтираните мощности на отоплителната система на учебното заведение”, каза кметът Георги Икономов завършването на проектите.", "date": "2017-06-29", "title": "Благоевград: Читалищата в Банско и Добринище са преустроени и са с подобрена енергийната ефективност"}
{"url": "http://www.focus-news.net/news/2017/06/29/2409966/afp-kardinal-dzhordzh-pel-napalno-othvarlya-obvineniyata-sreshtu-nego-za-seksualno-posegatelstvo.html", "text": "Кардинал Джордж Пил обяви в четвъртък, че ще се оттегли от старшия си ватикански пост, за да се завърне в Австралия, където ще бъде изправен пред съда по подозрения в сексуална злоупотреба – обвинения, които – съгласно думите му, той „напълно отхвърля“, предава AFP.\r\n„Те са фалшиви. Цялата идея за сексуално малтретиране се отвращава\", добави Пел, номер три в йерархията на Католическата църква, след като полицията на австралийския щат Виктория обяви, че е обвинен в посегателство със сексуален характер.Тереза Герова", "date": "2017-06-29", "title": "AFP: Кардинал Джордж Пел „напълно отхвърля“ обвиненията срещу него за сексуално посегателство"}
{"url": "http://www.focus-news.net/news/2017/06/29/2409943/plovdiv-prokuraturata-e-povdignala-obvineniya-na-romite-koito-v-ponedelnik-sa-napadnali-mladi-sportisti-kray-asenovgrad.html", "text": "Прокуратурата е повдигнала обвинения на ромите, които в понeделник са нападнали с колове и мотики ученици, треньори и родители от отбора по кану-каяк докато са тренирали на язовир „40-те извора“ край Асеновград. Това съобщи за Радио „Фокус” – Пловдив районният прокурор на Асеновград Калоян Димитров. Прокуратурата е задържала за 72 часа виновните още в понеделник с обвинение по чл. 325 за хулигански прояви с изключителна дързост и цинизъм. \r\nРаботи се активно, обвиненията все още се конкретизират, като има вероятност утре в съда да се внесе искане за мерки за неотклонение по отношение на някои от тях. Задържани са общо 9 души.\r\nЦветана ТОНЧЕВА", "date": "2017-06-29", "title": "Пловдив: Прокуратурата е повдигнала обвинения на ромите, които в понeделник са нападнали млади спортисти край Асеновград"}
{"url": "http://www.focus-news.net/news/2017/06/29/2409967/parlamentat-prie-na-parvo-chetene-promeni-v-zakona-za-publichnoto-predlagane-na-tsenni-knizha-tselyashti-podobryavane-na-investitsionnata-sreda.html", "text": "Със 122 гласа „за”, нито един „против” и 3- „въздържал се” парламентът прие на първо четене Законопроект за изменение и допълнение на Закона за публичното предлагане на ценни книжа, внесен от народните представители от ГЕРБ Делян Добрев и Данаил Кирилов на 25 май 2017 г., предаде репортер на Агенция „Фокус”. \r\nСпоред вносителите законопроектът цели подобряване на инвестиционната среда и на капиталовия пазар в страната, защита на интересите на инвеститорите и облекчаване на административната тежест за публичните дружества и емитентите на ценни книжа. Със законопроекта се предлагат промени в уредбата на публичното предлагане на ценни книжа и допускането им до търговия на регулиран пазар. Прецизират се разпоредбите относно дейността на Фонда за компенсиране на инвеститорите.\r\nС предлаганите промени се увеличава броя на лицата, до които се предоставя информацията за предлагане на ценни книжа от 100 на 150 за непублична емисия, въвежда се изключение от задължението за публикуване на проспект за емисии на ценни книжа, чиято обща стойност в рамките на Европейския съюз е по-малка от 1 000 000 евро, както и се намалява срока за разглеждане и произнасяне на Комисията за финансов надзор по заявления за потвърждаване на проспекти на емитенти.\r\nПроектът на закон предвижда участие на представител на асоциацията на управляващите дружества във Фонда за компенсиране на инвеститорите, с което се осигурява представителство в управлението на всички лица, които са задължени да правят вноски в него. \r\nЗаконопроектът въвежда минимален праг на размера на общата годишна вноска на всеки участник във Фонда за компенсиране на инвеститорите, както и освобождаване на Фонда от заплащане на корпоративен данък за дейностите по възстановяване и преструктуриране на инвестиционни посредници. Вменява се в задължение за емитента да изкупи по искане на облигационер облигациите по емисионна стойност, когато не са допуснати до търговия на регулиран пазар на ценни книжа. \r\nЗаконопроектът създава правната възможност Комисията за финансов надзор да налага принудителна административна мярка – спиране на продажбата на акциите на публични дружества при системно неизпълнение на задълженията на публичното дружество, както и при неосигуряване на достатъчно гаранции за защитата на интересите на инвеститорите. Като последваща мярка законопроектът предвижда и възможността Комисията за финансов надзор да заличи съответното дружество от регистъра на публичните дружества.\r\nИван ЛАЗАРОВ", "date": "2017-06-29", "title": "Парламентът прие на първо четене промени в Закона за публичното предлагане на ценни книжа, целящи подобряване на инвестиционната среда"}
{"url": "http://www.focus-news.net/news/2017/06/29/2409969/dobrich-turski-grazhdanin-izdirvan-za-ubiystvo-v-norvegiya-e-s-myarka-vremenno-zadarzhane-pod-strazha.html", "text": "Искането на Окръжната прокуратура в Добрич да бъде наложена мярка „Временно задържане под стража“ за срок до 40 дни на турски гражданин бе уважено от състав на Добричкия окръжен съд. Това съобщиха от пресцентъра на Апелативна прокуратура – Варна.\r\n40-годишният Хасан Калънч бил установен и задържан на ГКПП „Дуранкулак”. Той е издирван за убийство, извършено в Кралство Норвегия. Съдебните власти са декларирали намерение да отправят официално искане до българските съдебни власти за екстрадиране на  лицето.", "date": "2017-06-29", "title": "Добрич: Турски гражданин, издирван за убийство в Норвегия, е с мярка „Временно задържане под стража“"}
{"url": "http://www.focus-news.net/news/2017/06/29/2409970/blagoevgrad-politsiyata-razkri-oranzheriya-v-mestnostta-razhdak-s-12-rasteniya-reagirali-na-kanabis.html", "text": "Полицията разкри оранжерия с 12 растения, реагирали на канабис, съобщиха от Областната дирекция на МВР - Благоевград. Вчера полицейски служители са извършили проверка в местността „Ръждак”, Община Петрич, където са установили оранжерия, с открити в нея 12 броя зелени тревисти растения, с бруто тегло 120 килограма, реагирали на канабис, найлонова чанта със сухи съцветия, с бруто тегло от 360 грама, реагирали на канабис, както и 35 броя патрони. Образувано е досъдебно производство. Работата по случая продължава.", "date": "2017-06-29", "title": "Благоевград: Полицията разкри оранжерия в местността „Ръждак” с 12 растения, реагирали на канабис"}
{"url": "http://www.focus-news.net/news/2017/06/29/2409971/sofiya-do-1200-chasa-shte-bade-ogranicheno-dvizhenieto-v-rayona-na-selo-radina-po-pat-ii-16-sofiya-svoge-poradi-sledstveni-deystviya-ot-organite-na-mvr.html", "text": "Днес от 11.00 до 12.00 часа ще бъде ограничено движението в района на село Радина по път II-16 София-Своге, поради следствени действия от органите на МВР. Това съобщиха от пресцентъра на Агенция \"Пътна инфраструктура\". От АПИ призовават шофьорите да се движат с повишено внимание и обходен маршрут : Своге-Искрец - Костинброд - София.", "date": "2017-06-29", "title": "София:  До 12.00 часа ще бъде ограничено движението в района на село Радина по път II-16 София-Своге, поради следствени действия от органите на МВР"}
{"url": "http://www.focus-news.net/news/2017/06/29/2409968/vatikanat-kardinal-dzhordzh-pel-e-poluchil-otpusk-ne-e-napusnal-posta-si.html", "text": "Висшето църковно ръководство е разрешило на кардинал Джордж Пел да се оттегли в отпуск, ковчежникът не е подал оставка. Това поясниха в четвъртък от Ватикана, предава AFP.\r\nВ силно подкрепящото изявление от Светия престол се казва, че папа Франциск оценява „честността“ на Пел в периода, в който той е работил върху икономическите реформи. Тереза Герова", "date": "2017-06-29", "title": "Ватиканът: Кардинал Джордж Пел е получил отпуск, не е напуснал поста си"}
{"url": "http://www.focus-news.net/news/2017/06/29/2409972/sport-germaniya-i-meksiko-se-izpravyat-edin-sreshtu-drug-vav-vtori-polufinalen-mach-za-kupata-na-konfederatsiite.html", "text": "Националните отбори по футбол на Германия и Мексико се изправят един срещу друг във втори полуфиналеч мач за Купата на конфедерациите.\r\nСрещата, която ще се играе на Олимпийския стадион в Сочи, ще започне в 21 часа българско време. Победилият отбор ще излезе срещу футболистите на Чили, които в първия мач за полуфинала на първенството надвиха португалците с 3:0 след дузпи.", "date": "2017-06-29", "title": "Спорт: Германия и Мексико се изправят един срещу друг във втори полуфинален мач за Купата на конфедерациите"}
{"url": "http://www.focus-news.net/news/2017/06/29/2409975/pregled-na-osnovnite-temi-v-pazardzhishkiya-pechat.html", "text": "Водеща тема за вестник „Знаме е „Учениците от нашата област в топ 3 по слаби оценки на матурата”. Тазгодишният процент скъсани ученици е второто най-лошо постижение в историята на зрелостните изпити у нас. По-лошото представяне и като брой слаби оценки и като среден успех донякъде може да се обясни и със контрола и мерките против преписване през последните години – с други думи, оценките вече по-точно отразяват реалните знания и способности на учениците, пише изданието, като цитира анализ на Института за пазарна икономика. Темата образование заема и цялата четвърта страница, като според водещото заглавие „Деветима станаха гимназистите с бал 30 точки от 500 възможни”. \r\nГоляма част от втора страница е посветена на поредното заседание по делото за злоупотреби срещу бивш юрист и бивш зам.-кмет на община Ракитово. От статията става ясно, че адвокатът Лука Бельов е представил множество документи, а искането от страна на прокуратурата е в следващото заседание да бъдат представени оригиналите, а не копия. „Археолози пак ще търсят началото на селището” е друго заглавие от днешния брой. Става дума за археологическите разкопки на могилата край село Юнаците. Археолози започнаха проучването на праисторическия обект на 26 юни. В 38-то поред археологическо лято участва екип с научен ръководител доц. Явор Бояджиев от Националния археологически институт с музей при БАН. Негов заместник е колегата му Камен Бояджиев. Участва и археологът Валери Петров. Очаква се попълване на екипа от други проучватели, както и от Историческия музей в Пазарджик, уточнява ежедневникът. Последната страница е посветена на културните прояви в региона. Сред темите е „С лагер на Юндола завърши Детското полицейско училище”.", "date": "2017-06-29", "title": "Преглед на основните теми в пазарджишкия печат"}
{"url": "http://www.focus-news.net/news/2017/06/29/2409944/plovdiv-kmetat-na-asenovgrad-shte-se-sreshtne-s-protestirashtite-sreshtu-romite-koito-napadnaha-sportisti.html", "text": "В 12.00 часа днес в сградата на община Асеновград протестиращите ще се срещнат с кмета и представители на институциите – полиция, прокуратура, ВиК и Електроснабдяване. Това съобщи за Радио „Фокус” Пловдив кметът д-р Емил Караиванов. „Надявам се гражданите да могат да формулират точно проблемите и своите претенции на тази среща, тъй като снощи откъслечно разбрахме за част от тях”, каза Караиванов. „Готови сме да  приемем становището им и каквото е в нашите компетенции да предприемем мерки”, каза още кметът. Според него исканията на гражданите за повече контрол, за повече законност и предприемането на мерки, за бъдат наказани истинските виновници за случая, който е по-скоро криминален, срещат пълното разбиране и от представителите на институциите. „Надявам се да има разбиране от страна на гражданите и да се даде необходимото време на отговорните институции да свършат работата си и да накажат виновниците“, каза още Емил Караиванов.\r\nСрещата днес ще бъде открита за медии.\"Фокус\" припомня: Стотици асеновградчани излязоха на протест в сряда вечерта. Недоволството им е срещу група роми, които в понеделник след конфликт нападнаха с колове и мотики ученици, треньори и родители от отбора по кану-каяк, докато са тренирали на язовир „40-те извора“. През нощта представители на жандармерия и специални части останаха в града, за да подсигурят реда и мира. В момента полицейското присъствие в града е засилено.\r\nЦветана ТОНЧЕВА", "date": "2017-06-29", "title": "Пловдив: Кметът на Асеновград ще се срещне с протестиращите срещу ромите, които нападнаха спортисти"}
{"url": "http://www.focus-news.net/news/2017/06/29/2409962/vidin-tarzhestveni-liturgii-se-otsluzhvat-vav-vsichki-tsarkvi-za-praznika-na-svetite-apostoli-petar-i-pavel.html", "text": "Тържествени литургии се отслужват във всички видински църкви за празника на светите апостоли Петър и Павел, предаде репортер на Радио „Фокус” – Видин. Храмов празник във Видинска духовна околия имат църквите в град Кула и в селата Гомотарци, Майор Узуново, Кутово и Дружба. \r\nБелоградчишки епископ Поликарп ще отслужи тържествена литургия в църквата „Свети ап. Петър и Павел” в град Кула по повод храмовия й празник, съобщиха от Видинската света митрополия.", "date": "2017-06-29", "title": "Видин: Тържествени литургии се отслужват във всички църкви за празника на светите апостоли Петър и Павел"}
{"url": "http://www.focus-news.net/news/2017/06/29/2409979/gabrovo-edinstveniyat-zakrit-pluven-baseyn-koyto-raboti-v-grada-se-namira-v-pmg-akad-ivan-gyuzelev.html", "text": "Единственият закрит плувен басейн, който работи в град Габрово, се намира в ПМГ „Акад. Иван Гюзелев“. Това потвърди за Радио „Фокус“ - Велико Търново директорът на учебното заведение Цветана Кюмюрджиева. Тя уточни, че той отговаря на всички изисквания, определени от здравните експерти в града и нарушения никога не са констатирани. „Ежегодно, на 3 юли спираме басейна, но не защото той не е в добро състояние, а защото лятото правим профилактика. Спасителите ни заминават по морето и по тази причина, ние ще източим басейна и ще направим ремонт и профилактика. След това през септември отново ще отворим“, обясни Цветана Кюмюрджиева. \r\nБасейнът от затворен тип работи откакто училището съществува. През 2009 година му е направен основен ремонт и до момента никога не е затварял. На територията на Габровска област има общо три плувни комплекса на закрито. Освен в регионалния център, те се намират в селата Боженци и Червенци.\r\nОсвен това в областта има разкрити и 38 открити плувни басейни, според информация, публикувана на интернет сайта на Регионалната здравна инспекция.\r\nЛуиза ТРАНЧЕВА", "date": "2017-06-29", "title": "Габрово: Единственият закрит плувен басейн, който работи в града, се намира в ПМГ „Акад. Иван Гюзелев“"}
{"url": "http://www.focus-news.net/news/2017/06/29/2409959/komisar-atanas-ilkov-od-na-mvr-plovdiv-za-kratko-vreme-sa-bili-otvedeni-v-politsiyata-chetirima-mladezhi-uchastvali-v-protesta-v-asenovgrad.html", "text": "Четирима младежи от протестиращите снощи в Асеновград са били отведени за малко в полицията около 22.00 часа, но след това са били освободени. Това съобщи за Радио „Фокус” – Пловдив комисар Атанас Илков, директор на Областната дирекция на МВР – Пловдив. Младежите са били малко по-буйни и инициативни по време на самия протест и затова се е наложило отвеждането им в полицията, обясни комисар Илков. Четиримата са били без лични документи, за което са им съставени актове. След това са били освободени веднага. В момента няма задържани лица от протестиращите.\r\nЦветана ТОНЧЕВА", "date": "2017-06-29", "title": "Комисар Атанас Илков, ОД на МВР – Пловдив: За кратко време са били отведени в полицията четирима младежи, участвали в протеста в Асеновград"}
{"url": "http://www.focus-news.net/news/2017/06/29/2409977/tri-balgarski-avtobusa-s-fenove-na-botev-plovdiv-sa-spreni-ot-makedonskata-politsiya-pri-kriva-palanka-zaradi-balgarski-znamena.html", "text": "Три български автобуса с фенове на \"Ботев\" (Пловдив) са спрени от македонската полиция при Крива паланка заради български знамена, съобщиха за Агенция „Фокус“ от фен клуба на отбора. Автобусите на „Ботев“ (Пловдив) пътуват за Тирана, за срещата „Партизани“ – Тирана – „Ботев“ (Пловдив) от предварителния кръг на Лига „Европа“.\r\n„Фокус“ ще продължи да ви информира", "date": "2017-06-29", "title": "Три български автобуса с фенове на \"Ботев\" ( Пловдив) са спрени от македонската полиция при Крива паланка заради български знамена"}
{"url": "http://www.focus-news.net/news/2017/06/29/2409973/zhelyo-boychev-bsp-direktorat-na-ndk-miroslav-borshosh-kazva-che-mu-e-okazvan-natisk-a-ministar-lilyana-pavlova-che-ne-sa-spazvani-srokove-vaprosat-e-koy-zabluzhdava-obshtestvoto.html", "text": "Ръководителят на НДК Мирослав Боршош заявява, че отказва да подписва обществени поръчки под натиск на ръба на закона и против правилата. В пленарна зала трябва да стане ясно кой е оказвал този натиск. Това каза зам.-председателят на ПГ на БСП Жельо Бойчев по време на дебатите по гласуването за създаване на комисия за установяване на факти и обстоятелства при разходване на средствата, предоставени на НДК за Председателството на Съвета на ЕС, предаде репортер наАгенция „Фокус“. „Министърът по Председателството Лиляна Павлова, която до вчера беше и принципал твърди, че НДК се управлява лошо, липсва дисциплина, не се спазват сроковете“, посочи той. „Въпросът е кой от двамата лъже и заблуждава обществото“, коментира Жельо Бойчев. „Прокуратурата потвърди, че има констатирани нарушения относно разходването на средства“, обясни той и допълни, че предмет на дейност на комисията трябва да бъде проверката и на тези факти. „Констатира се забавяне на сроковете относно подготовката и приключването на строително-монтажните дейности в НДК“, поясни Жельо Бойчев. Според него всички тези обстоятелства могат да доведат до застрашаване на провеждането на Българското председателство. „Има реален шанс да се изложим пред чужденците, както се казва“, коментира Жельо Бойчев. „Големият въпрос, който седи пред комисията е как се харчат парите на българските данъкоплатци“, каза още той.\r\nБиляна ИВАНОВА", "date": "2017-06-29", "title": "Жельо Бойчев, БСП: Директорът на НДК Мирослав Боршош казва, че му е оказван натиск, а министър Лиляна Павлова, че не са спазвани срокове - въпросът е кой заблуждава обществото"}
{"url": "http://www.focus-news.net/news/2017/06/29/2409978/tsvetan-tsvetanov-gerb-kolkoto-po-rano-zapochne-da-raboti-vremennata-komisiya-za-ndk-tolkova-po-rano-shte-otpadnat-vsichki-samneniya.html", "text": "Колкото по-рано започне да работи временната комисия за НДК, толкова по-рано ще отпаднат всички съмнения. Това заяви от парламентарната трибуна народният представител и председател на ПГ на ГЕРБ Цветан Цветанов, по време на дебатите по проекта на решение за създаване на Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз, предаде репортер на Агенция „Фокус”. Създаването на тази комисия е по предложение на „БСП за България”, а по време на изказването си Цветанов се обърна към опозицията с думите: „Нашето политическо решение е да приемем вашето предложение, защото вчерашните твърдения, че ГЕРБ няма да подкрепи създаването на временна комисия и всичко това, което се изнесе в публичното пространство по председателството и по ремонтните дейности в НДК са вашата възможност да създадете фалшиви новини”. По думите му за ГЕРБ водещ принцип е прозрачността. „Има междинен одитен доклад, който е на независими орган. Министър Лиляна Павлова се е съобразила с него и е направила съответния доклад, който е представила на министър-председателя Бойко Борисов”, коментира Цветанов. \r\nВ реплика народният представител от „БСП за България” Драгомир Стойнев приветства желанието на ГЕРБ да подкрепи комисията. Той се обърна към Цветанов с въпроса: „Къде видяхте фалшивата новина? В това, че прокуратурата разследва и има досъдебно производство? В това, че Лиляна Павлова желае да уволни г-н Боршош за некомпетентност или за това, че той заяви, че върху него е оказван натиск да подписва обществени поръчки? Къде намесихте БСП тук?”. \r\nВ дуплика Цветан Цветанов заяви, че именно твърдението на БСП, че ГЕРБ няма политическата воля да се бори с корупцията съставлява фалшива новина и още веднъж потвърди, че групата му ще подкрепи създаването на комисията. \r\nИван ЛАЗАРОВ", "date": "2017-06-29", "title": "Цветан Цветанов, ГЕРБ: Колкото по-рано започне да работи временната комисия за НДК, толкова по-рано ще отпаднат всички съмнения"}
{"url": "http://www.focus-news.net/news/2017/06/29/2409985/vidin-gradat-otbelyazva-mezhdunarodniya-den-na-reka-dunav.html", "text": "Видин се включва в отбелязването на Международния ден на река Дунав, предаде репортер на Радио „Фокус” – Видин. На 29 юни 1994 г. е подписана Конвенцията за опазване на река Дунав, която урежда международното сътрудничество за опазването и устойчивото използване на реката. По традиция в градовете по поречието на Дунав се организират фестивали и различни инициативи, имащи за цел да привлекат общественото внимание към опазването на реката. \r\nВидин се включва в отбелязването на Международния ден на река Дунав с инициативата на Регионалната библиотека „Михалаки Георгиев” в открития наскоро Център за обучение, изкуство и култура с организирането на БиблиоКораб. Заместник-кметът на Община Видин Венци Пасков също ще вземе участие в тази инициатива. От Регионалната библиотека посочват, че всички желаещи могат да се качат на кораба и да разберат повече за вечната река, за страните през които минава, за екосистемите, за есетровите риби, за качествата на водата й и какво може всеки да направи за опазването й. Темата на тазгодишната кампания е „Есетровите риби като динозаврите на Дунав”, а повече информация за речните жители ще представят експерти от Регионална здравна инспекция – Видин и риболовци. Мотото на инициативата е „Бъди активен, защити есетровите риби”. Пасажерите ще изработят послание към реката, ще рисуват и ще се докоснат до водния свят на Дунава. Организатори са Община Видин и Регионална библиотека „Михалаки Георгиев, с участието на Регионална здравна инспекция – Видин и Младежки информационно-консултантски център – Видин.\r\nАнна ЛОЗАНОВА", "date": "2017-06-29", "title": "Видин: Градът отбелязва Международния ден на река Дунав"}
{"url": "http://www.focus-news.net/news/2017/06/29/2409980/kurir-sarbiya-skandalno-naznachavat-vulin-za-ministar-na-otbranata-sled-kato-e-izbyagal-ot-voenna-sluzhba.html", "text": "\"Скандал. Вулин става военен министър, след като е избягал от военна служба и крие картон за освобождаване\", пише белградският Kurir.\r\nСпоред опозиционното издание \"повечето от новите министри служат за украса\" и докато Вулин не е ходил войник, то министърът на екологията Горан Триван е бил осъждан за измама с апартаменти..Тереза Герова", "date": "2017-06-29", "title": "Kurir (Сърбия): Скандално назначават Вулин за министър на отбраната, след като е избягал от военна служба"}
{"url": "http://www.focus-news.net/news/2017/06/29/2409983/v-navecherieto-na-g-20-angela-merkel-otpravi-preduprezhdeniya-za-protektsionizma-i-izolatsionizma.html", "text": "В специално изявление, посветено на предстоящата среща на върха на лидерите от Г-20, германският канцлер Ангела Меркел отправи предупреждения за протекционизма и изолационизма в момент, в който светът е изправен пред глобални проблеми като заплахите от тероризма и промените в климата, предава AFP.\r\n„Тези, които смятат, че проблемите на този свят може да бъдат решени с изолационизъм или протекционизъм, са в ужасна грешка\", заяви Меркел пред депутатите в германския парламент.Тереза Герова", "date": "2017-06-29", "title": "В навечерието на Г-20: Ангела Меркел отправи предупреждения за протекционизма и изолационизма"}
{"url": "http://www.focus-news.net/news/2017/06/29/2409976/komisar-atanas-ilkov-od-na-mvr-plovdiv-novi-politseyski-sili-shte-badat-izprateni-po-obyad-v-asenovgrad.html", "text": "Засилено е полицейското присъствие в Асеновград. Нови полицейски сили ще бъдат изпратени по обяд в града. Това съобщи за Радио „Фокус” – Пловдив комисар Атанас Илков, директор на Областната дирекция на МВР – Пловдив. Ще бъде поискана и помощ от съседните дирекции, ако това се наложи, подчерта комисар Илков. „Следим процесите и където можем – влияем, където не успяваме го правим на терен. Надявам се, да успеем да овладеем процеса”, добави комисар Илков.\r\nПолицията няма да допусне действия, които биха застрашили гражданите на Асеновград и служителите на реда. Комисар Илков припомни как се е стигнало до ескалиране на напрежението там. На едно от местата, където отборът по кану-каяк провежда подготовката си, е възникнал скандал между българите и няколко лица от ромския квартал, който прераства в сбиване. Впоследствие този скандал се пренася пред болницата на Асеновград, където е закарано едното лице, за да получи медицинска помощ. Много бързо служители на Районното управление са се намесили и са предотвратили разрастване на скандала. Виновните лица са били задържани.\r\nОт вчера в социалната мрежа текат призиви за изразяване на гражданска активност по отношение на създалата се ситуация. Снощи на протеста са дошли повече от хората заявили участие и се е стигнало до ескалация на напрежението, което е продължило до късно през нощта.\r\nПолицията е взела необходимите мерки за да не се допуска ново стълкновение. Наложило се е да се водят разговори с жителите на ромския квартал, каза още комисар Атанас Илков.\r\nЦветана ТОНЧЕВА", "date": "2017-06-29", "title": "Комисар Атанас Илков, ОД на МВР – Пловдив: Нови полицейски сили ще бъдат изпратени по обяд в Асеновград"}
{"url": "http://www.focus-news.net/news/2017/06/29/2409982/balgarskiyat-konsul-pristigna-v-kriva-palanka-okazva-sadeystvie-na-zadarzhani-fenove-na-botev-plovdiv.html", "text": "Консулът Венцислав Цветанов от Посолството на Република България в Република Македония пристигна спешно в полицейското управление на град Крива паланка, където всеки момент ще бъдат докарани три автобуса с футболни фенове на „Ботев” (Пловдив). Това съобщиха от пресцентъра на МВнР.\r\nСпоред македонската полиция фактите са следните: \r\nТри автобуса с фенове на „Ботев” (Пловдив), пътуващи за Албания, през територията на Република Македония, са спрели към 3 ч. през нощта за почивка на магистралата Скопие-Тирана на определени за това места. Четирима от феновете със спрей са изрисували графити върху сградите за почивка. Полицията твърди, че разполага с видеозапис. \r\nПри молба от органите на реда да бъдат санкционирани за хулиганската си постъпка, българските граждани отказват. На четиримата фенове ще бъде съставен административно наказателен акт. Докато не платят глобите, четиримата български граждани няма да бъдат освободени да продължат пътуването си. В момента останалите пътуващи в автобусите са солидарни с тези фенове и остават на място. \r\n„Ботев” (Пловдив) гостува на Партизани (Тирана) днес от 18 ч. българско време в мач от първия квалификационен кръг на турнира Лига Европа. \r\nБългарското посолство ще оказва пълно съдействие на феновете.", "date": "2017-06-29", "title": "Българският консул пристигна в Крива паланка, оказва съдействие на задържани фенове на „Ботев” (Пловдив)"}
{"url": "http://www.focus-news.net/news/2017/06/29/2409990/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-30-yuni.html", "text": "„Софийска вода” временно ще прекъсне водоснабдяването в някои части на столицата на 30 юни, съобщиха от дружеството. В петък във връзка с подмяна на пожарен хидрант  на бул. „Княз Александър Дондуков“, Център, се налага спиране на водоподаването от 9:00  до 18:00 часа на клиентите на „Софийска вода”, живеещи в района на: бул. „Княз Александър Дондуков“, бул. „Васил Левски“, ул. „Панайот Волов“, бул. „Янко Сакъзов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Княз Александър Дондуков“ №58.\r\nВ петък във връзка с подмяна на сградно водопроводно отклонение на ул. „Трънски път“, с. Лозен, се налага спиране на водоподаването от 9:00  до 16:00 часа на клиентите на „Софийска вода”, живеещи в района на: ул. „Шипка“, ул. „Зорница“, ул. „Трънски път“, ул. „Синчец“, ул. „Божур“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:ул. „Трънски път“ ъгъла с ул. „Божур“.\r\nВ петък във връзка с подмяна на сградно водопроводно отклонение до бл. 522 , жк. „Люлин“ 5, се налага спиране на водоподаването от 9:00  до 21:00 часа на клиентите на „Софийска вода”, живеещи в района на: бл. 512, бл. 513, бл. 522, бл. 531, бл. 532, бл. 533. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:ул. „Поручик Григорий Загорски“ ъгъла с ул. „Мичман Димитър Светогорски“.\r\nВ петък във връзка с частична подмяна на сградно водопроводно отклонение на ул. „Равнище“ , кв. „Суходол“ ,  се налага спиране на водоподаването от 9:00  до 14:00 часа на клиентите на „Софийска вода”, живеещи в района на: ул. „Веселин Бешевлиев“, ул. „Падина“, ул. „Смърдана“, ул. „Равнище“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:ул. „Падина“ ъгъла с ул. „Веселин Бешевлиев“.", "date": "2017-06-29", "title": "„Софийска вода” временно ще прекъсне водоснабдяването в някои части на столицата на 30 юни"}
{"url": "http://www.focus-news.net/news/2017/06/29/2409981/zasedanieto-na-natsionalniya-savet-za-tristranno-satrudnichestvo-se-otlaga-poradi-sluzheben-angazhiment-na-predsedatelya-valeri-simeonov.html", "text": "Насроченото за днес заседание на Националния съвет за тристранно сътрудничество се отлага поради служебен ангажимент на председателя Валери Симеонов. Това съобщиха от правителствената информационна служба.", "date": "2017-06-29", "title": "Заседанието на Националния съвет за тристранно сътрудничество се отлага поради служебен ангажимент на председателя Валери Симеонов"}
{"url": "http://www.focus-news.net/news/2017/06/29/2409987/tass-vladimir-putin-shte-prieme-za-sreshta-germanskiya-vanshen-ministar.html", "text": "Държавният глава на Руската федерация Владимир Путин ще приеме за среща в четвъртък германския външен министър Зигмар Габриел, който е на посещение в страната, предава информационната агенция TACC.\r\n„Да, днес ще има (среща между Путин и Габриел)“, потвърди пред журналисти Юрий Ушаков, съветник на руския президент.Тереза Герова", "date": "2017-06-29", "title": "ТАСС: Владимир Путин ще приеме за среща германския външен министър"}
{"url": "http://www.focus-news.net/news/2017/06/29/2409988/burgas-rayonna-prokuratura-nesebar-poiska-myarka-zadarzhane-pod-strazha-spryamo-mazha-napadnal-nezryashti-turisti-v-grada.html", "text": "Районна прокуратура – Несебър внесе в съда искане за определяне на постоянна мярка „задържане под стража“ спрямо 21-годишния Тодор Н. от град Несебър. Това съобщиха от Районната прокуратура. \r\nТодор Н. е обвинен затова, че на 24 юни около 20.20 часа а ул.„Месембрия“ в Несебър при управление на моторно превозно средство марка „Мерцедес“ извършил непристойни действия, грубо нарушаващи обществения ред и изразяващи явно неуважение към обществото, а именно: блъснал незряща пешеходка (51-годишна гражданка на Република Словакия) и излязъл от управлявания от него автомобил, след което нанесъл удар с лявата си ръка в областта на лицето на друг пешеходец (57-годишна гражданка на Република Словакия), като скочил в движение и оставил без непрекъснат контрол при включен двигател управлявания от него автомобил, като деянието по своето съдържание се отличава с изключителна дързост, изразяваща се в демонстративно и явно неуважение към обществото, чрез нанасяне безпричинно на побой, незачитане на човешката личност, съчетано с употреба на сила без личен мотив - престъпление по чл.325 ал.ІІІ във вр. с ал.ІІ предл. III-то вр. ал.І от НК.\r\nОчаква се Районен съд – Несебър е насрочил заседанието си на 29.06.2017г. от 13.30 ч.", "date": "2017-06-29", "title": "Бургас: Районна прокуратура – Несебър поиска мярка „задържане под стража“ спрямо мъжа, нападнал незрящи туристи в града"}
{"url": "http://www.focus-news.net/news/2017/06/29/2409974/vitsepremierat-valeri-simeonov-shte-prisastva-na-sreshtata-v-asenovgrad-mezhdu-mestnata-vlast-i-protestirashti-sreshtu-romskite-proizvoli.html", "text": "Вицепремиерът Валери Симеонов ще присъства на срещата в Асеновград между местната власт и протестиращи срещу ромските произволи , насрочена за 12:00 ч. Поканено е висшето ръководство на МВР, като към момента присъствие е потвърдил главният секретар Младен Маринов. Вицепремиерът написа в Туитър, че е „срамно и недопустимо“ български деца и спортисти да се страхуват да отидат на тренировка, защото може да бъдат „пребити“.", "date": "2017-06-29", "title": "Вицепремиерът Валери Симеонов ще присъства на срещата в Асеновград между местната власт и протестиращи срещу ромските произволи"}
{"url": "http://www.focus-news.net/news/2017/06/29/2409991/yens-stoltenberg-armiyata-na-kosovo-shte-bade-sazdadena-sas-saglasieto-na-maltsinstvata-v-stranata.html", "text": "Без изпълнение на някои условия или без съгласието на представителите на малцинствените етнически общности в най-младата държава на Балканския полуостров няма да има трансформация на Косовските сили за сигурност в армия. Това заяви генералният секретар на НАТО Йенс Столтенберг, пише македонското електронно издание „Локално“.\r\nНа въпрос дали НАТО ще се противопостави на създаването на армия на Косово, Столтенберг подчерта, че Алиансът е фокусиран върху събитията и се намира в постоянни консултации с властите в Прищина по този въпрос.\r\n„Изказвам загриженост във връзка с последните инициативи за формиране на армия на Косово без изпълнение на необходимите условия, по-точно, без съгласието на представителите на малцинствените етнически общности в Косово. Създаването на войската трябва да мине през парламентарен процес и трябва да бъде в съответствие с Конституцията“, категоричен бе норвежкият политик.\r\nМиналата седмица подобно послание до косовските институции отправи и заместник-помощник генералният секретар на НАТО за операциите Джон Манза, припомнят от редакцията..Тереза Герова", "date": "2017-06-29", "title": "Йенс Столтенберг: Армията на Косово ще бъде създадена със съгласието на малцинствата в страната"}
{"url": "http://www.focus-news.net/news/2017/06/29/2409986/gabrovo-v-emo-etar-cherpyat-posetitelite-s-yastieto-byal-mazh-po-povod-petrovden.html", "text": "На Петровден на огнището в Самарджийската къща в Етнографски музей на открито „Етър” между 11:30 и 16:00 часа ще се предлага ястието „Бял мъж”, съобщиха от музея. Ястието традиционно е приготвяно на този ден в музея, където може да се научи интересната му история. Българите вярват, че го е създал един светец – Петър, за да не се притесняват хората на нивата как да го посрещнат. И днес се разказва легендата как се явил на жътварите, а те се смутили, че няма с какво да го гостят. Отворили торбите, за да извадят от там поне сирене, но се оказало, че се е стопило от високите температури. Светецът стрил жито и го смесил със сиренето, сложил малко масло и приготвил първия „Бял мъж“. Традиционното петровденско ястие може да се яде като основно, но също така и като десерт, ако към него се добави сладко или мед.\r\n„Бял мъж” се приготвя лесно и бързо. Основен продукт е прясно, неизцедено и небито сирене, което се натрошава, леко се посолява и се вари на слаб огън. Бърка се с дървена лъжица, докато се разтопи до рядка течност. Слага се брашно и бъркането продължава до сгъстяване. Накрая се добавя парче масло.\r\nНа Петровден стопаните на овцете отиват „на мандра”.\r\nНа 29 юни е денят на светите апостоли Петър и Павел, известен като Петровден. По традиция, след двуседмичните Петрови пости, на празника се яде младо петровско пиле. На Петровден може да се работи, тъй като празникът е в най-усилното време на жътвата.\r\nПетровден е известен и като овчарски празник. На този ден стопаните на овцете отиват „на мандра”, където овчарите приготвят обредно ястие. В районите на Габровско, Троянско и Ловешко то е известно като „Бял мъж”, но под различни названия се среща по цялата българска етническа територия.\r\nС „Бял мъж“ овчарите гощават хората за здраве и приплод на стадата. Ястието се прави от прясно сирене, което се запържва с брашно. Както всяка обредна храна – то е много вкусно.\r\nВъпреки че в църковно-християнския календар на 29 юни се отбелязва и денят на апостол Павел, в традиционната култура Павльовден е на следващия ден 30 юни. На Павльовден забраната за работа и палене на огън е много строга, за да не удари гръм и градушка, да не се запали непожънатото на нивата жито или готовите снопи.", "date": "2017-06-29", "title": "Габрово: В ЕМО „Етър” черпят посетителите с ястието „Бял мъж” по повод Петровден"}
{"url": "http://www.focus-news.net/news/2017/06/29/2409992/vitsepremierat-ekaterina-zaharieva-shte-uchastva-v-zaklyuchitelnite-sreshti-na-harvatskoto-predsedatelstvo-na-psyuie.html", "text": "Заместник-министър председателят по правосъдната реформа и министър на външните работи Екатерина Захариева заминава днес за Република Хърватия като част от правителствена делегация, водена от премиера Бойко Борисов. Това съобщиха от пресцентъра на Министерство на външните работи. Делегацията ще вземе участие в заключителните срещи на Хърватското председателство на Процеса за сътрудничество в Югоизточна Европа (ПСЮИЕ).\r\nВ рамките на визитата българският вицепремиер ще участва в Срещата на министрите на външните работи на страните-членки от ППСЮИЕ, която ще се проведе в Дубровник на 30 юни. \r\nТази вечер българската делегация ще вземе участие и в официално откриване на паметната плоча на Дубровнишката грамота на цар Иван Асен II в парка „Плоче”. \r\nПроцесът за сътрудничество в Югоизточна Европа, изпълняващ ролята на форум за политически диалог за страните от региона, представлява едно от най-големите постижения на българската външна политика в последните две десетилетия по отношение на многостранното сътрудничество.\r\nЗараждането на инициативата става факт през юли 1996 г. в София и насърчава стабилизацията, възвръщане на доверието и развиването на добросъседски отношения между страните от Югоизточна Европа. Осемте държави-основателки, подписали Декларацията за добросъседски отношения, стабилност, сигурност и сътрудничество, са Албания, Босна и Херцеговина, България, Гърция, Република Македония, Румъния, Сърбия (по това време – Сърбия и Черна гора) и Турция.  Успехът на инициативата води до присъединяването на нови участници – през 2005 г. Хърватия, а малко по-късно същото правят и Молдова (2006 г.), Черна гора (2007 г.), Словения (2010 г.). Специфичен е случаят с Косово, чието членство първоначално е блокирано от няколко от страните в региона. Използвайки принципа на консенсусно взимане на решения в рамките на инициативата, Сърбия, Гърция, Румъния, Молдова и Босна и Херцеговина първоначално отхвърлят възможността за присъединяване на най-младата европейска държава към ПСЮИЕ. През 2014 г. Прищина е приобщена към дейността на процеса „on equal basis”.", "date": "2017-06-29", "title": "Вицепремиерът Екатерина Захариева ще участва в заключителните срещи на Хърватското председателство на ПСЮИЕ"}
{"url": "http://www.focus-news.net/news/2017/06/29/2409994/blagoevgrad-ofitsialno-be-zakrito-tazgodishnoto-izdanie-na-mesets-na-fotografiyata-2017.html", "text": "Наградиха победителите в тазгодишното издание на „Месец на фотографията“ – 2017 г., съобщиха от пресцентъра на Община Благоевград. В рамките на около месец, във фоайето на Община Благоевград бяха подредени снимки на различни местни фотографи, които успяха да покажат света през своя поглед, именно чрез обектива. Тазгодишния конкурс беше под наслов „Контрасти“, каквото бе и заглавието на изложбата. Конкурсът е предимно за учащи (ученици и студенти). Тази година победителите бяха отличени с грамоти и награди. Първо място  спечели Атанас Багашев. Той получи грамота и наградата фотоапарат. Второ място бе за Василия Мадолева, която също получи награда апарат. На трето място се подреди Йоана Джельова, която спечели фоточанта. Наградата на кмета бе спечелена от Николай Йовчев, който си тръгна с фото статив. В категорията принос за фотографията „Годишен преглед на фотографското изкуство“ 2017  бяха раздадени две награди-   памет за професионален фотоапарат. \r\n  Всички награди бяха осигурени от Община Благоевград и кмета д-р Атанас Камбитов. \r\n    Участниците тази година бяха над 80 като част от тях не са от Благоевград, но са представили своя поглед върху  града.     \r\n     Инициативата е най-мащабното по рода си мероприятие и се провежда в цялата страна. То е под егидата на Фотографска академия „Янка Кюркчиева“. Община Благоевград и Съюзът на благоевградските фотографи за четвърта поредна година организират фотоконкурс „Благоевград през погледа на младия фотограф“. Инициативата за конкурса, който се наложи в културната програма на общината и се превърна в традиционен е на кмета на общината д-р Атанас Камбитов и се осъществява с подкрепата на Сдружението на благоевградските фотографи.\r\n    Целта на фотоконкурсът е да предизвика интерес у младите хора да откриват и изследват заобикалящата ги среда и да изявяват творческите си заложби. Старанието в конкурса  е  да се  разкрие красотата на града, както и интересните моменти от ежедневието на неговите жители и гости.  Конкурсът се стреми да  към стимулиране  и насърчаване най-вече творческото общество от млади фотографи. \r\n   Всеки следващ конкурс ще бъде насочен към конкретна научна област (история, география, биология и т.н.). Конкурсът се провежда за четвърта поредна година и е под патронажа на кмета на община Благоевград д-р Атанас Камбитов.", "date": "2017-06-29", "title": "Благоевград: Официално бе закрито тазгодишното издание на  „Месец на фотографията“- 2017"}
{"url": "http://www.focus-news.net/news/2017/06/29/2409993/direktsiite-sotsialno-podpomagane-shte-kontrolirat-otpuskaneto-na-ednokratnata-pomosht-za-parvoklasnitsi.html", "text": "Дирекциите „Социално подпомагане“ ще контролират отпускането на еднократната помощ за първокласници, съобщиха от пресцентъра на Агенция за социално подпомагане. По 250 лв. еднократна помощ ще получат първокласниците, чиито семейства имат ниски доходи, реши правителството. С тези средства се очаква да бъдат подпомогнати около 46 000 деца, които тръгват на училище през септември т. г. За миналата учебна година с еднократна целева помощ в размер на 250 лева бяха подпомогнати 43 999 семейства за 44 849 деца, записани  в първи клас. Изплатената сума за цялата страна е 11 212 250 лв. За учебната 2015/2016 г.  бяха изплатени 11 157 292 лв. за 44 721 деца.\r\nЕднократната помощ се отпуска по реда на Закона за семейни помощи за деца. Право да я получат имат семейства, чиито деца са записани в първи клас в държавно или общинско училище за първи път. Друго задължително условие е средномесечният доход на член от семейството за предходните 12 месеца да е по-нисък или равен на 400 лв. Помощта се отпуска без условие за доход за деца с трайни увреждания, сираци и деца, настанени в приемни семейства и в семейства на роднини и близки по реда на Закона за закрила на детето. На това основание за учебната 2016/2017 г.  помощта получиха 1537  деца с трайни увреждания, 359 деца с един жив родител и 374 деца, настанени в семейства на роднини и близки и в приемни семейства.\r\nСрокът за подаване на заявление-декларация за отпускане на помощта след записване на детето в първи клас е не по-късно от 15 октомври на текущата учебна година. Помощта се възстановява, ако детето не постъпи в училище или не посещава редовно училище до завършване на първи клас.\r\nДирекциите „Социално подпомагане\" в страната ще извършват проверки в училищата за установяване на обстоятелството дали децата са постъпили в училище. За учебната 2016/2017 година бяха санкционирани 88 семейства, чиито деца не бяха постъпили в училище или детето, за което е отпусната помощта, не е посещавало редовно училище 3 поредни месеца.", "date": "2017-06-29", "title": "Дирекциите „Социално подпомагане“ ще контролират отпускането на еднократната помощ за първокласници"}
{"url": "http://www.focus-news.net/news/2017/06/29/2409984/vremenna-parlamentarna-komisiya-shte-proveryava-razhodvaneto-na-sredstva-predostaveni-na-ndk-za-podgotovka-na-balgarskoto-predsedatelstvo-na-saveta-na-es.html", "text": "Парламентът прие проект на решение за създаване на Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз, предаде репортер на Агенция „Фокус”. Временната комисия се създава за срок от 1 месец, а първоначално проекторешението предвиждаше тя да има общо 10 членове на паритетен принцип  - по двама народни представители от всяка група. След предложението на народния представител Павел Христов от ГЕРБ, което депутатите гласува и приеха, комисията бе организирана на пропорционален принцип, със съответните квоти на всяка една парламентарна група. Така комисията ще има общо 19 членове в съотношение: ГЕРБ – 8 представители, „БСП за България” – 6 представители, „Обединени патриоти”- 2, ДПС – 2, „Воля” – 1. Предстои да бъде попълнен и персоналният състав на комисията. \r\nИван ЛАЗАРОВ", "date": "2017-06-29", "title": "Временна парламентарна комисия ще проверява разходването на средства, предоставени на НДК за подготовка на българското председателство на Съвета на ЕС"}
{"url": "http://www.focus-news.net/news/2017/06/29/2409997/komisar-aleksi-stratiev-prez-lyatoto-proizshestviyata-i-zhertvite-na-patya-sa-2-ili-3-pati-poveche-v-sravnenie-sas-zimnite-mesetsi.html", "text": "През лятото произшествията са 2 или 3 пъти повече, както и жертвите на пътя, в сравнение със зимните месеци, тъй като през този период движението е изключително интензивно, което означава много участници в движението. Това каза в интервю за Агенция „Фокус“ комисар Алекси Стратиев, експерт по пътна безопасност и бивш директор на КАТ. „Не всички карат ежедневно това превозно средство, което управляват, поради което донякъде са загубили навика. И сега през лятото бих казал, че влизат в движението не съвсем подготвени“, посочи комисар Стратиев. Според него летният период е по-тежък от гледна точка на безопасността на движението, с много повече произшествия и с много повече жертви. „Преди всичко заради това, че движението е изключително интензивно, с оглед на сезона на почивките през лятото. Така че, пътуването е доста по-опасно, отколкото през зимата, когато скоростите са много по-ниски, поради метеорологичните условия. Сега вече скоростта доста често се превишава“, каза той. По думите му в топлото време едно от най-честите нарушения, които правят водачите е карането с превишена скорост, което е основната причина за тежки произшествия. „Високата скорост ни лишава от възможност за реакция, докато при една разумна скорост, ни се гарантира възможността да избегнем препятствия“, допълни Стратиев. „Другото е неправилното изпреварване, тъй като всеки тръгнал в този период, най-често пътува към място за почивка и се стреми по-бързо да стигне до там, което е изключително опасно и рисково, защото неправилното изпреварване е една от причините, които са водещи при инциденти. При тези катастрофи почти винаги се стига до фатален изход“, каза още той. \r\nСтефан ПЕТРОВ", "date": "2017-06-29", "title": "Комисар Алекси Стратиев: През лятото произшествията и жертвите на пътя са 2 или 3 пъти повече, в сравнение със зимните месеци"}
{"url": "http://www.focus-news.net/news/2017/06/29/2409996/die-welt-ankara-otpravi-ofitsialna-molba-kam-berlin-za-izyava-na-redzhep-tayip-erdogan-v-germaniya.html", "text": "В навечерието на срещата на високо равнище на групата на двайсетте, кошмарите на германските правителствени кръгове се сбъднаха. Анкара отправи официална молба за организирането на среща на държавния глава Реждеп Тайип Ердоган с негови сънародници, живеещи в Германия, съобщава националният ежедневник Die Welt.\r\n„Имаме от вчера официално искане от страна на Турция, която ни информира, че президентът Ердоган иска да говори преди срещата на върха на Г-20... на сънародниците си\", заяви министърът на външните работи на ФРГ Зигмар Габриел, който се намира с визита в русия град Краснодар. По този начин бе сложен край на спекулациите в медиите, които дни наред се занимават с темата. \r\nПървият дипломат на Берлин призна, че смята организирането на подобно събитие за \"лоша идея\", като изтъкна проблемите, които тази среща може да създаде на полицейските органи – при това в навечерието на форума на Г-20. В допълнение, германският външен министър обърна внимание на „политическия пейзаж“ в страната, в която тъкмо бе даден старт на предизборната кампания. „Във федералното правителство имаме единодушно мнение\", увери социалдемократът. Тереза Герова", "date": "2017-06-29", "title": "Die Welt: Анкара отправи официална молба към Берлин за изява на Реджеп Тайип Ердоган в Германия"}
{"url": "http://www.focus-news.net/news/2017/06/29/2409998/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "На фона на обвиненията в сексуално посегателство срещу деца, които австралийските власти повдигнаха срещу ковчежника на Ватикана, кардинал Джордж Пел се оттегли от заеманата длъжност при Светия престол, пише баварският вестник Die Sueddeutsche Zeitung.\r\nСъобщението бе направено в четвъртък сутрин от самия Пел. По-рано полицията потвърди  разследването, което се води срещу него в австралийския щат Виктория. \r\nВъв Ватикана Пел е отговорен за бюджета и се счита за неофициалния номер три в католическата йерархия. Това е първият случай, в който се води разследване за престъпление със сексуален характер срещу толкова високопоставен сановник на Светия престол.\r\n*** В навечерието на авторитетния дискусионен форум на двайсетте най-големи икономики в света в Берлин са изправени на нокти заради един на пръв поглед второстепенен въпрос. Управляващата голяма коалиция се опасява, че Турция ще изпрати официална нота с искане за организирането на среща на президента Реждеп Тайип Ердоган с негови поддръжници в Германия. Един гост, който се очертава като най-трудният за домакина Ангела Меркел, коментира изданието Der Spiegel.\r\nТелевизионните кадри от Вашингтон обиколиха целия свят: охранителите на турския държавен глава Реджеп Тайип Ердоган се нахвърлят срещу протестиращи граждани в ръкопашен бой, в който използват крака и юмруци. Подобни сцени не бива да се повтарят в северния ханзейски град Хамбург, където след броени дни започва срещата на високо равнище на лидерите от Г-20. \r\n\"Турция е наясно, че на германска земя човек трябва да уважава правото и закона\", предупреди Мартин Шефер, говорител на Министерството на външните работи на ФРГ. Затова и дума не може да става, че същите бодигардове ще придружават Ердоган на срещата на върха. \r\nТова, че се налага официален представител на външнополитическото ведомство да коментира охранителите на чуждестранен гост, показва още веднъж колко е сложна ситуацията в навечерието на пристигането на турския лидер в Германия.\r\nВ правителствените кръгове в Берлин обаче имат и по-големи страхове, а именно, че турският президент ще направи точно това, което наскоро неговият говорител Ибрахим Калън обяви в Анкара. Според програмата на участието му в срещата на групата на двадесетте, Ердоган ще говори пред свои сънародници, живеещи в Германия. Разбираемо е, че подобна среща не може да бъде организирана в Хамбург, но \"такава може да има в някой друг град\", предположи Калън. \r\nПланираната реч на Ердоган преди дискусиите на лидерите на Г-20 се възприема от някои политици от управляващата коалиция в Берлин като провокация. \r\n\"Политика на Ердоган да се възползва от етнически турското население в Германия за своите цели ще навреди на вътрешния мир в Германия\", убеден е Нилс Аден, говорител на парламентарната група на Германската социалдемократическа партия (ГСДП) по въпросите за външната политика. Следователно, организирането на подобен митинг \"не е подходящо\", категоричен е експертът.\r\nФакт е, че до този момент Калън единствено е изразил желанието на турския държавен глава. \"Няма официално искане от Анкара\", подчертаха от Министерството на външните работи на ФРГ само преди броени дни, \"и следователно няма причина за това дали и как да бъде направена проверка\" за подобно желание от турска страна. Ограничението \"дали\" би трябвало индиректно да внушава на Анкара, че такова искане ще бъде възприето като обида в офиса на германския външен министър Зигмар Габриел. \r\n*** Държавният глава на Бразилия Мишел Темер отмени участието си в срещата на високо равнище на лидерите на групата на двайсетте, която започва след броени дни в северния ханзейски град Хамбург, съобщава германският национален ежедневник Die Frankfurter Allgemeine Zeitung.\r\nНа фона на корупционния скандал, разтърсил латиноамериканската страна, президентът Темер е взел решение да остане в родината си, за да се опита да стабилизира ситуацията, твърдят местните медии. \r\nТемер, 25-ти вицепрезидент на Бразилия при управлението на президента Дилма Русев, изпълнява длъжността президент от 31 август 2016 г. Сега той е заподозрян в корупционни практики, а по-рано тази седмица Главният прокурор Родриго Жанот внесе внесе във Върховния съд и официалното обвинение. Дали ще се стигне до разследване обаче зависи от депутатите в парламента. За сваляне на имунитета на Темел са необходими гласовете на две трети от народните представители, или най-малко 342 от общо 513. Отмяната на пътуването до Хамбург вероятно е свързана с желанието на Темер да използва времето за разговори с политическия елит, за да запази поста си.\r\n*** В навечерието на срещата на високо равнище на групата на двайсетте, кошмарите на германските правителствени кръгове се сбъднаха. Анкара отправи официална молба за организирането на среща на държавния глава Реждеп Тайип Ердоган с негови сънародници, живеещи в Германия, съобщава националният ежедневник Die Welt.\r\n„Имаме от вчера официално искане от страна на Турция, която ни информира, че президентът Ердоган иска да говори преди срещата на върха на Г-20... на сънародниците си\", заяви министърът на външните работи на ФРГ Зигмар Габриел, който се намира с визита в русия град Краснодар. По този начин бе сложен край на спекулациите в медиите, които дни наред се занимават с темата. \r\nПървият дипломат на Берлин призна, че смята организирането на подобно събитие за \"лоша идея\", като изтъкна проблемите, които тази среща може да създаде на полицейските органи – при това в навечерието на форума на Г-20. В допълнение, германският външен министър обърна внимание на „политическия пейзаж“ в страната, в която тъкмо бе даден старт на предизборната кампания. „Във федералното правителство имаме единодушно мнение\", увери социалдемократът. \r\n***", "date": "2017-06-29", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/06/29/2409999/veliko-tarnovo-obshtinata-e-izgotvila-proekt-za-izgrazhdane-na-povdignata-peshehodna-pateka-i-postavyane-na-svetofar-i-osvetlenie-na-glavniya-pat-v-selo-sheremetya.html", "text": "Проект за изграждане на повдигната пешеходна пътека и поставяне на светофар и осветление на главния път в село Шереметя е изготвила Община Велико Търново. Това съобщи по време на редовното заседание на Общински съвет кметът на Велико Търново инж. Даниел Панов, предаде репортер на Радио „Фокус“ – Велико Търново. Изказването му бе провокирано от питане на общинския съветник от БСП Валерия Дончева. Тя зададе въпроси относно състоянието на пътната мрежа в селото, както и такива, свързани с проблеми на гражданите, създадени от новоизграденото депо за битови отпадъци. От своя страна кметът уточни, че има внесено предложение в Агенцията „Пътна инфраструктура“ за предприемане на действия за осигуряване пътната безопасност. До момента няма конкретен отговор. \r\n„В началото на месец май председателят на Общинския съвет Венцислав Спирдонов и заместник-кметът на Община Велико Търново проф. Георги Камарашев се срещнаха с жителите на населеното място. Те разговаряха с тях по всички поставени от Вас въпроси и мога да подчертая, че вече има решения по някои от тях, а по останалите са задвижени нужните процедури“, отговори инж. Панов на въпроса на Дончева. Той припомни, че част от инфраструктурата в селото е ремонтирана през 2013 година. \r\nОтносно проблемите със сметосъбирането кметът на Велико Търново заяви, че до момента не са постъпвали оплаквания в Общината. Във връзка с запитване кога ще бъде закрито старото сметище той уточни, че има издадено становище от ПУДОС, според които се изискват някои допълнително документи. Очаква се процедурата да стартира в най-кратки срокове.\r\nЛуиза ТРАНЧЕВА", "date": "2017-06-29", "title": "Велико Търново: Общината е изготвила проект за изграждане на повдигната пешеходна пътека и поставяне на светофар и осветление на главния път в село Шереметя"}
{"url": "http://www.focus-news.net/news/2017/06/29/2410000/vidin-s-15-sm-se-e-ponizhilo-nivoto-na-dunav-v-nachaloto-na-balgarskiya-uchastak-na-rekata-pri-novo-selo.html", "text": "Нивото на Дунав се понижи с 15 см в началото на българския участък на реката при Ново село за последното денонощие и измереният воден стоеж там е 99 см, съобщиха от местната Хидрометеорологична станция. При Видин понижението е от 4 см, водният стоеж е 140 см. Нивото на Дунав край Лом е 160 см, за последното денонощие е регистрирано понижение от 2 см. При Оряхово е регистрирано понижение на речното ниво от 3 см, водният стоеж е 75 см. \r\nТемпературата на водата е 25 градуса край Ново село, при Оряхово е 26,4 градуса.", "date": "2017-06-29", "title": "Видин: С 15 см се е понижило нивото на Дунав в началото на българския участък на реката при Ново село"}
{"url": "http://www.focus-news.net/news/2017/06/29/2409989/diana-yordanova-ot-pg-na-gerb-shte-bade-predsedatel-na-vremennata-komisiya-za-proverka-na-razhodvanite-sredstva-v-ndk.html", "text": "Парламентът единодушно със 187 гласа „за“ утвърди състава на Временната анкетна комисия за установяване на факти и обстоятелства при разходването на средства, предоставени целево на НДК за подготовка на Българското председателство на Съвета на ЕС, предаде репортер наАгенция „Фокус“. Комисията ще се състои от 19 народни представители за срок от 1 месец Председател на комисията ще бъде народният представител от ГЕРБ Диана Йорданова. \r\nЧленове на комисията от ГЕРБ ще бъдат- Снежана Дукова, Диана Саватева, Младен Шишков, Петя Аврамова, Георги Динев, Дилян Димитров и Тома Биков. От БСП- Атанас Костадинов, Румен Гечев, Жельо Бойчев, Никола Динков, Любомир Бонев и Димитър Георгиев. От „Обединени патриоти“- Йордан Апостолов и Маргарита Николова. От ДПС- Велислава Кръстева и Адлен Шевкет. От „Воля“ член на комисията ще бъде народният представител Дора Христова.\r\nБиляна ИВАНОВА", "date": "2017-06-29", "title": "Диана Йорданова от ПГ на ГЕРБ ще бъде председател на временната комисия за проверка на разходваните средства в НДК"}
{"url": "http://www.focus-news.net/news/2017/06/29/2410002/dha-vashington-kam-ankara-vrazkite-ni-sas-siriyskite-kyurdi-ne-sa-ot-predpochitanie-a-po-prinuda.html", "text": "В навечерието на днешното заседание на военните министри на НАТО в Брюксел, министърът на националната отбрана на Турция Фикри Ъшък проведе вчера отделна среща със своя колега от САЩ Джеймс Матис, предаде информационната агенция Догу хабер ажансъ (ДХА). В продължилия близо половин час разговор са обсъдени регионални въпроси и преди всичко обстановката в Сирия, Ирак, Катар и Афганистан. Освен това са разгледани по-подробно темите, засегнати в изпратеното миналата седмица писмо на Джеймс Матис до Фикри Ъшък. Турският министър е изразил притеснението на Анкара от връзките на Вашингтон с Партията на демократичното единство (PYD), респективно – Отрядите за народна самоотбрана (YPG) на  кюрдите в Сирия. Министърът на отбраната на САЩ е дал потвърждение, че „тези връзки с PYD/YPG произтичат не от предпочитание, а са по принуда и са само едно временно и краткосрочно положение”, посочва още ДХА. Георги Димов", "date": "2017-06-29", "title": "ДХА: Вашингтон към Анкара: Връзките ни със сирийските кюрди не са от предпочитание, а по принуда"}
{"url": "http://www.focus-news.net/news/2017/06/29/2410005/chez-razpredelenie-predvizhda-55-uvelichenie-na-investitsiite-v-rekonstruktsiya-na-mrezhata-vav-vratsa-prez-tazi-godina.html", "text": "Ръководството на ЧЕЗ проведе среща с кметове на общини и техни представители от област Враца, съобщиха от пресцентъра на дружеството. Домакин на събитието бе областният управител Малина Николова. Карел Крал, Регионален мениджър на ЧЕЗ за България, запозна представителите на общините от областта с плановете и приоритетите на компанията. Петър Холаковски, изпълнителен директор на ЧЕЗ Разпределение България представи реализираните инвестиции в областта през 2016 г. и възможностите за развитие на енергийната инфраструктура в бъдеще. По време на разговорите бяха представени конкретните обекти, чието стартиране предстои, и до какви подобрения ще доведе тяхното реализиране.\r\n„Благодаря за инициативата на Карел Крал – регионален мениджър на ЧЕЗ за България и на цялото ръководство. Уверена съм, че компанията ще продължи да полага усилия за увеличаване на инвестициите в електроразпределителната мрежа на територията на област Враца и за осигуряване на европейско качество на обслужване за гражданите и бизнеса“, каза Малина Николова, областен управител на област Враца.\r\nПо време на посещението си в града ръководството на ЧЕЗ представи и един от проектите, част от инвестиционната програма на дружеството в града за 2017 г., и обяви конкретните планове на ЧЕЗ Разпределение за района\r\n„През 2017 г. ЧЕЗ Разпределение ще увеличи обема на инвестираните средства в реконструкция и обновяване на мрежата в област Враца с 55% в сравнение с предходната година. Компанията ще вложи в региона 3.1 млн. лв. Реализацията на планираните проекти ще ни позволи да подобрим качеството на доставките за клиентите на ЧЕЗ в областта. Отделно ще изкупим всички съоръжения, за които се представят необходимите документи, а за нови присъединявания ще отделим около 700 хил. лв.“, каза Карел Крал, регионален мениджър на ЧЕЗ за България. \r\n„Представям ви един от най-големите ни проекти в района през тази година - изграждането на нов трафопост в промишлената зона на гр. Враца на стойност 132 хиляди лева, чрез който ще се захранват 23 нови стопански потребители, които ще осигурят работни места в района. 227 хил. лв. инвестирахме в мащабна реконструкция на електропровод „Рашов дол“, което доведе до повишаване на сигурността на електрозахранването на  10 села по поречието на река Искър (с. Ребърково, с.Лютиброд, с.Зверино, с.Игнатица, с.Оселна, с.Злидол, с.Елисейна, с.Очиндол, с.Габровница и с.Еленов дол). 167 хил. лв. ще вложим  в модернизация и реконструкция на две мрежи ниско напрежение с обща дължина 2200 метра в гр. Враца. С реализирането на тези инвестиции ще се подобри качеството и надеждността на електрозахранването на 150 домакинства в района между Езиковата гимназия и Автогарата, както и на 100 домакинства в района на улиците „Иван Ангелов“ и „Димчо Дебелянов“, обясни Петър Холаковски, изпълнителен директор на ЧЕЗ Разпределение България.\r\nПосещението на ръководството на ЧЕЗ в гр. Враца е в продължение на поредица от срещи с представители на общините в Западна България. Събитията са част от политиката на открита, активна и диалогична комуникация на компанията с местните власти на територията, която обслужва.", "date": "2017-06-29", "title": "ЧЕЗ Разпределение предвижда 55% увеличение на инвестициите в реконструкция на мрежата във Враца през тази година"}
{"url": "http://www.focus-news.net/news/2017/06/29/2410004/trevnite-ekosistemi-izvan-mrezhata-natura-2000-sa-v-dobro-sastoyanie.html", "text": "По-голямата част от тревните екосистеми извън Натура 2000 се намират в добро състояние. Това бе обявено след приключване на проект „Оценка и картиране на състоянието на тревните екосистеми и техните услуги в България” IBER-GRASS, съобщиха от Министерството на околната среда и водите (МОСВ). Той бе изпълнен от Института по биоразнообразие и екосистемни изследвания на БАН по Програма БГ03 „Биологично разнообразие и екосистеми“, финансирана от Финансовия механизъм на Европейското икономическо пространство 2009-2014г, на която МОСВ е програмен оператор.\r\nНа база 120 000 дигитализирани полигона за първи път у нас бе направена цялостна оценка на тревните екосистеми, намиращи се извън НАТУРА 2000. Установени са 5 подтипа тревни екосистеми, чиято характеристика съответства на определените в EUNIS категории на ниво 2. Състоянието на тревните екосистеми е оценявано по избрани 10 индикатора с 25 параметри. Изработените детайлни карти на подтиповете тревни екосистеми показват тяхното състояние по избрани критерии и на предоставяните от тревните екосистеми ползи и услуги. Изпълнението на проекта отговаря на необходимостта България да спази изискванията на Европейската стратегия за биоразнообразието до 2020, съгласно която страните членки на ЕС да оценят и картират екосистемите и техните услуги. \r\nРезултатите от проекта могат да подпомагат експертите на МОСВ и ИАОС, които са отговорни за съхраняването и обновяването на информацията, свързана с екосистемите и мониторинга на биоразнообразието. Потребители на тази информацията могат да са и местните структури на управлението, както и НПО работещи в областта на природозащитата. Всички данни могат да бъдат ползвани чрез разработен уеб-гис портал, който съдържа всички изработени бази данни.", "date": "2017-06-29", "title": "Тревните екосистеми извън мрежата Натура 2000 са в добро състояние"}
{"url": "http://www.focus-news.net/news/2017/06/29/2410006/kristian-vigenin-bsp-vazhno-e-da-se-svalyat-vsichki-samneniya-okolo-remonta-na-ndk.html", "text": "Важно е да бъдат свалени всякакви съмнения около ремонтите е НДК, които се разглеждат като съществена част от подготовката за Българското председателство на Съвета на ЕС. Последното, което бихме искали е - на всяко едно заседание, което с провежда там, първата интересна част от запознаването със сградата да бъде, че около нея е имало сериозни скандали и съмнения за корупция. Това заяви в пленарна зала международният секретар на ПГ на „БСП за България“ Кристиан Вигенин, съобщиха от пресцентъра на партията. Вигенин счита, тази комисия трябва да изясни всички въпроси и оттук нататък работата да продължи по начин, който да позволи адекватно завършване на дейностите там. Той подчерта, че БСП ще държи народните представители да бъдат информирани за доклада на ДАНС и с текущата работа на комисията.", "date": "2017-06-29", "title": "Кристиан Вигенин, БСП: Важно е да се свалят всички съмнения около ремонта на НДК"}
{"url": "http://www.focus-news.net/news/2017/06/29/2410003/pazardzhik-zapochna-remontat-na-patya-dragor-dinkata-kalugerovo-lesichovo.html", "text": "Пътят Драгор – Динката – Калугерово – Лесичово, преминаващ през територията на община Лесичово, вече се ремонтира, съобщиха от Общината. Областният съвет за развитие, председателстван от областния управител на област Пазарджик Стефан Мирев, проведе изнесено работно заседание в Лесичово в началото на месец юни. На срещата присъстваха кметовете на общините от област Пазарджик, председатели на Общински съвети, както и управителите на Областно пътно управление Пазарджик – инж. Мая Шимбова и на Напоителни системи Пазарджик – Николай Чалъков. Кметът на Община Лесичово Серьожа Лазаров постави въпроси относно състоянието на пътя Драгор – Динката – Калугерово – Лесичово и на отсечката, преминаваща през Церово, като подчерта спешната нужда от тяхното ремонтиране. Сега вече ремонтите на третокласната пътна мрежа са факт.", "date": "2017-06-29", "title": "Пазарджик: Започна ремонтът на пътя Драгор – Динката – Калугерово – Лесичово"}
{"url": "http://www.focus-news.net/news/2017/06/29/2410007/plovdiv-svetoven-shampion-shte-otkrie-nova-boksova-zala-v-rayon-trakiya.html", "text": "Световният шампион от Финландия през 1993 година Александър Христов ще открие нова боксова зала в район „Тракия“ в Пловдив. Това каза за Радио „Фокус“ – Пловдив районният кмет Костадин Димитров. По думите му, залата е изградена със средства на световния шампион, като официалното й откриване ще се състои от 10:00 часа на 1 юли.  \r\nНовата постройка е на ул. „Нестор Абаджиев“, в близост до храм „Свето Преображение Господне“ в район „Тракия“. „Всяка добре аргументирана инициатива, свързана със спортуването и здравословния начин на живот на хората от района, може да разчита на пълната ми подкрепа“, коментира Костадин Димитров по повод откриването на новата боксова зала.\r\nТони МИХАЙЛОВ", "date": "2017-06-29", "title": "Пловдив: Световен шампион ще открие нова боксова зала в район „Тракия“"}
{"url": "http://www.focus-news.net/news/2017/06/29/2410001/kmetat-na-sofiya-yordanka-fandakova-tselta-na-evropeyska-stolitsa-na-sporta-e-nasarchavaneto-na-aktivniya-i-zdravosloven-nachin-na-zhivot.html", "text": "Целта на „Европейска столица на спорта“ е насърчаването на активния и здравословен начин на живот. Това каза кметът на София Йорданка Фандъкова по време на обявяването на Програмата и основните приоритети на „София - Европейска столица на спорта\" за 2018 г., предаде репортер на Агенция „Фокус“. „Благодаря за подкрепата и участието на всички в тази изключително значима инициатива. Следващата година ще бъде много богата на събития във връзка и с председателството на Съвета на ЕС. София беше избрана благодарение на огромната подкрепа от видните спортисти на България, Министерството на спорта. Вярвам, че заедно ще направим достойно представяне на България и нашия град. През последните годи София е домакин на десетки спортни събития. Целта на столица на спорта е насърчаване на активния и здравословния начин на живот“, заяви Фандъкова. По думите й нараства броят на гражданите от различни възрасти, които се занимават активно със спорт. „Почти всяка детска градина или училище организира поне 1 спортен празник в годината. Организирани бяха през последните години около 100 събития по спортен календар, беше изработен национален навигатор „Искам да спортувам“. Повече от 730 000 души се включиха в активностите на „София – Европейска столица на спорта“. София бе домакин за изключителни събития – големи тенис турнири, боксовите мачове на Кубрат Пулев, благотворителния мач на Димитър Бербатов, 50 години Христо Стоичков. През 2018 г. предстоят тенис турнири, световни шампионати по художествена гимнастика, волейбол, евентуално баскетбол“, допълни кметът на София. Тя уточни, че през последните години са били изградени 73 физкултурни салони и 14 плувни басейни в детски градини. „Изградихме 10 спортни салона в училищата. Предстои изграждане на спортна площадка в село Мърчаево.  С готови инвестиционни проекти са още 5 училища. Искаме да продължим и да надградим базата, която съществува. Гл. архитект ми представи първите проекти. Все още вярвам, че няма училище, което не иска да разширява спортната си база. Изградихме 33 стрийт фитнеса на открито. Предвиждаме изграждането на още 12 такива. Те се радват на изключителен интерес от младите хора, но и не само. Обновихме 20 тенис маси. Предоставихме зала „Триадица“ на Федерацията по баскетбол. Продължаваме с изграждането на велоалеи. В центъра предвиждаме маркиране на велоалея по ул. „Г. С. Раковски“. Вече е одобрен проектът ни за промяната на бул. „Дондуков“ с наличието на велоалея. Ще запазим паважната настилка с изграждането на велоалея с подходящи равни павета. Ежегодно СО финансира около 100 спортни събития на детски градини и училища и около 80 на спортни клубове“, каза още Йорданка Фандъкова.\r\nЛюба АЛЕКСИЕВА", "date": "2017-06-29", "title": "Кметът на София Йорданка Фандъкова: Целта на „Европейска столица на спорта“ е насърчаването на активния и здравословен начин на живот"}
{"url": "http://www.focus-news.net/news/2017/06/29/2410009/sport-lukoyl-akademik-zapochva-uchastie-v-basketbolnata-shampionska-liga-ot-vtoriya-kvalifikatsionen-krag.html", "text": "Шампионът на България Лукойл Академик ще започне участието си в баскетболната Шампионска лига директно от втория квалификационен кръг.\r\nЛукойл ще трябва да преодолее два съперника, съответно във втория и третия кръг на квалификациите, за да си осигури място в груповата фаза на състезанието. Общо 16 отбора ще се борят за осем места в първия квалификационен кръг, като от тях ще бъде излъчен и съперникът на Лукойл Академик. Срещите с него ще се играят на 24 и 26 септември.", "date": "2017-06-29", "title": "Спорт: Лукойл Академик започва участие в баскетболната Шампионска лига от втория квалификационен кръг"}
{"url": "http://www.focus-news.net/news/2017/06/29/2410013/natsionalniyat-istoricheski-muzey-zapochva-spasitelni-razkopki-v-krepost-kray-ivaylovgrad.html", "text": "Националният исторически музей (НИМ) започва спасителни археологически разкопки в крепостта Белоградец, разположена на хълмисто плато над село Гугутка, Ивайловградска община, съобщиха от НИМ. Аварийните действия на НИМ се налагат заради  зачестилите сигнали за иманярска дейност в крепостта. Причината за този внезапно бликнал иманярски интерес, според директора на НИМ, е наистина хубав документален филм на една българска телевизия. Нещата, които научиха от този филм не само милионите зрители, но и иманярите, са, че крепостта е една от най-големите измежду шест хиляди на българска територия, запазена е много добре до 8-9 метра височина и е една от тридесетте крепости, в които е имало феодален замък. Този в Белоградец е запазен до втория етаж включително.\r\n\tЗа ръководител на разкопките е назначен Филип Петрунов, който разкопава в момента крепостта Лютица, в близко съседство с Белоградец. Любопитното е, че средновековното име на крепостта се е запазило сред местното българско население. То означава „Малкия Белград” и обикновено се дава, когато преселници от Голям Белград основават ново селище. Но на територията на средновековните български царства има три големи Белграда – днешната сръбска столица, Белгород – Днестро́вский в Украйна и Белград /Берат/ в Албания.\r\n\tОткъде са дошли преселниците, засега е загадка. Най-вероятно - от украйнския Белград.  Отвъддунавските български земи често са използвани от българските царе като демографски резерв за заселване на новозавладени територии на юг от Дунав.", "date": "2017-06-29", "title": "Националният исторически музей започва спасителни разкопки в крепост край Ивайловград"}
{"url": "http://www.focus-news.net/news/2017/06/29/2410012/burgas-zadarzhan-e-kriminalno-proyaven-otpravyal-zakani-i-zaplahi-spryamo-mazh-zaradi-neizplaten-zaem-ot-300-leva.html", "text": "В резултат на бързите оперативно-издирвателни действия, предприети от служители на отдел „Криминална полиция” при ОДМВР – Бургас със съдействието на Първо Районно управление „Полиция” – Бургас, Районни управления „Полиция” – Карнобат и Сунгурларе е задържан 26-годишният криминално проявен с инициали Д.П. от Козлодуй, който вчера около 10.30 часа в Централна градска част отправял закани и заплахи спрямо 38-годишен бургазлия, който взел на заем от фирма за бързи кредити сумата от 300 лв., но не погасил изцяло задълженията си. Това съобщиха от Областната дирекция на МВР.\r\nМалко по-късно около 13.00 часа, придвижвайки се с лек автомобил „Тойота Ярис”, със софийска регистрация, собственост на частна колекторска фирма от София, Д.П. отишъл в дома на 40-годишен мъж от с. Вълчин, Община Сунгурларе, като му нанесъл побой, от който пострадал и 17-годишния му син. Преди осъществяване на побоя Д.П. се представил за служител на фирма за бързи кредити, като приканил пострадалия да погаси задължението си. Потърпевшите с разкъсно-контузни рани по телата, са получили медицинско освидетелстване. Установени са свидетели – очевидци, които предстои да бъдат разпитани. Извършено е разпознаване.\r\nД.П. е задържан за срок от 24 часа с полицейска заповед, като срещу него са образувани две досъдебни производства по описа на Първо Районно управление – Бургас и Районно управление – Сунгурларе. \r\nРаботата по цялостно изясняване на престъпната дейност на Д.П. продължава.", "date": "2017-06-29", "title": "Бургас: Задържан е криминално проявен, отправял закани и заплахи спрямо мъж заради неизплатен заем от 300 лева"}
{"url": "http://www.focus-news.net/news/2017/06/29/2410014/daily-sabah-katarskiyat-ministar-na-otbranata-pristiga-v-ankara-za-razgovor-s-turskiya-si-kolega.html", "text": "Министърът на отбраната на Катар Мохамед Ал Атиях ще посети Турция в петък, където ще проведе среща с колегата си Фикри Ъшък, съобщава вестник Daily Sabah, като се позовава на източник от военното ведомство в Анкара.\r\nТурция подкрепя Катар в спора с арабските държави, които бойкотират емирството заради предполагаемата подкрепа на Доха за тероризма. Дипломатическата криза е най-тежката за региона на Персийския залив в последните години, припомнят от редакцията.Тереза Герова", "date": "2017-06-29", "title": "Daily Sabah: Катарският министър на отбраната пристига в Анкара за разговор с турския си колега"}
{"url": "http://www.focus-news.net/news/2017/06/29/2410017/sliven-zavarshi-rekonstruktsiyata-na-mosta-nad-r-marash-na-pat-i-7-kray-poligona-novo-selo.html", "text": "Завърши реконструкцията на моста над река Мараш при 228-ми километър на път I-7 Ямбол - Гранитово - Лесово, в близост до полигон „Ново село“. Това съобщиха от пресцентъра на Агенция \"Пътна инфраструктура\". Проектът се финансира от Въоръжените сили на Съединените американски щати по Техническо споразумение между Агенция „Пътна инфраструктура“, Министерството на отбраната и Европейското командване на Въоръжените сили на САЩ.\r\nСъоръжението е недалеч от тренировъчния полигон „Ново село“ и след реконструкцията му ще може да се използва за преминаване на военна техника. Мостът е с укрепен свод, нова асфалтова настилка, парапети, ограничителни системи, хоризонтална маркировка и др.\r\nИзпълнител на строителните дейности е Консорциум ПХА „Мараш“, в който участват: „Пътстрой Бургас“ ЕООД, „Хидрострой“ АД и „АБ ИНВЕСТ НН“ ЕООД, а стойността на договора е 594 778,80 лв. с ДДС.", "date": "2017-06-29", "title": "Сливен: Завърши реконструкцията на моста над р. Мараш на път I-7 - край полигона „Ново село“"}
{"url": "http://www.focus-news.net/news/2017/06/29/2410011/vesti-online-sarbiya-prezidentat-vuchich-potvardi-naznachavaneto-na-aleksandar-vulin-za-ministar-na-otbranata-voenniya-sindikat-opredeli-naznachenieto-kato-narushavane-na-otbranata.html", "text": "Сръбският президент Александър Вучич потвърди назначаването на досегашния министър на труда и социалната политика Александър Вулин на поста министър на отбраната в новото сръбско правителство, предава белградското издание Vesti-online.\r\nСпоред изданието решението на президента е посрещнато от експертите по сигурност с \"изненада и огорчение\".\r\nПредседателят на военният синдикат Новица Антич определя назначението на Вулин като \"върховна глупост\" и смята, че \"като министър на труда и социалната политика Вулин носи отговорност за тежкото социално положение на военнослужещите\". Според него не е редно начело на сръбската отбрана да застане политик \"който не е служил в армията и който е обявен за негоден за военна служба\".\r\nВоенният анализатор Александър Радич определя назначението на Вулин като \"деградация на системата за сигурност на Сърбия\".\r\n\"Деградацията на системата за сигурност продължава и нега Бог да ни е на помощ, ако и състава на Генералният щаб започне да се определя по случаен принцип\" - смята Радич.\r\nVesti-online пише, че през периода след 2000 г. Вулин не е първият министър на отбраната, който не е имал връзка с армията и със сигурността на страната и припомня назначенията на Велимир Радоевич, Борис Тадич, Драган Шутановац, Александър Вучич и Братислав Гашич. \r\nСпоред изданието посолството на САЩ в Белград се е обявило категорично срещу назначението на Вулин, определяйки го като \"руски играч\"..Тереза Герова", "date": "2017-06-29", "title": "Vesti-online (Сърбия): Президентът Вучич  потвърди назначаването на Александър Вулин за министър на отбраната, военния синдикат определи назначението като \"нарушаване на отбраната\""}
{"url": "http://www.focus-news.net/news/2017/06/29/2410010/kmetat-na-sofiya-yordanka-fandakova-planirame-da-zalozhim-800-000-lv-za-finansirane-na-detsko-yunosheskiya-sport-prez-2018-g.html", "text": "Планираме от 2018 г. да бъде увеличен двойно бюджета на тази програма. Планираме да заложим 800 000 лв. за финансиране на детско-юношеския спорт. Това каза кметът на София Йорданка Фандъкова по време на обявяването на Програмата и основните приоритети на „София - Европейска столица на спорта\" за 2018 г., предаде репортер на Агенция „Фокус“. „Подкрепяме над 20 европейски и световни събития. Спортният календар на СО включва над 30 събития. За 2017 г. имаме над 80 събития. Планираме насърчаването на учителите и учениците да се занимават със спорт. Беше учредена стипендия, която се връчва ежегодно на 17 май – Деня на българския спорт. Уредихме и награда за учители. За 2016 г. беше връчена на над 110 учители в София. Предвидени са инвестиции в инфраструктурата. Споменах вече за спортните зали в училищата. Имаме планирани 4 физкултурни салона, работим със СУ. Надявам се да успеем да довършим спортната зала до „Фестивална“, обясни Фандъкова. Тя уточни, че планират изграждането на ски-влек на Витоша. \r\nЛюба АЛЕКСИЕВА", "date": "2017-06-29", "title": "Кметът на София Йорданка Фандъкова: Планираме да заложим 800 000 лв. за финансиране на детско-юношеския спорт през 2018 г."}
{"url": "http://www.focus-news.net/news/2017/06/29/2410008/rumen-gechev-bsp-sled-kato-vzeme-zaema-ot-200-mln-evro-ot-bankata-za-razvitie-na-saveta-na-evropa-pravitelstvoto-nyama-kak-da-otkazhe-razselvaneto-na-migranti-v-balgariya.html", "text": "Най-неприемливо политически е, че ни вкарват в схема, в която взимайки този заем българското правителство после няма как да откаже разселването на мигранти. Това каза на брифинг в Народното събрание депутатът от БСП Румен Гечев във връзка с ратифицираното споразумение за заем от 200 млн. евро от Банката за развитие на Съвета на Европа, предаде репортер наАгенция „Фокус“. „Съветът на Европа ни дава тези пари при ясно разписано в приложение, че след разходването на средства за образование и за наука, на второ място са разходите за финансиране на разселване на мигранти в България“, обясни той. „В мотивите пише, че заемът е сключен при цитирам: \"много благоприятни финансови условия\". Това е подигравка с българския парламент, какви са числата, каква е лихвата по заема?“, коментира Румен Гечев. Според него това е безскрупулно и нагло предложение, в което няма никакви числа. „Искат да подпишем празен чек за 400 млн. български лева“, заяви депутатът от БСП. „Нашата прогноза е, че ще продължат през няколко месеца да си внасят в парламента нови и нови заеми. Най-вероятно тактиката ще бъде не на веднъж 2-3 млрд., а 200 млн. този месец, 300 млн. другия месец като честитка за българския народ и за бъдещите поколения, които да плащат“, поясни Румен Гечев. „Притесняваме се, че българският народ ще бъде обвързан с този кредит, ще ме ще да приема мигранти, които отказват Полша, Унгария, Чехия и Словакия“, посочи народният представител от БСП. „Това не ви ли навежда на мисълта, че тези мигранти някъде трябва да бъдат настанени. С тази кредитна линия правителството поема финансовия ангажимент такава страна да бъде България“, каза още той.\r\nБиляна ИВАНОВА", "date": "2017-06-29", "title": "Румен Гечев, БСП: След  като вземе заема от 200 млн. евро от Банката за развитие на Съвета на Европа правителството няма как да откаже разселването на мигранти в България"}
{"url": "http://www.focus-news.net/news/2017/06/29/2410016/prof-emil-botev-za-trusovete-kray-ohrid-rayonat-e-dalech-ot-seizmoopasnite-aktivni-zoni-zemetreseniyata-tam-sa-po-slabi-ot-nashite.html", "text": "Районът е далеч от сеизмоопасните активни зони, земетресенията там са по-слаби от нашите. Това коментира за Агенция „Фокус“ проф. Емил Ботев, директор сектор „Сеизмология” към Геофизичния институт към БАН, във връзка с регистрираните през последното денонощие осем земетресения в района на Охрид. \r\nОтносно това, че епицентърът на четири от земетресенията е в района на село Косел, където се намира единственият действащ вулкан на Балканите, наречен от местното население Дувалото, проф. Ботев коментира: „Не съм напълно запознат с вулкана. По принцип геологията на района казва, че няма съвременно активен вулкан в тази част на територията на Балканите. Не съм категоричен.  В момента вулканите в действащ вид са само по южната окрайнина на Егейската плоча, а във вътрешноконтиненталната площ отдавна са приключили. В това число така известният вулкан  Кожух при средището на Вана – Рупите, той е на няколко милиона години и отдавна работи. Съмнявам се в Охрид да има съвременен вулкан“, обясни проф. Ботев.\r\nПо думите му се знае, че в района на Охрид земетресенията са по-слаби от нашите. „В момента едва ли представляват такава опасност. Вардарската сеизмична зона е значително по-активна, като горим вече и за Скопие и за земетресенията, които бяха там през миналата и по-миналата година“, допълни той. \r\nПроф. Ботев поясни, че ако съществува охридското огнище като силно сеизмичен район е с много по-слаба максимална активност, в сравнение с известните ни разположени, в това число и на запад от нас, сеизмични зони, като Вардарската, Струмската. „Да не говорим и за северните част на Егейско море, които са значително по-активни на територията на Гърция, в това число и на Западна Турция“, коментира проф. Емил Ботев. \r\n„В района на Охрид стават земетресения от време на време. Но този магнитуд, който е под 4, това са земетресения, които не представляват пряк интерес. Те са в така наречената категория слаби земетресения. Земетресенията под магнитуд 3 са микро земетресения. Както разбирате от тяхното наименование, не представляват пряк интерес. Земетресенията с магнитуд от 4 до 5 се наричат умерено силни земетресения. Оттам нататък, от 6 нагоре се наричат силни, а над 7 – разрушителни. Такива земетресения, с магнитуд 7, в сравнение с тези, които са 4, даже под 4, разликата между тях е един милион пъти. Много далече е Охридската зона от сеизмоопасните активни зони, които застрашават нашата територия“, допълни той.\r\nВъв връзка с осемте земетресения, регистрирани в района на Охрид за последното денонощие, проф. Ботев обясни, че броят им е такъв, защото всяко едно земетресение във вътрешноконтиненталната област, а и не само, в повечето случаи се съпровожда от последващи трусове. „Ако помните Пернишкото земетресение, в продължение на 2 години провокираше и се събраха няколко стотин микроземетресения, които хората не усещат и няколко десетки, които хората бяха усетили в последващите години. До 2013-2014 г. поприключи историята, а това беше май месец 2012 г.“, коментира той. „Винаги когато има малко по-силно земетресение, например, когато има магнитуд 3 и половина, задължително ще последват след това няколко десетки земетресения вероятно, с магнитуд по-малък от 2 и половина. Има изключения и те се наричат „рой земетресения“, когато не са главен удар и последващи ги „автършоци“, а са независими едно от друго, но не могат да бъдат на едно и също място, трябва да са в съседни места, да имат десетина километри отстояние едно от друго, за да бъдат със съпоставим магнитуд“, обясни проф. Ботев и допълни, че класиката е – едно земетресение, примерно с магнитуд 4, като останалите последващи ще бъдат с магнитуд 3 и под 3. „Това е нормално – за един ден да станат десетина земетресения след едно малко по-силно земетресение. Страшното е когато става с магнитуд 6 и по-голям. Магнитуд 4 е хиляда пъти, в сравнение с 6, по-малък. Затова дадох примера, между 3 и 7 – това са четири единици, хиляда по хиляда – един милион пъти разлика. А катастрофалните, убийствените земетресения, които задължително водят до жертви и сериозни разрушения са магнитуд 7“, поясни проф. Емил Ботев.\r\nМариела РУСЕВА", "date": "2017-06-29", "title": "Проф. Емил Ботев за трусовете край Охрид: Районът е далеч от сеизмоопасните активни зони, земетресенията там са по-слаби от нашите"}
{"url": "http://www.focus-news.net/news/2017/06/29/2410018/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Двама български граждани са изправени пред Прокуратурата в областта Родопи, Северна Гърция, по обвинения в опит за контрабанда на нелегални имигранти в страната, след като властите откриха 14 мигранти, скрити в специално отделение на покрива на техния камион, съобщава електронното издание Ekathimerini. \r\nЗаподозрените – и двамата на 48-годишна възраст, са спрени от полицията в близост до кръстовището за Комотини на магистралата \"Егнатия\". При последвалата проверка на камиона е установено, че 12 пакистанци и двама индийци са били скрити в покрива.\r\n*** Сръбският президент Александър Вучич потвърди назначаването на досегашния министър на труда и социалната политика Александър Вулин на поста министър на отбраната в новото сръбско правителство, предава белградското издание Vesti-online.\r\nСпоред изданието решението на президента е посрещнато от експертите по сигурност с \"изненада и огорчение\".\r\nПредседателят на военният синдикат Новица Антич определя назначението на Вулин като \"върховна глупост\" и смята, че \"като министър на труда и социалната политика Вулин носи отговорност за тежкото социално положение на военнослужещите\". Според него не е редно начело на сръбската отбрана да застане политик \"който не е служил в армията и който е обявен за негоден за военна служба\".\r\nВоенният анализатор Александър Радич определя назначението на Вулин като \"деградация на системата за сигурност на Сърбия\".\r\n\"Деградацията на системата за сигурност продължава и нега Бог да ни е на помощ, ако и състава на Генералният щаб започне да се определя по случаен принцип\" - смята Радич.\r\nVesti-online пише, че през периода след 2000 г. Вулин не е първият министър на отбраната, който не е имал връзка с армията и със сигурността на страната и припомня назначенията на Велимир Радоевич, Борис Тадич, Драган Шутановац, Александър Вучич и Братислав Гашич. \r\nСпоред изданието посолството на САЩ в Белград се е обявило категорично срещу назначението на Вулин, определяйки го като \"руски играч\".\r\n*** Без изпълнение на някои условия или без съгласието на представителите на малцинствените етнически общности в най-младата държава на Балканския полуостров няма да има трансформация на Косовските сили за сигурност в армия. Това заяви генералният секретар на НАТО Йенс Столтенберг, пише македонското електронно издание „Локално“.\r\nНа въпрос дали НАТО ще се противопостави на създаването на армия на Косово, Столтенберг подчерта, че Алиансът е фокусиран върху събитията и се намира в постоянни консултации с властите в Прищина по този въпрос.\r\n„Изказвам загриженост във връзка с последните инициативи за формиране на армия на Косово без изпълнение на необходимите условия, по-точно, без съгласието на представителите на малцинствените етнически общности в Косово. Създаването на войската трябва да мине през парламентарен процес и трябва да бъде в съответствие с Конституцията“, категоричен бе норвежкият политик.\r\nМиналата седмица подобно послание до косовските институции отправи и заместник-помощник генералният секретар на НАТО за операциите Джон Манза, припомнят от редакцията.\r\n*** Министърът на отбраната на Катар Мохамед Ал Атиях ще посети Турция в петък, където ще проведе среща с колегата си Фикри Ъшък, съобщава вестник Daily Sabah, като се позовава на източник от военното ведомство в Анкара.\r\nТурция подкрепя Катар в спора с арабските държави, които бойкотират емирството заради предполагаемата подкрепа на Доха за тероризма. Дипломатическата криза е най-тежката за региона на Персийския залив в последните години, припомнят от редакцията.\r\n***", "date": "2017-06-29", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/06/29/2410015/dve-nepalnoletni-momicheta-sa-privlecheni-kato-obvinyaemi-za-huliganstvo-izvarsheno-spryamo-saprugata-i-dvete-dashteri-na-zamestnik-glavniya-myuftiya.html", "text": "Под ръководството и надзора на Софийска районна прокуратура се провежда разследване за хулиганска проява, извършена спрямо съпругата и двете дъщери на един от заместниците на главния мюфтия, съобщиха от пресцентъра на Прокуратурата. Във вторник около 11.30 часа трите жени се намирали на паркинга на магазин в столичния кв. „Свобода“, когато до тях минали обвиняемите В.У. и А.З. – и двете непълнолетни. При разминаването им възникнал словесен конфликт. Първоначално обвиняемата А.З. се насочила към свид. Р.Б., като я наплюла в областта на лицето, след което се отправила към стоящата в близост свид. М.Б. и я ударила с ръка по лицето. Междувременно другата обвиняема В.У. нанесла удар с ръка по лицето на свид. И.Б., а след това ритнала последната.  \r\nВ хода на разследването са проведени редица оперативно-издирвателни мероприятия от полицейските служители при Второ Районно управление „Полиция” - София, при които като извършители на деянието са били установени обвиняемите В.У. и А.З. \r\nВчера двете непълнолетни У. и З. са привлечени като обвиняеми за хулиганство, отличаващо се по своето съдържание с изключителна дързост. Наказанието, предвидено за посоченото престъпление, е „лишаване от свобода“ до пет години. \r\nС оглед необремененото съдебно минало на двете обвиняеми и предвид непълнолетието им, спрямо тях е взета мярка за неотклонение „Надзор на инспектор при детска педагогическа стая“ като най-подходяща с оглед отнемането на възможността им да извършат друго престъпление. \r\nРазследването по делото продължава.", "date": "2017-06-29", "title": "Две непълнолетни момичета са привлечени като обвиняеми за хулиганство, извършено спрямо съпругата и двете дъщери на заместник-главния мюфтия"}
{"url": "http://www.focus-news.net/news/2017/06/29/2410019/bdzh-patnicheskiyat-vlak-ot-sliven-za-burgas-prestoyava-v-uchastaka-sliven-zhelyu-voyvoda.html", "text": "Около 09.35 ч., в участъка между гарите Сливен и Желю войвода, локомотивната бригада на пътническия влак № 80143 от Сливен за Бургас забелязва дим, който излиза от машинното отделение на локомотива. Това съобщиха от пресцентъра на БДЖ.\r\nМашинистите своевременно са предприели незабавни превантивни действия с цел гарантиране на безопасността на пътниците във влака, като са задействали противопожарната система на локомотива и са използвали наличните пожарогасителни средства. Локомотивът е отделен на безопасно разстояние от пътническите вагони. Подаден е сигнал до Национална служба „Пожарна безопасност и защита на населението”.\r\nЗа пътниците от влака ще бъде осигурен превоз с автобуси за придвижване до крайната гара на маршрута. В пътническата композиция пътуват около 30 пътника. \r\nС променен маршрут ще се движат два бързи влака между София и Бургас. Тези влакове ще бъдат отклонени през Стара Загора.\r\nВъзникналото запалване в машинното отделение на локомотива по никакъв начин не е застрашило живота и здравето на пътниците във влака и превозния персонал.", "date": "2017-06-29", "title": "БДЖ: Пътническият влак от Сливен за Бургас престоява в участъка Сливен – Желю войвода"}
{"url": "http://www.focus-news.net/news/2017/06/29/2410020/tsvetan-tsvetanov-posreshtna-v-narodnoto-sabranie-uchenitsi-ot-sredno-uchilishte-panayot-volov-shumen.html", "text": "Председателят на Парламентарната група на ГЕРБ и зам.-председател на партията Цветан Цветанов посрещна в Народното събрание 25 ученици от средно училище „Панайот Волов“, град Шумен, съобщиха от пресцентъра на ПП ГЕРБ. Те посетиха парламента заедно с директора на училището и двама свои преподаватели по покана на народния представител от ГЕРБ-Шумен Димитър Александров. На срещата присъстваха шуменски депутати от всички парламентарни групи, както и депутатът от ГЕРБ Галя Захариева. \r\nМладежите учат в първата специализирана паралелка в България с профил „Защита на информацията и национална сигурност“, която е създадена през 2014 година. Сред дисциплините, залегнали в учебния план, са „Криминалистика и криминология“ и „Психология на престъпното поведение“. \r\nДепутатите разговаряха с младите хора за подобряването на образователната система и им разясниха акценти от законодателната дейност. Цветан Цветанов изтъкна, че за ГЕРБ усъвършенстването на образователната система и инвестицията в младите хора е приоритет. \r\nБе проведена дискусия, свързана с националната сигурност и отбрана, противодействието на тероризма и мерките за превенция срещу използването на наркотични вещества от подрастващите.", "date": "2017-06-29", "title": "Цветан Цветанов посрещна в Народното събрание ученици от средно училище „Панайот Волов“-Шумен"}
{"url": "http://www.focus-news.net/news/2017/06/29/2410021/ria-novosti-konstitutsionna-komisiya-v-ukrayna-e-natovarena-sas-zadachata-za-promyana-na-statuta-na-krim-v-osnovniya-zakon.html", "text": "Държавният глава на Украйна Петро Порошенко е поставил задача ма Конституционна комисия да подготви проект за промяна на статута на Крим. Това разказа депутатът от Върховната рада Юрий Чижмар в ефира на местен телевизионен канал, предава РИА Новости.\r\n„Осъзнахме, че към днешна дата Автономна република Крим не може вече да съществува като част от единна държава\", подчерта украинският депутат. Той поясни, че Комисията работи активно върху десета глава от Основния закон, в която се описан статутът на \"Автономната република Крим\".Тереза Герова", "date": "2017-06-29", "title": "РИА Новости: Конституционна комисия в Украйна е натоварена със задачата за промяна на статута на Крим в Основния закон"}
{"url": "http://www.focus-news.net/news/2017/06/29/2409995/plovdiv-v-protesta-v-asenovgrad-tazi-vecher-shte-se-vklyuchat-motoklubove-i-grazhdani-ot-oblastniya-grad.html", "text": "Жителите на Асеновград отново излизат на протест тази вечер, ще се включат мотоклубове и граждани от Пловдив. Това каза за Радио „Фокус“ - Пловдив един от организаторите на снощния протест в Асеновград Йордан Тодоров. По думите му, мирният протест е обявен за 20:00 часа тази вечер. Над 1000 души вече са се включили в протестната подписка. Исканията на протестиращите са да се създаде общинска полиция, а също така да се пристъпи към изселване на ромите, които нямат адресна регистрация в града.  „Това не го правим за демонстративност, а за да видят хората, че народът малко по малко трябва да се вземе в ръце и да е задружен. Не може да идват 100 души да ни бият и да ни трепят“, каза още Тодоров.\r\nВ 12.00 часа днес в сградата на Община Асеновград протестиращите ще се срещнат с кмета и представители на институциите: полиция, прокуратура, ВиК и Електроснабдяване.\r\n„Фокус“ припомня:\r\nСтотици асеновградчани излязоха на протест снощи, като се организираха в социалните мрежи. Недоволството е срещу група роми, които в понеделник след конфликт нападнаха с колове и мотики ученици, треньори и родители от отбора по кану-каяк, докато са тренирали на язовир „40-те извора“. Очакванията са тази вечер да се включат още повече хора в протеста.\r\nКристиян ГАРОВ", "date": "2017-06-29", "title": "Пловдив: В протеста в Асеновград тази вечер ще се включат мотоклубове и граждани от областния град"}
{"url": "http://www.focus-news.net/news/2017/06/29/2410026/inzh-daniel-panov-kmet-na-veliko-tarnovo-balgarskite-obshtini-se-nauchiha-uspeshno-da-razrabotvat-evropeyski-proekti-v-poslednite-godini.html", "text": "Българските общини се научиха успешно да разработват европейски проекти в последните години. Затова и допуснатите в предходния ни програмен период грешки вече не се повтарят. Това заяви по време на редовното заседание на Общинския съвет кметът на Велико Търново инж. Даниел Панов, предаде репортер на Радио „Фокус“ – Велико Търново. Инж. Панов уточни, че финансовите корекции, които Общината прави във връзка с изпълнението им, са сведени до минимум. Водят се дела по всички от тях, като вече има спечелени такива. „Нормално е управляващият орган и общините да грешат. В последните няколко години общините се научиха от работата с европейски проекти и програми и в този, и в предния програмен период. Всички пропуски, които са допускани и по тях е имало финансови корекции, няма да се повторят“, подчерта Даниел Панов. Община Велико Търново бе една от първите в България, които предоставят електронни услуги. Това, по думите му, осигурява много голямо улеснение при работата с граждани.\r\nЛуиза ТРАНЧЕВА", "date": "2017-06-29", "title": "Инж. Даниел Панов, кмет на Велико Търново: Българските общини се научиха успешно да разработват европейски проекти в последните години"}
{"url": "http://www.focus-news.net/news/2017/06/29/2410027/vratsa-kmetat-na-obshtinata-kalin-kamenov-shte-posreshtne-koreyska-delegatsiya.html", "text": "Кметът на Враца Калин Каменов ще посрещне делегация от корейски младежи и представители на Корейската агенция за работа с младите хора и на Министерството на равенство между половете и семейството от 13:00 часа в Заседателната зала на Община Враца. Това съобщиха от пресцентъра на Общината.   \r\nТемата на срещата е младежки политики, съгласно подписани Меморандум за разбирателство между българското Министерство на младежта и спорта и Министерството на културата, спорта и туризма на Република Корея за сътрудничество в областта на спорта и Меморандум за сътрудничество в областта на младежта.", "date": "2017-06-29", "title": "Враца: Кметът на Общината Калин Каменов ще посрещне корейска делегация"}
{"url": "http://www.focus-news.net/news/2017/06/29/2410023/kmetat-na-sofiya-yordanka-fandakova-investitsiite-v-sporta-shte-prodalzhat.html", "text": "Инвестициите в спорта ще продължат. Това каза кметът на София Йорданка Фандъкова по време на обявяването на Програмата и основните приоритети на „София - Европейска столица на спорта\" за 2018 г., предаде репортер на Агенция „Фокус“.  „Ежедневно се случват страшно много събития. Инвестициите ще продължат. Те са трайни и устойчиви. Най-важното е, че това е една устойчива политика на Столична община за инвестиции в спорта“, обясни Фандъкова. \r\n„Трябва да си свършим работата в България, да приемем плана за управление на Витоша. Едно от най-големите богатства на София е Витоша“, допълни кметът. По думите й там трябва да могат хората да се възползват от чистия въздух и да развиват спорта на децата си. „За мен това е приоритетно. Ще продължим да участваме активно да изразяваме нашата позиция“, коментира тя. \r\nЗа откриването на нови спортни зали, Фандъкова посочи, че проучват училищните възможности. „Гл. архитект проучва две конкретни училища. Очаквам между 5 и 10 зали още следващата година. Това са типове спортни зали. Те дават цялата възможност на децата да спортуват и ще са многофункционални“, добави кметът. Фандъкова уточни, че ще стават не само за спорт, но и за събития на училището. „Възложила съм два типа – малка за нуждите на деца и една по-голяма, където има място, за да могат да се реализират събития“, обясни тя. \r\n„Акцентът, който беше мое предложение, е точно ученическият спорт. Това е най-прекият път, за да стигнем до децата. Спортът възпитава не само в здраве, но и в много ценности. Насърчаваме чрез предоставяне на финансови възможности за децата и учителите. Разчитаме много на учителите по физкултура. Ще продължим да насърчаваме всички“, коментира Фандъкова. \r\nПо думите й срокът за Витоша не зависи от тя, тъй като не са собственик на планината. „Планът се изготвя от МЗХГ. Важна е ролята и на МОСВ. Министър Нено Димов е много ентусиазиран да се работи активно. Самата аз участвам в този процес повече от 10 години“, поясни Фандъкова. \r\nЗа маратона в София тя посочи, че няма голям град или столица, в която да не се провежда такова събитие. „Ще проявим търпение, ще заобиколим с колите си, а защо не и да слезем от тях през една неделя. Маратонът стана едно много голямо събитие, така че повечето хора го подкрепят. Смятам, че все по-малко хора се дразнят от това като шофьори. Наша грижа е максимално рано да обявяваме графика и маршрутите. Виждаме, че хората подкрепят спортните инициативи в града“, каза още Йорданка Фандъкова. \r\nОрганизационен секретар на София2018 Анатоли Илиев уточни, че ски-влекът ще представлява 300-метров лифт. „Търси се място, където да бъде изграден. В момента, в който намерим такова място, ще ви уведомим. Имаме готовност“, каза още той.\r\nЛюба АЛЕКСИЕВА", "date": "2017-06-29", "title": "Кметът на София Йорданка Фандъкова: Инвестициите в спорта ще продължат"}
{"url": "http://www.focus-news.net/news/2017/06/29/2410031/sport-chetvartoto-izdanie-na-dunav-ultra-shte-se-provede-na-8-i-9-yuli.html", "text": "Четвъртото издание на велосъстезанието  „Дунав Ултра“ ще се проведе на  8 и 9 юли в с.Куделин, Свищов и Силистра.\r\nСлед предварителна селекция на организаторите опит да изминат 550-километровия маршрут от най-северозападната точка на страната до Дуранкулак за по-малко от 36 часа  ще направят 15 атлети, сред които и 3 жени.  Събитието носи името „Гладиатори на колела“ .\r\nДва екстремно дълги етапа ще отчетат своите победители на 8-ми и 9-ти юли: Етап 1 – 320 км от с. Куделин (общ. Брегово) до гр. Свищов, и Етап 2 – 250 км от гр. Свищов  до гр. Силистра. След сумиране на времената от двата етапа ще бъде обявен и първият победител в надпреварата, заедно с неговите подгласници.", "date": "2017-06-29", "title": "Спорт: Четвъртото издание на „Дунав Ултра“ ще се проведе на 8 и 9 юли"}
{"url": "http://www.focus-news.net/news/2017/06/29/2410032/vidin-do-1930-chasa-e-ogranicheno-dvizhenieto-na-tovarni-avtomobili-nad-75-tona-po-dunav-most-2-vidin-kalafat.html", "text": "До 19.30 ч. е ограничено движението на товарни автомобили над 7,5 тона по \"Дунав мост 2\"  Видин - Калафат. Това съобщиха от пресцентъра на Агенция \"Пътна инфраструктура\".", "date": "2017-06-29", "title": "Видин: До 19.30 часа е ограничено движението на товарни автомобили над 7,5 тона по \"Дунав мост 2\"  Видин - Калафат"}
{"url": "http://www.focus-news.net/news/2017/06/29/2410029/zam-predsedatelyat-na-gerb-tsvetan-tsvetanov-shte-prisastva-na-otkrivaneto-na-nov-saniran-blok-v-grad-levski.html", "text": "Цветан Цветанов, председател на парламентарната група на ГЕРБ и зам.-председател на партията, ще присъства на откриването на нов саниран блок в гр. Левски. Това ще стане в 17:30 часа в центъра на града – блок „Янтра”, съобщиха от пресцентъра на партията.\r\n\tЗаедно с него ще бъдат Николай Нанков, министър на регионалното развитие и благоустройството, народните представители от ГЕРБ Владислав Николов и Ралица Добрева, председателят на Общински съвет – Левски от ГЕРБ Дочко Дочев.\r\n\tОбщина Левски е първенец в санирането в Плевенска област. Блок „Янтра” е четвъртият саниран блок в гр. Левски, върви санирането и на пети.", "date": "2017-06-29", "title": "Зам.-председателят на ГЕРБ Цветан Цветанов ще присъства на откриването на нов саниран блок в град Левски"}
{"url": "http://www.focus-news.net/news/2017/06/29/2410034/emil-radev-enpgerb-za-parvi-pat-sadebnoto-obuchenie-zalyaga-v-zakonodatelno-predlozhenie-na-es.html", "text": "По време на проведена среща с Войчех Постулски, главен секретар на Европейската мрежа за съдебно обучение беше обсъдено предложението на българския евродепутат Емил Радев, ЕНП/ГЕРБ, за първи път съдебното обучение да залегне в законодателен текст на Европейския съюз. Това съобщиха от пресцентъра на ГЕРБ. Съдия Постулски поздрави Емил Радев за включването на съдебното обучение в законодателния му доклад, с препоръки към Комисията относно създаването на общи минимални стандарти за гражданското производство в ЕС. По време на срещата двамата поставиха акцент върху значението на изграждането на европейско пространство на правосъдие и създаването на европейска съдебна култура. За тази цел трябва да се насърчава познаването на правните системи на Европейския съюз. \r\n „Съдебното обучение е ключов елемент от този процес, тъй като с него се подобрява взаимното доверие между държавите членки, практикуващите юристи и гражданите. В това отношение държавите членки следва да си сътрудничат и да предоставят подкрепа за професионално обучение и обмен на най-добри практики между юристите“, коментира Емил Радев.\r\nБългарският евродепутат предлага в своя доклад текст на директива за създаване на общи минимални стандарти в гражданското производство. Според него, без да се засягат независимостта на съдебната система и различията в организацията на съдебната власт в Съюза, държавите членки трябва да гарантират, че съдебната система, съдебните школи и юристите укрепват схемите за юридическо обучение. Схемите за обучение трябва да бъдат практически ориентирани и да са полезни за ежедневната работа на практикуващите юристи, като използват активни и модерни техники на преподаване.\r\nДокладът предстои да бъде гласуван следващата седмица на пленарното заседание на Европейския парламент в Страсбург.", "date": "2017-06-29", "title": "Емил Радев, ЕНП/ГЕРБ: За първи път съдебното обучение заляга в законодателно предложение на ЕС"}
{"url": "http://www.focus-news.net/news/2017/06/29/2410025/zam-predsedatelyat-na-gerb-tsvetan-tsvetanov-shte-vzeme-uchastie-v-natsionalna-diskusiya-magistrala-hemus-vazrazhdaneto-na-balgarskiya-sever.html", "text": "Председателят на Парламентарната група на ГЕРБ и зам.-председател на партията Цветан Цветанов ще вземе участие в Национална дискусия „Магистрала „Хемус” – възраждането на българския Север“, която ще започне в 14.00 часа. Това съобщиха пресцентъра на партията. На форума, организиран от вестник „24 часа“, ще присъстват кметът на Велико Търново и председател на НСОРБ Даниел Панов, депутатите Клавдия Ганчева и Станислава Стоянова, областният управител и представители на местната власт от Северна България. Ще бъдат обсъдени етапите на проекта, който е приоритетен за управлението на правителството на Бойко Борисов.\r\nВ 19.00 часа Цветанов ще посети Лясковец, където заедно с кмета д-р Ивелина Гецова и местните жители ще отбележат празника на града, който се чества на 29 юни.", "date": "2017-06-29", "title": "Зам.-председателят на ГЕРБ Цветан Цветанов ще вземе участие в Национална дискусия „Магистрала „Хемус” – възраждането на българския Север“"}
{"url": "http://www.focus-news.net/news/2017/06/29/2410036/plovdiv-narodniyat-predstavitel-ot-gerb-mladen-shishkov-se-sreshtna-s-zhiteli-na-obshtina-brezovo.html", "text": "Народният представител от ГЕРБ Младен Шишков проведе открита приемна за жителите на община Брезово. Сред основните проблеми, които му бяха поставени, бе лошата инфраструктура в някои от населените места в общината. Това съобщиха от пресцентъра на ПП ГЕРБ. По думите на присъстващите  в общината има участъци, където уличната мрежа е в окаяно състояние. На приемната дойдоха и представители на \"Инициативния комитет за спасение на с. Върбен\". Те поискаха съдействие за изграждане на нова тротоарна настилка по централната улица на селото. Освен за нови тротоари, жителите на Върбен са създали организация за изграждане и на военен паметник на загиналите през войните. Младен Шишков пое ангажимент да съдейства за неговото изграждане. Подобни се оказаха и проблемите  в с. Златосел. Липсата на тротоари, амортизирана водопроводна мрежа, нарушен покрив на църквата са само част от проблемите, които бяха представени от кмета на селото. Той сподели пред народния представител, че ако нередностите бъдат отстранени, населеното място  има потенциал за развитие като туристическа дестинация. След срещата с жители на Брезово и селата Младен Шишков обсъди текущи организационни въпроси  с общинското ръководство на ПП ГЕРБ – Брезово. Следващата приемна  на Младен Шишков ще бъде на 04.07.2017 г. /вторник/ от 9.30 до 11.30 ч., в с. Белозем, Община Раковски.", "date": "2017-06-29", "title": "Пловдив: Народният представител от ГЕРБ Младен Шишков се срещна с жители на община Брезово"}
{"url": "http://www.focus-news.net/news/2017/06/29/2410037/dobrich-oblastnata-komisiya-voenni-pametnitsi-odobri-izdiganeto-na-monument-na-6-ta-pehotna-bdinska-diviziya-v-selo-kozloduytsi.html", "text": "Областната комисия „Военни паметници“ одобри издигането на монумент на 6-та пехотна Бдинска дивизия в село Козлодуйци на свое заседание, което се проведе под председателството на областния управител на Добрич Красимир Кирилов,  предаде кореспондентът на Радио „Фокус” – Варна. Две теми бяха дискутирани на работната среща. Бе разгледано искане, постъпило от Община Добричка за издаване на становище за промяна на името на военен паметник от „Паметен знак на 36-ти пехотен Козлодуйски полк“ на „Монумент на 6-та пехотна Бдинска дивизия“. Секретарят на Областната комисия „Военни паметници“ Красимир Куртев запозна членовете й с постъпилото искане.  \r\nПредставител на Община Добричка информира накратко за новия проект. „Към настоящия момент е изготвен проект с пълното наименование, т.е. – промяната на името в монумент, като по този начин искаме да включим доста по-пълен списък на войните в 6-та пехотна Бдинска дивизия. Има осигурена известна част от средствата, но за да бъдем точни, искаме съответната промяна да бъде съгласувана и с Областна комисия „Военни паметници“, защото с промяната ще имаме доста по- обширни и пълни исторически данни“, това посочи Надежда Захариева, представител на Община Добричка. Становище по промяната изказа и историкът и уредник на Военно гробище – музей в Добрич Радослав Симеонов. Според него чрез тази промяна ще бъде запълнена една историческа несправедливост. \r\n„Издигането на паметен знак на 36-ти пехотен Козлодуйски полк поставя в неблагоприятна ситуация войните от 35-ти Врачански полк. И едните, и другите войни са били част от едно войсково съединение. Те са действали заедно в дните на Добричката епопея. И освен техните имена, ще бъдат изписани и имената на 6-та пионерна дружина и 2-ри артилерийски полк, който също е част от 6-та Бдинска дивизия. При издигането на паметник само на 36-ти полк, просто нямаше как тези хора да бъдат почетени. Така че това наложи промяната в името. Мястото на паметника остава същото – в един нов гробищен парк в село Козлодуйци. Има готов проект на арх. Владимир Попов, който е с много символика и направен с много добро познаване на материята. Има осигурени средства, като по-голямата част от тях са от частен дарител, благодарение на когото се работи, както и благодарение на Община Добричка, която се зае с оформянето на терена за направата на този паметник. За изписването на имената – на близо 650 души, са необходими 20 000 лв. По отношение на това финансиране – се обърнахме към общините да финансират изписването на имената на войните от своята община. Тази практика проработи за 10- 15 общини, доколкото на мен ми е известно. Освен това сме пуснали и съобщение за дарения, като очакваме родственици на загинали да откликнат. Идеята е паметникът да бъде открит на 7 септември тази година, когато се отбелязва 101 г. от Добричката епопея“, заяви Радослав Симеонов. \r\nОбластната комисия „Военни паметници“ единодушно одобри промяната на името на паметника.  Ще бъде изготвено писмено становище на Комисията и ще бъде изпратено до министъра на отбраната за позиция от негова страна. Освен това е постъпило запитване от Община Генерал Тошево, където наскоро бе открит добре запазен надпис в село Бежаново. Препоръката на Областната комисия „Военни паметници“ е Община Генерал Тошево да подготви документи и да внесе молба за регистрация на новия паметник, който ще влезе и в Регистъра на военните паметници на територията на област Добрич. \r\nЖулиета НИКОЛОВА", "date": "2017-06-29", "title": "Добрич: Областната комисия „Военни паметници“ одобри издигането на монумент на 6-та пехотна Бдинска дивизия в село Козлодуйци"}
{"url": "http://www.focus-news.net/news/2017/06/29/2410038/stara-zagora-obshtinskiyat-savet-v-kazanlak-glasuva-obshtinata-da-izdava-emblematichnoto-mestno-literaturno-spisanie-kula.html", "text": "Общинският съвет в Казанлък  по време на редовно заседание, гласува Общината да издава емблематичното за Казанлък литературно списание \"Кула\", предаде кореспондент на Радио „Фокус“. Пред съветниците началник – кабинет на кмета Сребра Касева поясни, че списанието  е излизало много години назад и към момента има достатъчно разчети какво ще струва то на Община Казанлък отсега нататък. Списанието ще излиза, както и досега, четири пъти в годината, на три месеца веднъж, като това ще струва на Община Казанлък 2 хил. лв. Предстои, обаче, да бъде направена оптимизация на разходите по издаването, като ще отпадне изплащането на хонорари на авторите, чиито творби се поместват  в изданието, каквито са изплащани в предишни години. На този етап има създаден имейл, на който  ще бъдат приемани творбите. Ще отпаднат и други дейности, които при сегашното издаване на „Кула“ ще се изпълняват от културните институти в Казанлък -  вестник „Искра“, Библиотека „Искра“ и Литературно – художествен музей „Чудомир“.  \r\nКасева поясни още, че на проведена среща с писателската гилдия в Казанлък е изразено доверие към Румен Денев, който  ще ръководи редакционния колектив на списанието. Той ще бъде отворен за всеки един от писателската гилдия, който желае да посещава сбирките му и да участва в избора на произведенията, които ще бъдат помествани в съответните книжки. „Още повече, че това списание предполага една продажба в един бъдещ период, защото то ще бъде разпространявано чрез вестник „Искра“ и другите институти, които имат право да осъществяват такава дейност. Има и вариант, изданието да се самофинансира, след като бъде разработено. Но това е в един бъдещ период и смятаме, че Казанлък има нужда от това списание. Никога не сме искали то да бъде закрито, просто начинът, по който то ще излиза се нуждае от оптмизация“, поясни Касева.  Тя бе категорична, че Община Казанлък, противно на информация, тиражирана в общественото пространство, няма да се намесва в избора на творбите, които ще бъдат публикувани в „Кула“. \r\nДо края на 2017 година списанието ще излезе един път и това издание ще бъде финансирано със средства от Културния календар на Общината от перо „ непредвидени прояви“ . Екипът, който ще го реализира има готовност за това.\r\nСлавяна ГАЙДАРОВА", "date": "2017-06-29", "title": "Стара Загора: Общинският съвет в Казанлък  гласува Общината да издава емблематичното местно литературно списание \"Кула\""}
{"url": "http://www.focus-news.net/news/2017/06/29/2410040/montana-narodnite-predstaviteli-ot-gerb-dilyan-dimitrov-i-irena-dimova-organizirat-priemna-za-grazhdani-v-obshtina-berkovitsa.html", "text": "Народните представители от ГЕРБ в 12-и МИР – Монтана Дилян Димитров и Ирена Димова организират приемна за граждани в община Берковица на 3 юли, понеделник, от 11.00 – 13.00 часа. Това съобщиха от пресцентъра на партията. Приемната ще се проведе в офиса на ПП ГЕРБ в град Берковица на ул. „Кирил и Методий“ № 7\r\nЗаписвания на тел.0953 88 433, 0884 800 268", "date": "2017-06-29", "title": "Монтана: Народните представители от ГЕРБ Дилян Димитров и Ирена Димова организират приемна за граждани в община Берковица"}
{"url": "http://www.focus-news.net/news/2017/06/29/2410039/avtobusite-s-fenove-na-botev-plovdiv-otpatuvaha-ot-kriva-palanka-kam-tirana.html", "text": "Автобусите с фенове на „Ботев” (Пловдив) отпътуваха от Крива паланка към Тирана с полицейски ескорт. Това съобщиха от пресцентъра на МВнР.\r\nСлед бързата реакция на посолството на Република България в Скопие бе постигнато съгласие с органите на реда в град Крива паланка да бъде съставен акт за административно нарушение и налагане на минимална глоба в размер на 200 евро само на ръководителя на групата, а автобусите да бъдат ескортирани от полицейския патрул до границата, за да продължат пътуването си. \r\nПо данни на полицията на Република Македония три автобуса с фенове на „Ботев” (Пловдив), пътуващи за Албания през територията на Република Македония, спират към 3 ч. през нощта за почивка на магистралата Скопие-Тирана на определени за това места. Четирима от феновете със спрей изрисуват графити върху сградите за почивка. При молба от органите на реда да бъдат санкционирани за хулиганската си постъпка, българските граждани отказват. \r\nБългарският консул Венцислав Цветанов през цялото време бе на място в полицейското управление в Крива паланка. Той е предупредил и властите на пропускателния пункт на границата между Република Македония и Албания, албанската полиция и българското посолство в Тирана за оказване на пълно съдействие на групата с футболни запалянковци. \r\n„Ботев” (Пловдив) гостува на \"Партизани\" (Тирана) днес от 18 ч. българско време в мач от първия квалификационен кръг на турнира Лига Европа. Очакваме феновете за пристигнат навреме на стадиона, за да подкрепят българския отбор. В Крива паланка остава само ръководителят на група Иван Вълчев, който след произнасянето на дежурния съдия ще настигне с кола на посолството автобусите с фенове.", "date": "2017-06-29", "title": "Автобусите с фенове на „Ботев” (Пловдив) отпътуваха от Крива паланка към Тирана"}
{"url": "http://www.focus-news.net/news/2017/06/29/2410024/nova-makedoniya-spetsializiranata-prokuratura-na-makedoniya-nasrochi-preskonferentsiya.html", "text": "Специализираната прокуратура на Македония насрочи за обедните часове на четвъртък пресконференция, съобщава електронното издание „НОВА“.\r\nСрокът от 18 месеца за повдигане на обвинения изтича утре. Прокурорът Катица Янева заяви съвсем наскоро, че очаква разследванията, проведени от органа, да приключат с обвинителен акт. \r\nДо този момент Специализираната прокуратура повдигна три обвинения: за незаконно унищожаване на документация от системите на подслушване, за насилието в община Център и по случая „Транспортер“, в който кметът на Битоля Владимир Талески бе уличен в злоупотреби с превоза на учениците в Битоля.Тереза Герова", "date": "2017-06-29", "title": "„НОВА“ (Македония): Специализираната прокуратура на Македония насрочи пресконференция"}
{"url": "http://www.focus-news.net/news/2017/06/29/2410022/yordan-tsonev-dps-ezikat-na-balgarskite-natsionalisti-porazhda-agresiya-apelirame-da-se-preosmisli-tozi-ezik-na-omrazata.html", "text": "Осъждаме подобен тип вандалски и бандитски прояви. Винаги сме осъждали такива прояви независимо от каква етническа група са извършени. Това каза пред журналисти в Народното събрание зам.-председателят на ПГ на ДПС Йордан Цонев по повод случая на побой над млади спортисти в Асеновград, предаде репортер на Агенция „Фокус“. „Актът е за осъждане и разследване, виновните да получат съответно наказание“, посочи той. „Вчера в декларация осъдихме подобен акт на нападение върху две жени само защото изповядват исляма и носят забрадки“, припомни Йордан Цонев. Според него в такива случаи трябва да бъдат наказани виновните и да се успокои напрежението, но по-важното е да се потърсят причините за това агресивно поведение. „Причините са доста по-дълбоки. Нееднократно предупреждаваме на всички нива, че агресивния език, използван от българските националисти, поражда агресия“, заяви депутатът от ДПС. „От трибуната непрекъснато се говори, че престъпността е ромска, а престъпността според нас не е етническа, а се върши от престъпници, които трябва да бъдат наказани и то от всички етноси“, посочи Йордан Цонев. „Апелираме да се преосмисли този език на омразата, който се налага в българския парламент и в българския политически живот от националистите определено“, подчерта той. Според него няма умерени националисти, както се опитват да ни ги представят. „Изповядването на такъв тип идеология, насочена срещу малцинствени етнически групи поражда такъв тип поведение“, каза още Йордан Цонев.\r\nБиляна ИВАНОВА", "date": "2017-06-29", "title": "Йордан Цонев, ДПС: Езикът на българските националисти поражда агресия, апелираме да се преосмисли този език на омразата"}
{"url": "http://www.focus-news.net/news/2017/06/29/2410041/stara-zagora-komisiya-shte-provezhda-konkurs-za-nov-obshtestven-posrednik-na-teritoriyata-na-obshtinata.html", "text": "Общинският съвет създаде Временна комисия за провеждане на конкурс за Обществен посредник на територията на Стара Загора, съобщиха от пресцентъра на Общината. 7-членната ВрК от общински съветници е с председател Милена Желева и членове Стефан Анков, Нели Калнева, Ангел Филипов, Мария Динева, Бойчо Биволарски и Илия Златев. Тя следва да извърши правните и фактически действия за провеждане на конкурс за избор на нов омбудсман, поради изтичане на мандата на досегашния. Ще бъде извършен конкурс по документи и събеседване на кандидатите, по установените в Правилника критерии, и да изготви доклад, който да бъде представен на заседание на Общински съвет. \r\nОбщинските съветниците дадоха съгласие за съфинансиране, в размер на 6 хил. лева, на проект „Приложение на иновативни технологии при работа с деца с генерализирани разстройства в развитието“ на Гражданско сдружение „Алтернатива 55“. Основната му цел е подобряване качеството на живот на децата с ментални увреждания, чрез компенсиране на техни дефицити и подпомагане на възможностите им за комуникация, обучение, развитие и интегриране с помощта на най-съвременни  технологии. Дейностите включват закупуване, монтиране на техническа система „АСИСТ“ за комуникация с поглед и създаване на специализирано работно място. \r\nНа своето редовно юнско заседание, старейшините подкрепиха предложението на кмета на Община Стара Загора Живко Тодоров за промяна в инвестиционната програма и вътрешни компенсирани промени в Бюджет 2017. С 37 гласа „за“, ОбС даде възможност за реализиране на допълнително възникнали спешни и неотложни  дейности, за които не са били предвидени средства в инвестиционната програма. Средствата за преустройство на част от XI ОУ „Н. Лилиев“ в спортна зала за бокс, наложителен основен ремонт на отоплителната инсталация за градския басейн - допълнителни 44 хил. лева, за проектиране за строителство на паркинг и ремонт на покрив на промишлена сграда с общински гаражи, на стойност над 8 хил. лева. Отделени бяха  допълнителни средства за ремонт и на кметство в село Еленино, в размер на 5,5 хил. лева. По предложение на ПК по култура, туризъм и вероизповедания ще бъдат закупени и два климатика за създаване на подходящи условия в залата за репетиции на балетната трупа към Държавната опера в града. \r\nС пълно мнозинство бе гласувано отпускане на финансова помощ на двойки с репродуктивни проблеми. В началото на месеца, комисията, която събира и разглежда документите на кандидатите, на свое заседание обсъди заявленията  на 28 двойки. Всички те ще получат поисканата подкрепа от Община Стара Загора. \r\nС 42 гласа „за“, за срок от 3 години, за управител на „Център за психично здраве – Стара Загора“ ЕООД бе одобрен д-р Стефан Гарванов. Той бе и единственият явил се кандидат за ръководната позиция. \r\nОбС даде разрешение за закупуване на специализирано оборудване за нуждите на болнична аптека в „КОЦ – Стара Загора“ ЕООД. Дооборудването се налага заради указания на НЗОК за въвеждане на автоматизирани системи за приготвяне на цитостатици. Прогнозната стойност на необходимото оборудване, според направени от лечебното заведение предварителни проучвания, е приблизително 160 хил. лева с ДДС. \r\nСъветниците подкрепиха участието на Общината в дарителската кампания за изграждане на Мемориалния комплекс на гроба на кан Кубрат и провеждане на Всебългарски събор „Към завета – Кубрат – 105“ и инициативата за изграждане на паметник на полковник Борис Дрангов в района на Военна академия „Георги Сава Раковски“. \r\nСтарейшиите приеха на второ четене Наредба за допълнение и изменение на Наредбата за обществения ред в община Стара Загора, както и Проект на Наредба за изменение и допълнение на Наредбата за реда за придобиване, управление и разпореждане с общинска собственост на община Стара Загора.", "date": "2017-06-29", "title": "Стара Загора: Комисия ще провежда конкурс за нов обществен посредник на територията на общината"}
{"url": "http://www.focus-news.net/news/2017/06/29/2410043/veliko-tarnovo-prokuraturata-poiska-zadarzhane-pod-strazha-za-trite-litsa-izvarshvali-domovi-krazhbi-na-teritoriyata-na-grada.html", "text": "Районна прокуратура – Велико Търново поиска налагане на постоянни мерки “задържане под стража“ за трите лица, задържани за извършване на домови кражби. Това съобщи прокурорът Ивайло Иванов, предаде репортер на Радио „Фокус“ – Велико Търново. Има достатъчно условията това да се случи. В момента лицата са задържани за 72 часа. Повдигнати са им обвинения за престъпления по чл. 196 от Наказателния кодекс – за кражба при условията на опасен рецидив, а на единия от обвиняемите и по чл. 195 – при условията на повторност. Ивайло Иванов посочи, че лицата са многократно осъждани. Две от лицата са изтърпявали наказания лишаване от свобода за същите престъпления – противозаконно отнемане на вещи и оръжие. Б.Б., с прякор Мечката, има 5 криминални регистрации за престъпления, като последната му присъда е от 2004 година за извършена домова кражба и 1000 лева глоба. П.И., с прякор Пацо, от 1990 до 2017 година е регистриран за извършител на 31 престъпления от общ характер. Има 13 криминални регистрации, както и 7 съдебни. Излежавал е два пъти ефективни присъди „лишаване от свобода” и една присъда за домова кражба – 6 години и 6 месеца. Л.Н., с прякор Куция, има 11 криминални регистрации и 4 съдебни. Всички наложени наказания на лицето до момента са в размер на глоба, има условно наказание „лишаване от свобода” за 1 година, отложено за срок от 3 години, пробация и ефективно наказание „лишаване от свобода в строг режим” за извършено хулиганство, в условията на повторност.\r\n„Очакваме Съдът да се произнесе по отношение на исканата от Прокуратурата постоянната мярка. Предстоят да се назначат експертизи на иззетите веществени доказателства, включително и техническата апаратура, с която са били заглушавани СОТ на някой от обектите“, посочи Ивайло Иванов.\r\nНадежда КРЪСТЕВА", "date": "2017-06-29", "title": "Велико Търново: Прокуратурата поиска „задържане под стража“ за трите лица, извършвали домови кражби на територията на града"}
{"url": "http://www.focus-news.net/news/2017/06/29/2410028/slavcho-velkov-bsp-za-balgariya-naprezhenieto-v-asenovgrad-ne-e-na-etnicheska-osnova.html", "text": "Не смятам, че това е напрежение на етническа основа. Това коментира пред журналисти в парламента Славчо Велков - народен представител от ПГ на „БСП за България” във връзка със създалото се напрежение в Асеновград, където граждани протестират след като група роми са нападнали, треньори и родители от отбора по кану-каяк, докато са тренирали на язовир „40-те извора“, предаде репортер на Агенция „Фокус”. „В Асеновград сме свидетели на огнище на напрежение между представители на две общности, което не бих го нарекъл етническо”, заяви Велков и подчерта, че напрежението е възникнало вследствие на криминален случай. „Много хора говорят и им се иска да бъде етническо напрежение, но това е напрежение между отделни социални групи”, коментира Велков. „Има напрежение. Това напрежение, за сега, е овладяно с ограничителни мерки, не с рестрикции и груба намеса. Блокиран е районът, т. нар. \"отцепване\". Има присъствие на жандармерия. Важното е да не се задълбочава и развива огнището на напрежение”, допълни още той. \r\nИван ЛАЗАРОВ", "date": "2017-06-29", "title": "Славчо Велков, „БСП за България”: Напрежението в Асеновград не е на етническа основа"}
{"url": "http://www.focus-news.net/news/2017/06/29/2410030/yulian-angelov-obedineni-patrioti-koyto-govori-za-ezik-na-omrazata-da-pogledne-sebe-si-dps-i-bsp-nasazhdat-razdelenie-v-obshtestvoto.html", "text": "Който говори за език на омразата първо трябва да погледне себе си, откакто е ситуиран новият парламент единственото, което прави опозицията е насаждане на разделение на нацията и език на омразата по ред идеологически и политически причини, включително БСП и ДПС. Това каза секретарят на ПГ на „Обединените патриоти“ Юлиан Ангелов по повод случая на побой над млади спортисти в Асеновград, предаде репортер на Агенция „Фокус“. „Те насаждат разделението в обществото и изкуствени проблеми, България и българският народ да не са единни, а да се притивопоставят“, заяви той. „Етнически проблеми има и те са инспирирани от това, че държавата абдикира от решаването на тези проблеми и от това да има респектиращи действия към това малцинство“, посочи Юлиан Ангелов. „Няма как да не кажем, че това е проблем между цигани и българи, защото това е очевидно  и се случва непрекъснато“, допълни той. „Крайно време е политическите партии не да търсят дивидента, да се показват колко са толерантни и как другите са лошите, а да назовават проблемите с истинските им имена“, обясни депутатът от „Обединени патриоти“. По повод казаното от Йордан Цонев от ДПС за езика на омразата, използван от българските националисти, Юлиан Ангелов коментира: „Нямам спомен да съм бил в Асеновград или някой от колегите да е бил и да сме използвали език на омраза, за да предизвикаме тази агресия“.\r\nБиляна ИВАНОВА", "date": "2017-06-29", "title": "Юлиан Ангелов, „Обединени патриоти“: Който говори за език на омразата да погледне себе си- ДПС и БСП насаждат разделение в обществото"}
{"url": "http://www.focus-news.net/news/2017/06/29/2410044/dots-kostadin-nushev-petroviyat-post-pokazva-che-vyarvashtite-hristiyani-i-tsarkvata-otdavat-vazhno-znachenie-na-podgotovkata-za-praznika-na-svetite-apostoli-petar-i-pavel.html", "text": "Петровият пост показва, че вярващите християни и църквата отдават важно значение на този празник след като подготовката за него се осъществява чрез специален постен период. Това каза богословът доц. Костадин Нушев в интервю за Агенция „Фокус“ по повод празника на светите апостоли Петър и Павел. По думите му църквата установила от древни времена четвърти постен период през годината  - така наречения Апостолски пост или известен също като Петровия пост. Той поясни, че празничната служба на празника представлява тържествена божествена литургия, на която се припомня делото и мъченическата смърт на двамата апостоли като се посочва техният пример като образец за следване от християните, които също са призвани да бъдат ученици и последователни на Исус Христос и да свидетелстват със своето слово, дела  и живот за истинността на християнското учение и Евангелието. „На много места в нашата православна църква има специални храмове, манастири, параклиси, които са посветени на светите първовърховни апостоли Петър и Павел, в които нашите архиереи, митрополити, епископи и свещеници отслужват празничните божествени литургии. На много места вярващите християни се събират в тези храмове, църкви и манастири, за да отбележат по един подобаващ начин този празник“, допълни богословът. \r\nДеница КИТАНОВА", "date": "2017-06-29", "title": "Доц. Костадин Нушев: Петровият пост показва, че вярващите християни и църквата отдават важно значение на подготовката за празника на светите апостоли Петър и Павел"}
{"url": "http://www.focus-news.net/news/2017/06/29/2410045/kmetat-na-sofiya-yordanka-fandakova-pavazhnata-nastilka-po-bul-dondukov-shte-bade-zapazena-kato-v-ednoto-platno-shte-se-izgradi-dvuposochna-veloaleya-s-paveta.html", "text": "Паважната настилка по бул. „Дондуков“ ще бъде запазена, като в едното платно ще се изгради двупосочна велоалея с павета. Това каза пред журналисти кметът на София Йорданка Фандъкова след обявяването на Програмата и основните приоритети на „София - Европейска столица на спорта\" за 2018 г., предаде репортер на Агенция „Фокус“. „Преди няколко дни внесохме предложение за промяна в проекта, който вече беше съгласуван. Знаете, от Министерството на културата бяха с настояване за запазване на паважната настилка. То съгласува промяната, която предвижда в едното платно да се изгради двупосочна велоалея с павета, които да бъдат равни. На крак занесохме материала, който предлагаме, така че експертите да го видят и да могат да преценят. Министърът на културата подкрепи това предложение“, обясни Фандъкова. По думите й ще бъде реализиран и този проект. „Настилката ще е с павета, включително и по трамвайните линии, където сега има бетон. Тротоарите ще са с унипаваж. Велоалеята също ще е с унипаваж, който е предвиден да бъде подходящ за изграждане на велоалея“, поясни кметът на София. \r\nФандъкова допълни, че там, където в момента се реконструират улици и булеварди и има възможност, навсякъде се маркират или изграждат велоалеи. „В момента предстои да започне работа по подготовката за разширението на бул. „Монтевидео“ в район „Овча купел“. Там също ще продължи велоалеята, която вече изградихме с реконструкцията на първия етап. Предвиждаме и в един участък по ул. „Георги С. Раковски“ също такава. Участъкът не е тесен – той е там, където в момента спират коли, но не трябва да го правят. Това е участъкът малко след бул. „Цар Освободител“ до бул. „Патриарх Евтимий“ при Френската гимназия. Вече в другия участък е разрешено паркирането и там е малко по-трудно“, каза още Йорданка Фандъкова.\r\nЛюба АЛЕКСИЕВА", "date": "2017-06-29", "title": "Кметът на София Йорданка Фандъкова: Паважната настилка по бул. „Дондуков“ ще бъде запазена, като в едното платно ще се изгради двупосочна велоалея с павета"}
{"url": "http://www.focus-news.net/news/2017/06/29/2410042/afp-irakskite-sili-sa-ustanovili-kontrol-nad-emblematichnata-dzhamiya-v-mosul.html", "text": "Военните на Ирак обявиха в четвъртък, че спецсилите са установили контрол над емблематичната джамия Ал Нури в Мосул, откъдето лидерът на близкоизточната радикална групировка „Ислямска държава“ Абу Бакр ал-Багдади направи единственото си известно публично обръщение, предава AFP.\r\nМиналата седмица джамията бе взривена от джихадистите, припомня агенцията. .Тереза Герова", "date": "2017-06-29", "title": "AFP: Иракските сили са установили контрол над емблематичната джамия в Мосул"}
{"url": "http://www.focus-news.net/news/2017/06/29/2410033/plovdiv-rayonna-prokuratura-asenovgrad-iska-myarka-zadarzhane-pod-strazha-spryamo-devet-litsa-za-huliganski-deystviya-s-osobena-darzost-i-tsinizam-kray-yazovir-40-te-izvora.html", "text": "Районна прокуратура – Асеновград ще внесе на 30 юни искане в съда за вземане на мярка за неотклонение „Задържане под стража“ спрямо 27-годишния Яшар С., 34-годишния Исмет Л., 41-годишния Славчо М., 20-годишния Ангел М., 19-годишния Васил И., 39-годишния Костадин М., 28-годишния Емрал Р., 24-годишния Абдраман А., 33-годишния Стефан Д., привлечени като обвиняеми за хулиганство, извършено с особена дързост и цинизъм, в съучастие – престъпление по чл. 325 ал.2 във връзка с ал.1 във връзка с чл.20 ал.2 във връзка с ал.1 от Наказателния кодекс. Това съобщиха от пресслужбата на Съдебна палата - Пловдив.\r\nНа 26 юни 2017 г. е възникнал конфликт между две групи в района на язовир „40-те извора“ край Асеновград, който е прераснал в масово сбиване на различни места – край язовира, по-късно в центъра на Асеновград и край болницата. Пострадали са седем лица, които са били откарани в болница за преглед. По делото са назначени съдебно-медицински експертизи за нанесените телесните повреди на пострадалите, като до момента е установено, че  един от тях е с фрактура на китката на ръката, а друг с два счупени прешлени. \r\nПод ръководството на Районна прокуратура-Асеновград се провеждат непрекъснати активни процесуално-следствени действия – извършени са разпити на 17 свидетели, 12 разпознавания, като в момента се правят още четири, три огледа на местопроизшествие, при което са иззети брадви, лопата и дървени тояги. Деветимата обвиняеми са задържани за срок от 72 часа с постановление на наблюдаващия прокурор. Предстои повдигане на нови обвинения, като за двама от задържаните те ще бъдат за нанесени средни телесни повреди.  \r\nУтре, 30 юни, Районен съд-Асеновград ще заседава по искането на прокуратурата за вземане на мярка за неотклонение „задържане под стража“ спрямо деветимата обвиняеми.", "date": "2017-06-29", "title": "Пловдив: Районна прокуратура – Асеновград иска мярка „задържане под стража“ спрямо девет лица за хулигански действия с особена дързост и цинизъм край язовир „40-те извора“"}
{"url": "http://www.focus-news.net/news/2017/06/29/2410048/pregled-na-mezhdunarodnite-novini-do-13-chasa-agentsiya-fokus.html", "text": "Двама български граждани са изправени пред Прокуратурата в областта Родопи, Северна Гърция, по обвинения в опит за контрабанда на нелегални имигранти в страната, след като властите откриха 14 мигранти, скрити в специално отделение на покрива на техния камион, съобщава електронното издание Ekathimerini. \r\nЗаподозрените – и двамата на 48-годишна възраст, са спрени от полицията в близост до кръстовището за Комотини на магистралата \"Егнатия\". При последвалата проверка на камиона е установено, че 12 пакистанци и двама индийци са били скрити в покрива.\r\n*** Военните на Ирак обявиха в четвъртък, че спецсилите са установили контрол над емблематичната джамия Ал Нури в Мосул, откъдето лидерът на близкоизточната радикална групировка „Ислямска държава“ Абу Бакр ал-Багдади направи единственото си известно публично обръщение.\r\nМиналата седмица джамията бе взривена от джихадистите.\r\n*** Сръбският президент Александър Вучич потвърди назначаването на досегашния министър на труда и социалната политика Александър Вулин на поста министър на отбраната в новото сръбско правителство.\r\nСпоред изданието решението на президента е посрещнато от експертите по сигурност с \"изненада и огорчение\".\r\nПредседателят на военният синдикат Новица Антич определя назначението на Вулин като \"върховна глупост\" и смята, че \"като министър на труда и социалната политика Вулин носи отговорност за тежкото социално положение на военнослужещите\". Според него не е редно начело на сръбската отбрана да застане политик \"който не е служил в армията и който е обявен за негоден за военна служба\".\r\nВоенният анализатор Александър Радич определя назначението на Вулин като \"деградация на системата за сигурност на Сърбия\".\r\n\"Деградацията на системата за сигурност продължава и нега Бог да ни е на помощ, ако и състава на Генералният щаб започне да се определя по случаен принцип\" - смята Радич.\r\nВ периода след 2000 г. Вулин не е първият министър на отбраната, който не е имал връзка с армията и със сигурността на страната и припомня назначенията на Велимир Радоевич, Борис Тадич, Драган Шутановац, Александър Вучич и Братислав Гашич. \r\nСпоред изданието посолството на САЩ в Белград се е обявило категорично срещу назначението на Вулин, определяйки го като \"руски играч\".\r\n*** Без изпълнение на някои условия или без съгласието на представителите на малцинствените етнически общности в най-младата държава на Балканския полуостров няма да има трансформация на Косовските сили за сигурност в армия. Това заяви генералният секретар на НАТО Йенс Столтенберг.\r\nНа въпрос дали НАТО ще се противопостави на създаването на армия на Косово, Столтенберг подчерта, че Алиансът е фокусиран върху събитията и се намира в постоянни консултации с властите в Прищина по този въпрос.\r\n„Изказвам загриженост във връзка с последните инициативи за формиране на армия на Косово без изпълнение на необходимите условия, по-точно, без съгласието на представителите на малцинствените етнически общности в Косово. Създаването на войската трябва да мине през парламентарен процес и трябва да бъде в съответствие с Конституцията“, категоричен бе норвежкият политик.\r\nМиналата седмица подобно послание до косовските институции отправи и заместник-помощник генералният секретар на НАТО за операциите Джон Манза, припомнят от редакцията.\r\n*** В навечерието на срещата на високо равнище на групата на двайсетте, кошмарите на германските правителствени кръгове се сбъднаха. Анкара отправи официална молба за организирането на среща на държавния глава Реждеп Тайип Ердоган с негови сънародници, живеещи в Германия.\r\n„Имаме от вчера официално искане от страна на Турция, която ни информира, че президентът Ердоган иска да говори преди срещата на върха на Г-20... на сънародниците си\", заяви министърът на външните работи на ФРГ Зигмар Габриел, който се намира с визита в русия град Краснодар. По този начин бе сложен край на спекулациите в медиите, които дни наред се занимават с темата. \r\nПървият дипломат на Берлин призна, че смята организирането на подобно събитие за \"лоша идея\", като изтъкна проблемите, които тази среща може да създаде на полицейските органи – при това в навечерието на форума на Г-20. В допълнение, германският външен министър обърна внимание на „политическия пейзаж“ в страната, в която тъкмо бе даден старт на предизборната кампания. „Във федералното правителство имаме единодушно мнение\", увери социалдемократът.\r\n*** Кардинал Джордж Пил обяви в четвъртък, че ще се оттегли от старшия си ватикански пост, за да се завърне в Австралия, където ще бъде изправен пред съда по подозрения в сексуална злоупотреба – обвинения, които – съгласно думите му, той „напълно отхвърля“.\r\n„Те са фалшиви. Цялата идея за сексуално малтретиране се отвращава\", добави Пел, номер три в йерархията на Католическата църква, след като полицията на австралийския щат Виктория обяви, че е обвинен в посегателство срещу деца.\r\n*** Държавният глава на Руската федерация Владимир Путин ще приеме за среща в четвъртък германския външен министър Зигмар Габриел, който е на посещение в страната.\r\n„Да, днес ще има (среща между Путин и Габриел)“, потвърди пред журналисти Юрий Ушаков, съветник на руския президент.\r\n*** Експертна комисия взе решение за предсрочно освобождаване на бившия министър-председател на Израел Ехуд Олмерт, осъден на 27 месеца затвор за корупция. Това съобщи в четвъртък неговият адвокат.\r\n„Комисията прие всички наши аргументи\", заяви адвокатът на Олмерт пред местно радио, пояснявайки, че той ще бъде освободен от затвора в неделя, 2 юли. Министерството на правосъдието все пак може да обжалва решение, подчерта защитникът на бившия израелски премиер.\r\n***", "date": "2017-06-29", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/06/29/2410035/vitsepremierat-valeri-simeonov-i-glavniyat-sekretar-na-mvr-mladen-marinov-pristignaha-v-asenovgrad.html", "text": "Вицепремиерът Валери Симеонов и главният секретар на МВР Младен Маринов пристигнаха в Асеновград, предаде репортер на Радио \"Фокус\" Пловдив. В момента разговорят с кмета на града д-р Емил Караиванов. Срещата е закрита за медии. На нея присъстват директорът на ОДМВР Пловдив и директорът на Асеновградското управление на полицията. \r\nЧаст от протестиращите граждани са в залата, както и представители на институции в очакване на срещата, инициирана  от кмета снощи. \r\nЦветана ТОНЧЕВА", "date": "2017-06-29", "title": "Вицепремиерът Валери Симеонов и главният секретар на МВР Младен Маринов пристигнаха в Асеновград"}
{"url": "http://www.focus-news.net/news/2017/06/29/2410046/plovdiv-apelativniyat-sad-ne-uvazhi-zhalbata-na-tsvetan-a-za-myarkata-mu-za-neotklonenie-obvinen-za-umishleno-ubiystvo.html", "text": "Апелативният съд отказа да уважи жалбата на Цветан А. срещу определение на Окръжен съд – Пловдив, с което му е наложена мярка за неотклонение „Задържане под стража”, съобщиха от съда. Срещу него е повдигнато обвинение за умишлено убийство – престъпление по чл. 115 от НК, за това, че на 22 юни в Пловдив е нанесъл няколко прободни рани с нож в областта на гърдите на Н. А., който впоследствие  починал от травмите.\r\nАпелативният съд намери, че има обосновано предположение за извършено престъпление. Съществува и реална опасност Цветан А. да извърши престъпление. \r\nЦветан А. е с влязла в сила присъда от 30 ноември 2016 г. за грабеж – престъпление по чл. 198 ал.1 от НК, с която е осъден на четири месеца лишаване от свобода, като изтърпяването на наказанието е отложено с три години. Деянието по чл. 115 от НК е извършено в рамките на изпитателния срок на горепосочената присъда. Определението  е окончателно и не подлежи на обжалване.", "date": "2017-06-29", "title": "Пловдив: Апелативният съд не уважи жалбата на Цветан А. за мярката му за неотклонение, обвинен за умишлено убийство"}
{"url": "http://www.focus-news.net/news/2017/06/29/2410049/nikolay-zlatanov-predsedatel-na-obs-kazanlak-stremezhat-ni-e-s-merkite-v-naredbata-za-spirane-prestoy-i-parkirane-na-avtomobili-da-vavedem-red-v-grada.html", "text": "Общинският съвет в Казанлък прие редица промени в няколко общински наредби: за реда за спиране, престой и паркиране на пътни превозни средства на територията на община Казанлък, за движението на превозните средства на територията на общината и за управление на общинските пътища на територията на Казанлък, предаде кореспондент на Радио „Фокус“. \r\nПредседателят на ОбС Николай Златанов коментира промените в Наредба 4 - за реда за спиране, престой и паркиране на пътни превозни средства на територията на община Казанлък, като поясни, че тези промени касаят  въпроса за репатрирането на неправилно спрени и паркирани автомобили. Той каза, че има протест от Прокуратурата: „Ситуацията в страната е такава, че Върховна административна прокуратура е разпоредила проверка на всички наредби на общинските съвети в страната. В резултат на това, вече повече от 30 са наредбите, касаещи паркирането в общините, които са атакувани с протести на Прокуратурата. Община Казанлък взе решение да реагира незабавно на всички сигнали на Прокуратурата, за да не се стига до съд и да бъде товарен общинският бюджет със съдебни и адвокатски разноски и на този етап успяваме. Нямаме дело, което да е натоварено с адвокатски хонорари и на практика да утежнява бюджета на ОбС – Казанлък“.\r\nПромяната, приета на днешното заседание, касае една от точките на Наредба 4 в текста, според който до сега моторно превозно средство, което е спряло на разрешено обозначено за това място, но е просрочило престоя си, можеше до този момент да бъде вдигнато от т.нар. „паяк“. „Явно при приемане на наредбата не сме обърнали внимание, Законът за движение по пътищата не позволява такова действие. Но гражданите да не се успокояват, защото автомобилът им може да бъде вдигнат след края на работното време, т.е. както днес приехме и промени в крайния час на работното време,  в 17.30 ч. след като се установи, че не е заплатена глобата за съответния автомобил, на който е поставена скоба, репатриращата машина може да го вдигне“, поясни Златанов. Според него досега съществуващата уредба по този въпрос е наистина едно несъответствие със закона. Той е водил разговори с ръководителя на звеното, което отговаря за реда в общината в тази насока и до сега няма нито един автомобил в Казанлък, който да е бил вдигнат незаконно на това основание: „Така че наредбата се променя своевременно и оттук нататък ще бъде в синхрон със Закона за движение по пътищата“.\r\nЗлатанов поясни, че това е само единият от вариантите, когато се пристъпва до вдигане на неправилно спрени и паркирани автомобили, наредбата предвижда три или четири варианта още. Когато МПС-то е паркирано неправилно, на място, което не е за спиране и престой, тогава ще бъде вдигано от репатриращия автомобил. „Стремежът на ОбС и Общинска администрация е с въвеждане на тези мерки да въведем някакъв ред в града“, каза още Златанов. \r\nСлавяна ГАЙДАРОВА", "date": "2017-06-29", "title": "Николай Златанов, председател на ОбС – Казанлък: Стремежът ни е с мерките в Наредбата за спиране, престой и паркиране на автомобили да въведем ред в града"}
{"url": "http://www.focus-news.net/news/2017/06/29/2410052/natsionalniyat-voennoistoricheski-muzey-gostuva-v-galeriya-sredets-s-platna-na-yaroslav-veshin.html", "text": "Изложбата „Ярослав Вешин – един колоритен чех в България“ ще бъде открита на 30 юни, петък, от 17.00 часа в галерия Средец на бул. „Ал. Стамболийски“ № 17 в София, съобщиха от Националния военноисторически музей. Изложбата е подготвена по повод 101-ата годишнина на Националния военноисторически музей. Тя представя произведения на един от виртуозите на четката – чех по произход, но българин по душа, които са част от най-старата колекция на музея. Ярослав Вешин е посветил живота си на България и създава едни от най-вълнуващите сцени на родната живопис със силно емоционално въздействие и художествено майсторство. През 1904 г. той става първият главен художник към Министерството на войната и се утвърждава като родоначалник на баталния жанр у нас.\r\nВ изложбата ще бъдат показани петнадесет от неговите платна, които представят както парадно-официалната част, съпътстваща живота на офицерите от Българската армия, така и свидетелствата за преживяното и изстраданото в Балканските войни, запечатали реализма на живота на фронта. Сред изложените картини са „На нож“, „Портрет на ген. Данаил Николаев, 22 септември 1908 г.“, „Сигнализация“, „Граната“ и други. \r\nДопълнение към изложбата е интерактивно приложение, което детайлно ще запознае посетителите с живота и творчеството на Вешин.\r\nИзложбата може да бъде разгледана в галерия Средец до 14 юли.", "date": "2017-06-29", "title": "Националният военноисторически музей гостува в галерия Средец с платна на Ярослав Вешин"}
{"url": "http://www.focus-news.net/news/2017/06/29/2410054/stara-zagora-prez-lyatoto-obshtina-kazanlak-shte-preasfaltira-chast-ot-patya-do-yazovir-koprinka.html", "text": "Общинските съветници в Казанлък приеха предложението на кмета Галина Стоянова за  преасфалтиране на участъци от общински четвъртокласни пътища, на обща стойност 200 хил.лв., предаде кореспондент на Радио „Фокус“.  Пътните участъци са определени с комисия, създадена със заповед на кмета на 1 юни 2017 година. В нея участват зам.-кметът  по строителство Даниела Коева и председателят на Комисията по строителство в ОбС инж. Цветан Шиков. След оглед за асфалтиране са определени  три участъка, които ще бъдат ремонтирани със средства от общинския  бюджет. \r\nАсфалтирана  ще бъде една част от пътя  Казанлък – Розово -  5 900 кв. м., със средства в размер на  135 хил. 632 лв. Преасфалтиран ще бъде и част от пътя до  язовир „Копринка“ -  1 900 кв. м. за  43 хил. 678 лв.  Още 900 кв.м. общински път ще бъде асфалтиран през летните месеци на 2017 година – част от пътя Казанлък-Енина, пътна връзка с  главен  път I-5 - Казанлък-Крън-Шипка. За този участък са предвидени  20 хил. лв.\r\nСлавяна ГАЙДАРОВА", "date": "2017-06-29", "title": "Стара Загора: През лятото Община Казанлък ще преасфалтира част от пътя до язовир „Копринка“"}
{"url": "http://www.focus-news.net/news/2017/06/29/2410047/dots-kostadin-nushev-bogoslov-obshtite-podvizi-dela-i-machenicheskata-smart-na-sv-petar-i-sv-pavel-karat-tsarkvata-da-obedini-pametta-i-pochitta-kam-tyah-v-obsht-praznichen-den.html", "text": "Общите подвизи, дела и мъченическата смърт на св. Петър и  св. Павел карат църквата да обедини паметта и почитта към тях в общ празничен ден. Това каза богословът доц. Костадин Нушев в интервю за Агенция „Фокус“ по повод празника на светите апостоли Петър и Павел. По думите му обединява ги това, че и двамата са били изключително предани на мисията да проповядват за възкръсналия Исус Христос, да свидетелстват за него и да бъдат основни стълбове на църквата, както в православното учение се посочва. И двамата заедно разпространяват християнството в тогавашната Римска империя и двамата достигат до столицата Рим, където загиват мъченически по време на гонението на християните, предприето от император Нерон“, каза доц. Нушев. По думите му в лицето на светците Петър и Павел се почитат и другите апостоли, които също са заслужили със своя подвиг и мъченически път за изграждането на църквата. „Неслучайно на следващия ден след празника на светите първовърховни апостоли Петър и Павел, църквата празнува Събор на светите апостоли. Първо се изтъква личностите на Петър и Павел, а след това и служението на всички апостоли, които заедно с тях също са свидетелствали и са загинали мъченически за християнската вяра“, коментира доц. Нушев. \r\nДеница КИТАНОВА", "date": "2017-06-29", "title": "Доц. Костадин Нушев, богослов: Общите подвизи, дела и мъченическата смърт на св. Петър и  св. Павел карат църквата да обедини паметта и почитта към тях в общ празничен ден"}
{"url": "http://www.focus-news.net/news/2017/06/29/2410055/makfaks-makedoniya-fenove-ot-balgariya-blokiraha-patya-kriva-palanka-kumanovo.html", "text": "Фенове на българския спортен клуб \"Ботев\" (Пловдив) блокираха магистралата Крива Паланка-Куманово, предава македонската информационна агенция „Макфакс“.\r\nСпоред информация от полицията, тази сутрин около три часа автобус с фенове на клуба сa спрели на бензиностанция на околовръстния път при Крива Паланка, излезли са от превозното средство и са изписали обидни графити. Залепили са и стикери с надпис „БГ“, след което са продължили пътя си към Куманово. Феновете са пътували към Албания.\r\nОколо четири часа сутринта автобусът е спрян от полицията в Куманово. Извършен е обиск в автобуса, при който са открити доказателства, че българите са автори на обидните графити. При опита да бъдат задържани феновете са блокирали пътя Куманово-Крива Паланка.\r\nТрафикът е нормализиран едва около 7.45 часа.Тереза Герова", "date": "2017-06-29", "title": "„Макфакс“ (Македония): Фенове от България блокираха пътя Крива Паланка-Куманово"}
{"url": "http://www.focus-news.net/news/2017/06/29/2410051/deutsche-welle-zigmar-gabriel-vizhda-priznatsi-na-sblizhavane-mezhdu-rusiya-i-sasht-po-vaprosite-za-siriya.html", "text": "Министърът на външните работи на ФРГ Зигмар Габриел вижда признаци на надежди за сближаване между Русия и САЩ за разрешаване на конфликта в Сирия, предава Deutsche Welle.\r\n„Надяваме се, че това (сътрудничество) ще се развива и занапред, и ще доведе до политически процес, в резултат на което ще се стигне до политически процес, в който Асад няма да може да остане президент“, подчерта първият дипломат на Берлин.\r\nДен по-рано, в рамките на пресконференция в Краснодар, Габриел влезе в открит спор с руския си колега Сергей Лавров за режима на Башар Асад в Сирия. Коментирайки предупрежденията на Вашингтон към Дамаск за въздържане от химически атаки, руският външен министър обвини САЩ, че „провокира и създава предлози за удари по сирийската правителствена армия“.\r\nНа свой ред Габриел упрекна Лавров в опит да представи сирийското правителство като „миролюбив режим“. Тереза Герова", "date": "2017-06-29", "title": "Deutsche Welle: Зигмар Габриел вижда признаци на сближаване между Русия и САЩ по въпросите за Сирия"}
{"url": "http://www.focus-news.net/news/2017/06/29/2410050/plovdiv-mitnicheski-sluzhiteli-otkriha-nelegalna-fabrika-za-tyutyun.html", "text": "Митнически служители откриха нелегална фабрика за тютюн в Пловдив, съобщиха от Агенция „Митници”. Във вторник в Пловдив, в складова база, е била извършена проверка от служители на Агенция „Митници” - гр. Пловдив. Установено е, че в помещението се намирали група лица, сред които и двамата обвиняеми, които извършвали дейности по производство на тютюн за пушене - обезжилване и машинно рязане на тютюневи листа чрез два броя електрически машини. Иззети били няколко бали тютюн на листа, като 16 кг от тях били нарязан и годен за пушене.\r\nМалко по-рано е била извършена проверка на лек автомобил, марка „Фолксваген Пасат\", управляван от 28-годишния Веселин Р., като в багажника били открити 190 кг ситно нарязан тютюн, разпределен в 20 чувала. Установено е, че тютюнът бил нарязан в склада и предоставен на Веселин Р. от обвиняемия Александър Р.\r\nРайонна прокуратура-Пловдив привлече като обвиняеми 19-годишния Гюлхан А. и 33-годишния Александър Р., за държане на акцизни стоки без бандерол при предварителен сговор - престъпление по чл.234 ал.2 т.2 във връзка с чл.234 ал.1 от Наказателния кодекс.\r\nПредстои Районна прокуратура-Пловдив да привлече като обвиняем Веселин Р. за държане на акцизни стоки без бандерол - престъпление по чл.234 ал. 2 т. 2 от Наказателния кодекс. Той е задържан за срок от 24 часа по Закона за МВР.\r\nАкцията по установяване на незаконното производство на акцизни стоки е проведена след оперативно-иззирвателни дейности на митнически служители от отдел „Митническо разузнаване и разследване\" в Митница Пловдив. По делото се извършват активни процесуално-следствени действия - огледи, разпити на свидетели, предстои назначаване на физико-химична експертиза.  Иззет е лекия автомобил, марка „Фолксваген Пасат\", двете електрически машини за рязане, както и тютюна. \r\nС постановление на наблюдаващия прокурор двамата обвиняеми са задържани за срок от 72 часа.", "date": "2017-06-29", "title": "Пловдив: Митнически служители откриха нелегална фабрика за тютюн"}
{"url": "http://www.focus-news.net/news/2017/06/29/2410059/veliko-tarnovo-obshtinata-uvelichi-dvoyno-finansiraneto-na-fk-etar.html", "text": "Община Велико Търново увеличи двойно финансирането на ФК „Етър“. Решението бе взето по време на редовното заседание на Общинския съвет, предаде репортер на Радио „Фокус“ – Велико Търново. Общинската субсидия вече е в размер на 300 000 лева, а не 150 000, както беше до сега. Причината за увеличението е, че футболният отбор вече играе в Първа лига и издръжката му ще е много по-висока. Искането за него бе внесено от общинската администрация и почти единодушно прието от съветниците. Парите ще се дават поетапно на траншове, което ще става с промени в бюджета, каза заместник-кметът Снежана Данева – Иванова.\r\nОт Община Велико Търново припомнят, че има изготвен проект за основна реконструкция на осветлението на стадион „Ивайло”. Той е внесен в Министерството на младежта и спорта, тъй като наличието на такова е задължително изискване на получаването на лиценз за провеждане на футболни срещи на ниво Първа професионална лига. Очаква се отпускането на финансиране, обявяване на процедури за изпълнител и стартиране на необходимите дейности.\r\nФутболният терен на стадион „Ивайло” бе основно обновен по всички изисквания на ФИФА и УЕФА, като разполага със съвременни отводнителна, поливна, отоплителна и дренажна системи. Тревното покритие предлага отлични условия за футболистите. Изцяло реконструирани бяха лекоатлетическата писта, която също е сред най-съвременните в България, както и спортните зали в Южното крило. Инвестираните в спортния комплекс средства са над 5 милиона лева.\r\nЛуиза ТРАНЧЕВА", "date": "2017-06-29", "title": "Велико Търново: Общината увеличи двойно финансирането на ФК „Етър“"}
{"url": "http://www.focus-news.net/news/2017/06/29/2410056/shumen-obshtinskiyat-savet-otlozhi-reshenieto-za-biznes-plana-na-vik-druzhestvoto-za-yulskata-sesiya.html", "text": "Общинският съвет в Шумен отложи решението за бизнес плана на ВиК дружеството за юлската сесия, предаде репортер на Радио „Фокус“ - Шумен. След близо тричасови дебати с 28 гласа „за“ и 8 „въздържал се“, общинските съветници решиха точката да бъде включена в дневния ред на следващото заседание, като същевременно детайли от бизнес плана да бъдат обсъдени и прецизирани. В дискусията участва и Малина Крумова, заместник-министър на регионалното развитие на благоустройството. „Дебатът беше важен, за да може всеки един от вас да има увереността, че това, което ще се направи с бизнес плана, да бъде най-добро за община Шумен. Това е процес и за да направим ВиК устойчив отрасъл, трябва да имаме отговорността да проведем трудните дискусии“, заяви Малина Крумова. Тя обясни, че ако още отсега пречиствателната станция за питейни води бъде включена в бизнес плана, той ще бъде върнат от КЕВР. Малина Крумова посочи, че една инвестиция се отразява, когато е ясно че тя се случва.  „Всеки от регионалните прединвестиционни проучвания и всяка една от обособените територии е важна от гледна точка на това, че ВиК отрасълът трябва да осигурява устойчива инфраструктура която да може да се възвръща, но с основно съображение това да става със социално поносима цена и адекватно качество на предоставената услуга“, каза Малина Крумова. С отлагането на решението, насроченото за утре извънредно заседание на Асоциацията на ВиК на област Шумен, на практика няма да има кворум.\r\nИвелина ИВАНОВА", "date": "2017-06-29", "title": "Шумен: Общинският съвет отложи решението за бизнес плана на ВиК дружеството за юлската сесия"}
{"url": "http://www.focus-news.net/news/2017/06/29/2410058/plovdiv-rayonnata-prokuratura-privleche-kato-obvinyaemi-i-zadarzha-dve-litsa-za-darzhane-na-tyutyun-bez-aktsizen-banderol.html", "text": "Районна прокуратура - Пловдив привлече като обвиняеми 19-годишния Гюлхан А. и 33-годишния Александър Р. за държане на акцизни стоки без бандерол при предварителен сговор – престъпление по чл.234 ал.2 т.2 във връзка с чл.234 ал.1 от Наказателния кодекс. Това съобщиха от пресцентъра на Апелативна прокуратура - Пловдив.\r\nВъв вторник в гр. Пловдив, в складова база, е била извършена проверка от служители на Агенция „Митници“-гр. Пловдив. Установено е, че в помещението се намирали група лица, сред които и двамата обвиняеми, които извършвали дейности по производство на тютюн за пушене – обезжилване и машинно рязане на тютюневи листа чрез два броя електрически машини. Иззети били няколко бали тютюн на листа, като 16 кг от тютюна бил нарязан и годен за пушене. \r\nМалко по-рано била извършена проверка на лек автомобил, марка „Фолксваген Пасат“, управляван от Веселин Р., на 28 г. В багажника на колата били открити 190 кг ситно нарязан тютюн, разпределен в 20 чувала. Установено е, че тютюнът бил нарязан в складовата база и предоставен на Веселин Р. от обвиняемия Александър Р. Днес, 29 юни 2017 г., Районна прокуратура-Пловдив  ще привлече като обвиняем Веселин Р. за държане на акцизни стоки без бандерол – престъпление по чл.234 от Наказателния кодекс. Той е задържан за срок от 24 часа по Закона за МВР. \r\nАкцията по установяване на незаконното производство на акцизни стоки е проведена след оперативно-издирвателни дейности на митнически служители  от отдел  „Митническо разузнаване и разследване“ в Митница- Пловдив. \r\nПо делото се извършват активни процесуално-следствени действия – огледи, разпити на свидетели, предстои назначаване на експертиза и др.  Иззет е лекия автомобил, марка „Фолксваген Пасат“, двете електрически машини за рязане, тютюна и др.  Обвиняемите Гюлхан А. и Александър Р. са задържани за срок от 72 часа с постановление на наблюдаващия прокурор.", "date": "2017-06-29", "title": "Пловдив: Районната прокуратура привлече като обвиняеми и задържа две лица за държане на тютюн без акцизен бандерол"}
{"url": "http://www.focus-news.net/news/2017/06/29/2410064/stara-zagora-v-letnite-mesetsi-obshtina-kazanlak-shte-preasfaltira-chast-ot-patya-do-yazovir-koprinka.html", "text": "Общинските съветници в Казанлък приеха предложеното от кмета Галина Стоянова предложение за преасфалтиране на участъци от общински четвъртокласни пътища на обща стойност 200 хил. лева, предаде кореспондент на Радио „Фокус“. Пътните участъци са определени с комисия, създадена със заповед на кмета на 1 юни 2017 година. В нея участват заместник-кметът по строителство Даниела Коева и председателят на Комисията по строителство в ОбС инж. Цветан Шиков. След оглед за асфалтиране са определени три участъка, които ще бъдат ремонтирани със средства от общинския бюджет. \r\nАсфалтирана ще бъде една част от пътя Казанлък – Розово - 5 900 кв. м., със средства в размер на 135 632 лв. Преасфалтирана ще бъде и част от пътя до язовир „Копринка“ - 1 900 кв. м. за 43 678 лв. Още 900 кв.м. общински път ще бъде асфалтиран през летните месеци на 2017 година – част от пътя Казанлък-Енина, пътна връзка с  главен път I-5 - Казанлък-Крън-Шипка. За този участък са предвидени 20 хил. лв.\r\nСлавяна ГАЙДАРОВА", "date": "2017-06-29", "title": "Стара Загора: В летните месеци Община Казанлък ще преасфалтира част от пътя до язовир „Копринка“"}
{"url": "http://www.focus-news.net/news/2017/06/29/2410063/kyustendil-za-poredna-godina-obshtina-dupnitsa-i-institutsiite-v-grada-shte-organizirat-aktivno-lyato-za-detsata.html", "text": "За поредна година Община Дупница и институциите в града ще организират „Активно лято за децата”. Това съобщи пред Радио „Фокус” – Кюстендил Христо Апостолов, експерт към Община Дупница. С програмата е ангажирана Местната комисия за борба с противообществените прояви на малолетни и непълнолетни. Дейностите ще започнат от 3 юли. Застъпени са различни форми на занимания. Предвидени са арт ателиета, танцови занимания, уроци по китара и спорт, занимания в градската библиотека, лятна школа по фотография и театрална академия. В дейностите ще се включи и Общинският исторически музей в града.\r\nВенцеслав ИЛЧЕВ", "date": "2017-06-29", "title": "Кюстендил: За поредна година Община Дупница и институциите в града ще организират „Активно лято за децата”"}
{"url": "http://www.focus-news.net/news/2017/06/29/2410061/smolyan-obshtinata-shte-se-vklyuchi-v-organizatsiyata-na-blagotvoritelniya-kontsert-v-podkrepa-na-atanaska-tarasheva.html", "text": "Община Смолян ще се включи в организацията на благотворителния концерт в подкрепа на Атанаска Тарашева, който ще се проведе на 1 юли от 19.00 часа в зала 1 на Родопски драматичен театър, съобщиха от пресцентъра на Община Смолян. Момичето страда от бързо развиващ се рак на костите. „Приятели, заповядейте! Ще пеят любимци, малчугани, има и изненади. Ще ви представим две млади певици, които са от нашия град, но не сме ги слагали толкова в прожектора. Те обаче ще ви грабнат сърцата. Става въпрос за Виктория Хаджиева, която я няма в плаката, но ще свети на сцената. И за Константина Робова – едно съкровище, което заслужава международни сцени. Нека познаваме младите си таланти! Нека ги ценим и им помагаме! Както те помагат на Насето сега!”, се казва в поканата до смолянчани организаторките на благородната инициатива. Ще има базар, на който всеки може да си закупи гривнички, изработени от Атанаска. \r\nЩе има и търг на картини отново, тъй като смолянските художници дариха за момичето много и хубави творби.", "date": "2017-06-29", "title": "Смолян: Общината ще се включи в организацията на благотворителния концерт в подкрепа на Атанаска Тарашева"}
{"url": "http://www.focus-news.net/news/2017/06/29/2410057/burgas-merki-za-opazvaneto-na-sigurnostta-na-grazhdanite-i-turistite-prez-letniya-sezon-shte-badat-opovesteni-na-brifing-v-sgradata-na-oblastnata-direktsiya-na-mvr.html", "text": "Подробности за предприетите мерки за опазването на сигурността и спокойствието на гражданите и туристите през летния сезон ще бъдат представени на брифинг в областната дирекция на МВР - Бургас в 17.00 часа, съобщиха от пресцентъра на МВР. Участие ще вземат главен комисар Христо Терзийски, директор на ГДНП, Бойко Атанасов – заместник-министър на финансите, Георги Костов - директор на Агенция „Митници“ и представители на НАП.", "date": "2017-06-29", "title": "Бургас: Мерки за опазването на сигурността на гражданите и туристите през летния сезон ще бъдат оповестени на брифинг в сградата на Областната дирекция на МВР"}
{"url": "http://www.focus-news.net/news/2017/06/29/2410062/priklyuchi-sreshtata-mezhdu-rakovodstvoto-na-mvr-s-predstaviteli-na-sindikalnite-organizatsii.html", "text": "Приключи срещата между ръководството на МВР с представители на синдикалните организации, предаде репортер на Агенция \"Фокус\". По време на срещата е обсъден въпросът за предоставянето на униформено облекло и възможността за изплащане на паричната му равностойност. Дискутирани са били начините за преодоляване на съществуващите към момента разлики в заплащането на служителите след влизането в сила от 1 февруари 2017 г. на Закона за изменение и допълнение на ЗМВР.", "date": "2017-06-29", "title": "Приключи срещата между ръководството на МВР с представители на синдикалните организации"}
{"url": "http://www.focus-news.net/news/2017/06/29/2410065/fotoizlozhba-25-godini-balgariya-v-antarktida-be-otkrita-v-tsentralnata-sgrada-na-ban.html", "text": "Фотоизложба „25 години България в Антарктида” бе открита в централната сграда на БАН. Това съобщиха от Българския антарктически институт (БАИ). Преди откриването на изложбата проф. Христо Пимпирев направи кратко представяне на дейността на България в Антарктика на заключителната сесия на Първата международна конференция по биоантиоксиданти и среща на Младежката школа по биоантиоксиданти, организирани от Института по органична химия с център по фитохимия по покана на проф. Весела Кънчева.\r\nИзложбата може да бъде видяна до 10 юли 2017 г. в централното фоайе на БАН - пл. Народно събрание, ул. \"15 ноември\" №1.", "date": "2017-06-29", "title": "Фотоизложба „25 години България в Антарктида” бе открита в централната сграда на БАН"}
{"url": "http://www.focus-news.net/news/2017/06/29/2410069/evrodeputatat-momchil-nekov-balgarskoto-rozovo-maslo-rodni-vina-i-rakii-imat-realen-shans-da-badat-zashtiteni-v-kitay.html", "text": "Евродепутатът Момчил Неков проведе официална среща с Джон Кларк - директор на отдел „Международни отношения“ към Главна дирекция Земеделие на Европейската комисия в Брюксел, съобщиха от пресофиса на евродепутата. На нея българският евродепутат подари и представи традиционни български храни и напитки със Защитено наименование за произход и Защитено географско указание, които биха могли да се включат в споразумението между ЕС и Китай за признаване на продукти с географско означение. \r\n „По мое настояване Европейската комисия пое ангажимент да включи с приоритет български продукти в споразумението с Китай за взаимно признаване на географски означения. Китай е огромен пазар и трябва да направим всичко възможно да получим достъп до него, наравно с другите европейски производители. Преди няколко седмици отправих запитване и до министъра на земеделието, храните и горите - Румен Порожанов и до министъра на икономиката - Емил Караниколов относно изготвянето на настоящия списък и предложения за добавяне на български продукти в него, но все още нямам отговор“, заяви Момчил Неков.\r\nХраните и напитките, които българският евродепутат подари на директора бяха Троянска сливова ракия, Стралджанска мускатова ракия, вино от Дунавската равнина, Горнооряховски суджук и Странджански манов мед. Тези продукти бяха съгласувани с български експерти като подходящи и интересни за китайския пазар. Българското розово масло, което намира широко приложение в козметичната индустрия също беше обсъдено, като продукт с необходимост от включване към споразумението. Странджански манов мед, все още е в процедура по защита на продукт със защитено наименование на произход, но успешната му защита най-вероятно ще бъде факт преди влизане в сила на споразумението. Другите продукти вече утвърдени като европейски качествени храни и напитки. Джон Кларк остана впечатлен от проактивния подход и представянето на продуктите от българския евродепутат. \r\nПреди две седмици Неков организира експертна дискусия с представители на сектор „спиртни напитки“ в България. Обсъдено беше и споразумението с Китай. Общото мнение беше, че подходящи за китайския пазар са розовото масло и суджука, но сред спиртните напитки има повече защитени продукти и трябва да се подбират стратегически.", "date": "2017-06-29", "title": "Евродепутатът Момчил Неков: Българското розово масло, родни вина и ракии имат реален шанс да бъдат защитени в Китай"}
{"url": "http://www.focus-news.net/news/2017/06/29/2410066/sport-bivshite-shampioni-po-boks-naydzhal-ben-i-stiv-kolins-shte-izlyazat-na-ringa-edin-sreshtu-drug-21-g-sled-posledniya-im-dvuboy.html", "text": "Бившите шампиони по бокс в средна категория Найджъл Бен и Стив Колинс ще излязат на ринга един срещу друг за реванш 21 г. след последния им двубой.\r\nПо данни на BBC срещата между двамата ще се проведе през октомври или ноември тази година. Тя ще бъде третата по ред между тях.\r\nПрез юли 1996 г. Колинс нокаутира Бен. Сценарият се повтори и на срещата реванш няколко месеца по-късно, след което Бен се оттегли от бокса.", "date": "2017-06-29", "title": "Спорт: Бившите шампиони по бокс Найджъл Бен и Стив Колинс ще излязат на ринга един срещу друг 21 г. след последния им двубой"}
{"url": "http://www.focus-news.net/news/2017/06/29/2410072/shumen-politsiyata-otkri-izcheznaliya-mustafa-mustafa-vav-varna-v-dobro-zdravoslovno-sastoyanie.html", "text": "35-годишният Мустафа Шемседин Мустафа от село Венец, който беше обявен за издирване по молба на брат си, е намерен, съобщиха от ОД на МВР - Шумен. Мъжът е установен във Варна, където от известно време работи. От полицията благодарят на всички, които са подадали сигнал за местонахождението му.", "date": "2017-06-29", "title": "Шумен: Полицията откри изчезналия Мустафа Мустафа във Варна в добро здравословно състояние"}
{"url": "http://www.focus-news.net/news/2017/06/29/2410071/iglika-mishkova-etnolog-sv-petar-e-edin-ot-parvite-uchenitsi-na-isus-hristos-i-edin-ot-negovite-nay-revnostni-i-predani-posledovateli.html", "text": "Св. Петър е един от първите ученици на Исус Христос и един от Неговите най-ревностни и предани последователи. Това каза в интервю за Агенция „Фокус“ етнологът Иглика Мишкова по повод 29 юни – Петровден. „Той следва неотлъчно своя учител и заради това се превръща и в Негов любимец. Петър намира мъченическата си смърт в Рим, където е разпънат на кръст от император Нерон. Заедно с него на същия ден е осъден и неговия сподвижник апостол Павел“, коментира Мишкова. \r\nПо думите й традицията изисква на Петровден да се принесе жертвено животно в чест на светеца. „Задължително рано сутринта в храмовете за литургията жените носят обредни хлябове и ябълки петровки . След като свещениците опеят донесеното от жените, тези пити и плодове се раздават за здраве“, допълни още тя. \r\nЛюба АЛЕКСИЕВА", "date": "2017-06-29", "title": "Иглика Мишкова, етнолог: Св. Петър е един от първите ученици на Исус Христос и един от Неговите най-ревностни и предани последователи"}
{"url": "http://www.focus-news.net/news/2017/06/29/2410068/zakonoproektat-na-bsp-za-smesena-izbiratelna-sistema-shte-bade-obsaden-na-obshtestvena-diskusiya.html", "text": "На 30 юни от 14:00 до 18:00 часа, в зала \"Киев\" на Парк-хотел Москва, ще се състои обществена дискусия за смесени изборни системи и ще бъде предложен за обсъждане законопроект, изготвен от БСП, който предвижда 120 мажоритарно и 120 пропорционално избрани народни представители. Това съобщиха от пресцентъра на партията. Покани за участие са отправни към ЦИК, Обществен съвет към ЦИК, правна комисия на НС, парламентарните групи в 44-то НС, неправителствени организации, политолози, социолози, конституционалисти. Дискусията е открита за представителите на медиите. След провеждане на общественото обсъждане, парламентарната група на „БСП за България” ще внесе следващата седмица законопроекта за разглеждане в НС.", "date": "2017-06-29", "title": "Законопроектът на БСП за смесена избирателна система ще бъде обсъден на обществена дискусия"}
{"url": "http://www.focus-news.net/news/2017/06/29/2410075/varhovniyat-administrativen-sad-izbra-predstavitelite-si-za-deloto-po-zhalbata-na-metodi-lalov-koyto-ospori-izborite-za-noviya-sastav-na-vss.html", "text": "Върховният административен съд (ВАС) избра своите представители за делото по жалбата на Методи Лалов, който оспори изборите за новия състав на (Висшия съдебен съвет) ВСС заради евентуална несигурност на електронния вот. Това съобщиха от ВАС. При случаен избор в присъствието на осемте председатели на отделения на ВАС бяха изтеглени имената на съдиите Любомир Гайдов и Илиана Славовска.\r\nИзборът бе проведен в кабинета на Председателя на ВАС Георги Колев. От списъка на съдиите за избора бяха оттеглени съдиите, които имат заповеди за отпуск за следващите две седмици, както избраната за член на професионалната квота на следващия ВСС съдия Атанаска Дишева и номинирания Николай Гунчев.\r\nПроцедурата във Върховния административен съд се проведе след като вчера случаен избор във Върховния конституционен съд (ВКС) посочи трима от състава – гражданските съдии Зоя Атанасова и Бойка Спасова и ръководителката на Търговската колегия Дария Проданова.\r\nВ жребия участваха имената на 77 магистрати от всичките 91 съдии във ВАС. С разпореждане на Георги Колев от случайния избор бяха изключени общо 14 съдии.\r\nСега след комплектуването на състава трябва да бъде избран председател и докладчик и да насрочи делото в открито заседание.", "date": "2017-06-29", "title": "Върховният административен съд избра представителите си за делото по жалбата на Методи Лалов, който оспори изборите за новия състав на ВСС"}
{"url": "http://www.focus-news.net/news/2017/06/29/2410073/moldovaorg-zamestnik-ministarat-na-vanshnite-raboti-na-moldova-prizova-za-izteglyane-na-ruskite-voyski-ot-pridnestrovieto-i-zamyanata-im-s-mezhdunarodna-grazhdanska-misiya.html", "text": "В рамките на конференция на Организацията за сигурност и сътрудничество в Европа (ОССЕ), посветена на оценката на сигурността, заместник-министърът на външните работи на Молдова Лилиан Дарий изрази позицията на властите в Кишинев в процеса на уреждане на конфликта в Приднестровието, предава Moldova.org. \r\nДарий подчерта, че е важно да се възобновят официалните преговори в рамките на формат 5 + 2, за да се намерят практически решения на проблемите, пред които са изправени гражданите, но и да се насочи вниманието към окончателното разработване на специален статут за Приднестровския район по отношение на суверенитета и териториалната цялост на Република Молдова.\r\nКакто и в други случаи, молдовският дипломат повтори позицията на властите в Кишинев, като подчерта необходимостта от пълно и безусловно изтегляне на руските въоръжени сили от Приднестровието в съответствие с решенията на срещата на високо равнище на ОССЕ в Истанбул през 1999 г. Освен това Дарий призова за замяна на сегашната военни мироопазващи сили с международна гражданска мисия. Тереза Герова", "date": "2017-06-29", "title": "Moldova.org: Заместник-министърът на външните работи на Молдова призова за изтегляне на руските войски от Приднестровието и замяната им с международна гражданска мисия"}
{"url": "http://www.focus-news.net/news/2017/06/29/2410076/varna-predaden-e-na-sad-turski-grazhdanin-za-nepravomerno-prispadnat-dds-v-osobeno-golemi-razmeri.html", "text": "На съд по обвинителен акт на Окръжната прокуратура във Варна е предаден турският гражданин със статут на временно пребиваващ в България Орхан К., съобщиха от пресцентъра на Апелативна прокуратура – Варна. Като собственик и управител на „Паркет системс натурал“ 54-годишният подсъдим избегнал установяването и плащането на данъчни задължения в особено големи размери – 16 650 лева, като потвърдил неистина в подадени декларации по Закона за ДДС и приспаднал неследващ се данъчен кредит – продължавано престъпление по член 255, ал. 3, във връзка с ал. 1, т. 2 и 7 от Наказателния кодекс. \r\nПрез периода от 10 октомври 2014 г. до 16 март 2015 год. управляваната от подсъдимия фирма „Паркет системс натурал“ подавала справки-декларации по Закона за ДДС, в които били декларирани фиктивни доставки с различни фирми, за да бъде приспадан неправомерно ДДС. Повечето от фирмите-доставчици били с фиктивни управители, които приемали да бъдат собственици на тези фирми срещу заплащане. Един от тези „управители“ научил със закъснение, че притежава фирма, но свидетелствал, че е подписвал документи, които неизвестно лице му предоставяло за подпис в Словакия и Варна. Собственик на друга фирма при разпита си заявил, че има над 60 дружества, но никога не е развивал бизнес. \r\nПредстои делото срещу турския гражданин Орхан К. да бъде насрочено за разглеждане във Варненския окръжен съд. Ако бъде признат за виновен, той може да получи наказание лишаване от свобода от 3 до 8 години и конфискация на част или на цялото  имущество.", "date": "2017-06-29", "title": "Варна: Предаден е на съд турски гражданин за неправомерно приспаднат ДДС в особено големи размери"}
{"url": "http://www.focus-news.net/news/2017/06/29/2410078/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-na-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ на Радио „Фокус“ - Пловдив и днес е посветено на Бойния празник на пехотните полкове от 2-ра пехотна Тракийска дивизия, разгрома на Сръбската Тимошка дивизия и на 3-ти артилерийски на Н.Ц.В. Престолонаследника полк, гарнизон Пловдив. В рубриката „Герои“ ще чуете повече за генерал-майор Димитър Иванов Гешов, началник на 2-ра пехотна Тракийска дивизия, командващ 1-ва отделна армия. Той е български военачалник, участвал в сраженията и в планирането на операциите на Македонския фронт по време на Първата световна война (1914-1918). Наш събеседник по тези теми ще е военният историк Петър Ненков.\r\nЩе ви представим още и новата стажантската програма „Стажове „ВМЗ“ 2017“. От Иванка Вълева, зам.-директор във ВМЗ, ще разберем подробности за това към кого е насочена тази програма и какви възможности дава тя.\r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017-06-29", "title": "Акценти в предаването „Със славната 2-ра Тракийска дивизия – За честта на България“ на Радио „Фокус“ – Пловдив"}
{"url": "http://www.focus-news.net/news/2017/06/29/2410079/st-komisar-dimitar-mashov-od-na-mvr-veliko-tarnovo-zachestiha-domovite-krazhbi-na-teritoriyata-na-grada.html", "text": "От известно време домовите кражби на територията на град Велико Търново зачестиха. Това каза пред журналисти ст. комисар Димитър Машов, началник на Областната дирекция на МВР – Велико Търново, предаде репортер на Радио „Фокус“ – Велико Търново. Освен специализираната акция проведена на 27 юни, при която са задържани три лица от София и Сливница, на 30 май е проведена още една специализирана операция от сектор „Криминална полиция“ към Районно управление „Полиция“ – Велико Търново, на сектор „Криминална полиция“ при Областната дирекция на МВР – Велико Търново и на ГД „Национална полиция“. При нея са задържани две лица, които също са криминално проявени и също са от София. От проведените допълнителни мероприятия е установено, че 48-годишният с инициали И.С. и 24-годишният с инициали А. С. на 30 май са извършили две домови кражби. След взломяване на патроните на входните врати на две жилища във Велико Търново, те са извършили кражба на 110 лв. и 5 евро. „И двете групи тормозеха жителите  на град Велико Търново, извършвайки множество домови кражби. Те идват, проучват адресите, след което извършват престъпленията. След извършването на престъпленията се оттеглят с автомобили към град София“, каза още ст. комисар Димитър Машов.\r\nНадежда КРЪСТЕВА", "date": "2017-06-29", "title": "Ст. комисар Димитър Машов, ОД на МВР – Велико Търново: Зачестиха домовите кражби на територията на града"}
{"url": "http://www.focus-news.net/news/2017/06/29/2410060/24-vesti-makedoniya-spetsializiranata-prokuratura-na-makedoniya-predstavi-17-obvineniya-no-nito-edno-po-talir.html", "text": "Специализираната прокуратура на Македония представи 17 обвинения по 18 дела срещу 94 физически и седем юридически лица. Това съобщи в четвъртък прокурорът Катица Янева, предава електронната медия „24 Вести“. \r\nВъв връзка с делото  \"Талир\", което се отнася за незаконно финансиране на ВМРО-ДПМНЕ, Янева разкри, че засега няма обвинение, но разследването продължава.\r\n„Специализираната прокуратура има капацитет и ще продължи независимите разследвания,... за да създаде гаранции, че извършителите няма да останат ненаказани\", увери Янева. \r\nВ петък изтича срокът, в който екипът на Катица Янева може да повдигне обвинения пред съда, припомня медията. Тереза Герова", "date": "2017-06-29", "title": "„24 Вести“ (Македония): Специализираната прокуратура на Македония представи 17 обвинения, но нито едно по „Талир“"}
{"url": "http://www.focus-news.net/news/2017/06/29/2410077/mkd-makedoniya-okolo-500-zemetreseniya-sa-registrirani-v-ohrid-i-okolnostite-mu-v-ramkite-na-poslednite-10-dni.html", "text": "След серията сравнително слаби земетресения, жителите на Охрид и околните населени места се опасяват от нов, по-силен трус, пише македонското електронно издание МКД.\r\n„Това е изключително активна седмица, имаше около 500 земетресения“, заяви Драгана Черних от Сеизмологичната обсерватория в Скопие.\r\nСерията земетресения в района на Охрид и Струга започна преди десетина дни. На 18 юни бе регистриран трус със сила от 4,1 по скалата на Рихтер, последван от два други, съответно от 3,6 и 3,9 по Рихтер. Тереза Герова", "date": "2017-06-29", "title": "МКД (Македония): Около 500 земетресения са регистрирани в Охрид и околностите му в рамките на последните 10 дни"}
{"url": "http://www.focus-news.net/news/2017/06/29/2410080/zam-kmetat-na-karlovo-stoyo-karagenski-izleze-vestnik-za-apostola-na-svobodata-posveten-na-180-ata-godishnina-ot-rozhdenieto-mu.html", "text": "Излезе вестник за Апостола на свободата, посветен на 180-ата годишнина от рождението му. Това каза в интервю за Агенция „Фокус” заместник-кметът на Община Карлово и заместник-председател на Фондация „Васил Левски” Стойо Карагенски във връзка с юбилейно издание на фондацията, посветено на Апостола на свободата. \"Фондация „Васил Левски\" го разпространява в комитетите „Васил Левски” в цялата страна. Всеки, който иска да притежава това издание може да го закупи в Национален музей „Васил Левски” - Карлово и музей „Васил Левски” в град Ловеч”, обяви той и уточни, че юбилейното издание е в 2 000 бройки тираж.  По думите му вестникът е само един брой. „Дали догодина ще има втори брой,  ще решава УС на Фондация „Васил Левски” в началото на следващата година. Сега програмата е доста наситена с различни идеи”, допълни Карагенски.\r\nДеница КИТАНОВА", "date": "2017-06-29", "title": "Зам.-кметът на Карлово Стойо Карагенски: Излезе вестник за Апостола на свободата, посветен на 180-ата годишнина от рождението му"}
{"url": "http://www.focus-news.net/news/2017/06/29/2410070/prezidentstvoto-v-otgovor-na-pismo-na-ninova-nyama-postapili-materiali-ot-borisov-za-izpalnenie-na-resheniyata-na-ksns.html", "text": "Към 28.06.2017г. в Администрацията на президента няма постъпили материали, касаещи приетите предложения от проведения на 30.05.2017г. КСНС. Това се казва в отговор от президентството на Република България на въпрос на лидера на БСП Корнелия Нинова, съобщиха от пресцентъра на партията.  Преди дни председателят на левицата изпрати писмо до президента Радев с въпрос дали правителството на Бойко Борисов е изпълнило решенията на проведения при него КСНС- да предложи до 20 юни 2017 година \"Интегрирано развитие на сектор \"Сигурност\" и разпределение на ресурсите по отделните държавни органи и структури за следващите пет години\". „Срокът изтече. Моля да ни информирате - изпълнило ли е правителството това решение, което по време на КСНС беше подкрепено от премиера Борисов и предоставени ли са Ви предложенията”, казва още тя. В писмото лидерът на БСП обяснява, че по искане на ПГ на „БСП за България” в Народното събрание предстои обсъждане на приоритетите на българското председателство на Съвета на Европейския съюз. „До този момент, правителството на Бойко Борисов не е предложило такива в Парламента. Ние смятаме, че един от тях трябва да е национална сигурност”, заявява Корнелия Нинова.", "date": "2017-06-29", "title": "Президентството в отговор на писмо на Нинова: Няма постъпили материали от Борисов за изпълнение на решенията на КСНС"}
{"url": "http://www.focus-news.net/news/2017/06/29/2410083/smolyan-kmetat-nikolay-melemov-se-sreshtna-s-brigaden-general-georgios-hadzigeorgiu-predsedatel-na-balgaro-gratskata-granichna-komisiya.html", "text": "Кметът на Смолян Николай Мелемов проведе среща с бригаден генерал Георгиос Хадзигеоргиу, председател на смесената Българо-гръцка гранична комисия, и директора на РД „Гранична полиция” в Смолян комисар Стоян Мандаджиев. Това съобщиха от пресцентъра на Община Смолян. Поводът е, че в областния град в продължение на два дни се провежда редовно заседание на Българо-гръцката гранична комисия. От наша страна неин председател е комисар Стоян Мандаджиев. Той посочи, че заседанието е преминало в дух на взаимно сътрудничество и са постигнати съгласия по важните теми от двете страни на границата, подписани са и протоколи от двете комисии.\r\nОтчетено е, че трафикът през ГКПП „Маказа“ се е увеличил с 25 % за една година, а се очаква през летния сезон ще бъде още по-интензивен.  През граничния пункт преминават вече и много румънци. \r\nБригаден генерал Хадзигеоргиу посочи, че е идвал в Смолян през 1997 г. и сега намира града значително обновен,  различен и още по-красив. Мелемов му благодари за оценката и каза, че Общината има ползотворни контакти с Ксанти, който е побратимен на Смолян. На срещата беше обсъден и въпросът с предстоящото отваряне на другия важен пункт за родопчани - ГКПП \"Рудозем-Ксанти\". \r\nУчастниците в срещата при градоначалника подчертаха, че взаимоотношенията между България и Гърция са на високо ниво, което ще допринесе за още по-ползотворни контакти и бъдещи проекти между двете страни.", "date": "2017-06-29", "title": "Смолян: Кметът Николай Мелемов се срещна с бригаден генерал Георгиос Хадзигеоргиу, председател на Българо-гръцката гранична комисия"}
{"url": "http://www.focus-news.net/news/2017/06/29/2410084/umbal-sv-ivan-rilski-shte-predlaga-nad-6-000-vida-dnk-testove-rezultatite-ot-izsledvaniyata-shte-badat-gotovi-do-edna-dve-sedmitsi-i-shte-sa-100-tochni.html", "text": "УМБАЛ „Св. Иван Рилски” е единствената болница у нас, в която ще се правят всички генетични тестове със 100% точност. Лечебното заведение сключи днес договор със световната мрежа „Centogenе”, съобщиха от пресцентъра на УМБАЛ „Св. Иван Рилски”. Договорът беше връчен официално на директора на болничното заведение д-р Дечо Дечев лично от вицепрезидента на германското неврогенетично дружество проф. Питър Бауър, който е главен научен директор и член на Изпълнителния съвет в „Centogenе” - световният лидер в областта на генетичната диагностика на редките заболявания. От следващия месец УМБАЛ „Св. Иван Рилски” ще предлага над 6 000 вида ДНК-тестове, за което ще е необходимо само да дадете 5 капки кръв. Изследването става готово за една до две седмици и е 100 % точно.  \r\n„Това е уникална възможност за ранна диагностика и профилактика на всички заболявания, което улеснява и съкращава процеса на лечение. Не по малко важно е, че поемането на разходите или на част от тях за генетични тестове от страна на здравната система, би спестило милиони левове в бъдеще и ще намали усложненията при диагностициране и лечение. Надяваме се и това да стане, когато докажем на практика ефективността на метода”, каза д-р Дечо Дечев.  \r\nПроф. Проф Бауър благодари на партньорите си и пожела успех на програмата в България. Той изнесе интересни статистически данни от практиката, според които голяма част от заболяванията, за които се отделя огромен финансов ресурс, всъщност често остават  недиагностицирани и неизлекувани. „Centogenе” променя именно това – дава бърза и точна диагностика, като същевременно предлага и ефективна терапия, на база данните, с които разполага. „Ние имаме най-големия брой изследвания, които покриват всички специалности в медицината. Предоставяме най-краткия срок за самото изследване и гарантираме 100% точност”, подчерта проф. Бауър. \r\nЦените на изследването са съобразени със стандарта у нас и варират между 200 и 6000 евро, като максималният пакет е фамилен. Това е най-ниската цена за изследване на генома, тъй като са елиминирани посредниците и надценките им. Всеки български лекар ще може да работи с УМБАЛ „Св. Иван Рилски”. Диагностично-консултативният център към УМБАЛ „Св. Иван Рилски” ще извършва дейностите по това изследване.  \r\nПо време на презентацията днес присъстваха лекари от различни специалности и директори на лечебни заведения. \r\nИзползвайки познанието в полза на пациента, „Centogen” се ангажира да предостави възможно най-добрата грижа. Днес все още милиони пациенти страдат от погрешно поставена диагноза или недиагностицирани заболявания. Често, след месеци, години и множество скъпо струващи изследвания, пациентите и лекарите се оказват в изходна позиция, а това в някои случаи води до сериозни негативни промени в качеството на живот на пациентите. \r\nДнес, генетичната диагностика и клиничните изпитвания откриват и разгадават с бързи темпове хиляди детайли, заложeни в нашата генетична информация. Целта винаги е една и съща - генетичното тестване трябва да помогне на хората, които страдат от неразрешени медицински проблеми. Интерпретацията на резултатите и секвенирането продължават да бъдат най-сложната и трудна част от генетичната диагностика. \r\n„Ранната и точна диагностика са от ключово значение за пациентите, за да могат те да получат най-добрата и адекватна терапия. Когато пред нас застане пациент, ние, като лекари, сме длъжни да дадем отговор на два въпроса: От какво заболяване страда моят пациент? Как най-ефективно можем да проследим и повлияем на хода на заболяването? Когато говорим за редки заболявания особено при новородени и деца, симптомите са толкова разнообразни или рядко наблюдавани, че лекарите изпитват затруднения в диагностицирането. Технологията за цялостно геномно секвениране е един от най-изчерпателните генетични тестове, с потенциал за идентификация на почти всички форми на генетични отклонения“, казва проф. Arndt Rolfs, CEO CENTOGENE. \r\n„Centogenе” винаги е поддържала най-съвременните технологии. Със своята успеваемост в диагностиката на редките наследствени заболявания, „Centogenе” е начело на автоматизацията на процеса, дори в още по-ранната диагностика.", "date": "2017-06-29", "title": "УМБАЛ „Св. Иван Рилски” ще предлага над 6 000 вида ДНК-тестове, резултатите от изследванията ще бъдат готови до една – две седмици и ще са 100% точни"}
{"url": "http://www.focus-news.net/news/2017/06/29/2410086/nimh-nay-niskite-temperaturi-yuli-shte-badat-mezhdu-13-i-18-a-nay-visokite-mezhdu-37-i-42.html", "text": "Тази година през юли се очаква средната месечна температура да бъде около и над нормата, която за равнините е между 22° и 26°, за високите полета – между 18° и 21°, а за планините – между 6° и 13°. Най-ниските температури ще бъдат между 13° и 18°, а най-високите – между 37° и 42°. Това съобщиха за Агенция \"Фокус\" от Националния институт по метеорология и хидрология (НИМХ) към Българската академия на науките (БАН). Месечната сума на валежите ще бъде около и под нормата, която за по-голямата част от страната е между 40 и 70 л/кв.м, по Черноморието и долината на р. Струма – между 30 и 50 л/кв.м, а за планинските райони – от 70 до 120 л/кв.м.\r\nМесецът ще започне с предимно слънчево и горещо време. На 2 и 3 юли ще нахлува хладен въздух и температурите ще се понижат значително. Ще се развият гръмотевични бури, ще има и условия за градушки. Около средата и през втората половина от първото десетдневие ще се установи предимно слънчево и сухо време, с развитие на купеста облачност в следобедните часове. По-голяма вероятност за превалявания на отделни места има към 8-9 юли. Температурите ще се повишат и ще бъдат около нормалните.\r\nВ началото на второто десетдневие на места ще превали, температурите слабо ще се понижат, но ще останат близки до нормата. През следващите дни времето ще е предимно слънчево и сухо. Около средата и към края на периода ще преминат слабо изразени атмосферни смущения и тогава има по-голяма вероятност за развитие на купесто-дъждовна облачност и краткотрайни валежи на отделни места. \r\nИ през повечето дни от третото десетдневие въздушната маса над страната ще е устойчива. Ще бъде предимно слънчево, температурите ще се задържат около и над обичайните. Повишена вероятност за валежи има около 21 и към 24-26 юли. \r\nВ началото на месеца Слънцето в София изгрява в  5 ч. и  53 мин. и залязва в  21 ч. и 8 мин. Продължителността на деня е  15 ч. и  15 мин. В края на месеца Слънцето изгрява в  6 ч. и  17 мин. и залязва в  20 ч. и  48 мин. Продължителността на деня е 14 ч. и  31 мин.\r\nФазите на Луната през месеца са:  новолуние – на 4.07, първа четвърт – на 12.07, пълнолуние – на 20.07 и последна четвърт – на 27.07.\r\nПрез юли продължителността на слънчевото греене е най-голяма – в равнините 320-340 часа. Облачните дни обикновено са само от 1 до 4. Юлските температури са високи – регистрирани са абсолютните максимуми за нашата страна, които в повечето райони са от 40° до 44°. Дните 28, 29 и 30 юли са наречени „горещници”. През юли намаляват северозападните нахлувания на хладни и влажни океански въздушни маси, а заедно с това валежите и вероятността за градушки. Средно дните с валеж са от 4 до 8. Характерни са засушаванията.", "date": "2017-06-29", "title": "НИМХ: Най-ниските температури юли ще бъдат между 13° и 18°, а най-високите – между 37° и 42°"}
{"url": "http://www.focus-news.net/news/2017/06/29/2410053/plovdiv-protestirashtite-ot-asenovgrad-poiskaha-ot-mestnata-vlast-da-badat-saboreni-vsichki-nezakonni-tsiganski-postroyki-v-grada.html", "text": "Протестиращите от Асеновград поискаха от местната власт да бъдат съборени всички незаконни цигански постройки в града, предаде репортер на Радио \"Фокус\" - Пловдив. Гражданите искат и създаване на общинска полиция. Това искане бе разглеждано и от Общинския съвет миналата година, но без успех. Затова отново се настоява за осъществяването на тази идея. Хората се възмущават и от циганските каруци, които се движат в града, несмущавани от никого, както и от незаконните сметища, които препълват циганската махала. \r\nВ началото на срещата с гражданите кметът на Асеновград д-р Емил Караиванов каза, че не може да не бъде сериозно притеснен след ескалирането на напрежението след случая на 40-те извора. \"Не случайно тук дойдоха и представители на централната власт\", каза още Караиванов. Той даде възможност на всички присъстващи да кажат становището и конкретните си искания към местната власт. Според него тези протести няма да решат проблема, а ще го задълбочат. \r\nПо време на срещата се изказа и бащата на раненото момче от отбора по кану-каяк Йордан Тодоров, който отбеляза, че ако те не са били избягали е щяло да има и убийство, тъй като циганите са били въоръжени с кирки и лопати. Тодоров каза, че отново се подготвя подписка за създаването на общинска полиция.\r\nЦветана ТОНЧЕВА", "date": "2017-06-29", "title": "Пловдив: Протестиращите от Асеновград поискаха от местната власт да бъдат съборени всички незаконни цигански постройки в града"}
{"url": "http://www.focus-news.net/news/2017/06/29/2410081/iglika-mishkova-etnolog-na-petrovden-vav-vsyaka-kashta-zadalzhitelno-tryabva-da-se-zakoli-pile.html", "text": "На Петровден във всяка къща задължително трябва да се заколи пиле, с което да се отговее след поста. Това каза в интервю за Агенция „Фокус“ етнологът Иглика Мишкова по повод 29 юни – Петровден. „Затова и Димитър Маринов пише, че самите пилета, които се колят на този ден, се наричат Петрови пилета, откъдето идва и една приказка „Като прасе по Коледа, като агне по Гергьовден, като пиле по Петровден“, заяви Мишкова. \r\nПо думите ѝ в множество региони от страната не се консумират ябълки до Петровден, като тази забрана е важна особено за майките, които имат починали деца. „На самия празник ябълките се раздават осветени вече на съседи и близки от тези жени, защото се вярва, че по този начин на другия свят децата им ще има какво да похапнат. Това раздаване на ябълки за мъртвите  деца е във връзка с представите за райската градина, защото в нашата традиция се вярва, че в средата на райската градина, която цялата блести и е окъпана от светлина расте едно огромно ябълково дърво, под което кръжат като мушици душите на починалите деца. Когато майките на тези деца раздават ябълки на земята, дечицата на оня свят могат да си откъснат от плодовете на райското дърво“, допълни етнологът и уточни, че в противен случай пазителите на рая не позволяват това откъсване. По думите ѝ в нашите вярвания ролята на господар на рая се изпълнява от Св. Петър. „Не напразно обикновено той е представян като старец с бели одежди, който държи ключовете на портите на рая. Той определя дали душата е праведна или не. Св. Петър е съдникът на човешките грехове и единствено той може да даде разрешение и да отрези къде трябва да продължи битието си всяка една душа – дали в рая, или в ада“, разказа Иглика Мишкова. Тя даде пример и с друга народна легенда, според която светецът не пуснал дори своята майка в райската градина, тъй като тя била лоша жена. По думите ѝ представата като райски ключар е намерила отражение и в множество народни песни.    \r\nЛюба АЛЕКСИЕВА", "date": "2017-06-29", "title": "Иглика Мишкова, етнолог: На Петровден във всяка къща задължително трябва да се заколи пиле"}
{"url": "http://www.focus-news.net/news/2017/06/29/2410089/kmetat-na-sofiya-yordanka-fandakova-ot-nachaloto-na-yuli-se-razkriva-nova-barza-avtobusna-liniya-do-vitosha.html", "text": "От началото на юли увеличаваме автобусите на градския транспорт до Витоша с разкриване на нова линия №163 и повече коли по линия №66. Това е написала в официалния си профил в социалната мрежа Фейсбук Йорданка Фандъкова – кмет на София. „Експресният автобус № 163 ще допълва съществуващия № 63, който също ще се движи по маршрута си, както и в момента от понеделник до неделя. Бързата линия ще работи през съботите и неделите, както и всички празнични дни, от 1 юли до 17 септември 2017 г. Чрез нея времето за пътуване ще бъде съкратено с близо 10 минути, тъй като експресната линия няма да спира на всички спирки по линията на 63, а само на най-оживените. Това са: „бул. Цар Борис III“, сп. „ж.к. Красно село“, сп. „Ул. Тодор Каблешков“, сп. „НИМ“, сп. „кв. Бояна“, сп. „Бялата чешма“, сп. „Тихия кът“, сп. „Дендрариум“, сп.“Златните мостове“, пише кметът. Фандъкова уточнява, че първият курс е в 6.34 ч. в посока бул. „Цар Борис“ – „Златните мостове“, а последен обратен курс от Витоша към града е в 19.45 часа.", "date": "2017-06-29", "title": "Кметът на София Йорданка Фандъкова: От началото на юли се разкрива нова бърза автобусна линия до Витоша"}
{"url": "http://www.focus-news.net/news/2017/06/29/2410087/aktsenti-v-predavaneto-asenovgrad-bogoizbran-pred-portite-na-rodopite-na-radio-fokus-plovdiv.html", "text": "В предаването „Асеновград – Богоизбран пред портите на Родопите“ на Радио „Фокус“ – Пловдив тази седмица ще си спомним за българския писател, публицист и драматург Николай Хайтов. На 30 юни се навършват 15 години от неговата смърт. В училището в Асеновград, където той учи от 1937 до 1939 година, днес Професионална гимназия „Св. Патриарх Евтимий“, ще бъде открита мемориална плоча в памет на големия български писател. Инициативата е на неговата дъщеря – писателката Елена Хайтова. Тя ще е наш събеседник в предаването, като с нея ще изградим ментален портрет на акад. Николай Хайтов, ще акцентираме върху основите на неговата мисия и ще подчертаем дебело заветите на писателя, звучащи актуално и към днешна дата.\r\nВ рамките на предаването днес ще пътуваме до асеновградското село Златовръх. В покрайнините на населеното място има следи от старо тракийско селище, доказателство за което са няколкото тракийски могили, разположени на юг. За историята на Златовръх, за съвременния му облик и за начина на живот на населението му ще ни разкаже кметът Петър Петров.\r\nПредставители на Младежкия общински съвет в Асеновград се срещнаха с представители на Общинската администрация, за да разкажат за извършените от тях дейности за първото полугодие на 2017 година и какво е залегнало в програмата им за останалите 6 месеца. Повече за активността на Младежкия общински съвет и за извършените до момента инициативи, ще научим от Сали Кадиров, заместник-председател на съвета. Дали младежката борбеност, предприемчивост и инициативност в Асеновград трябва да се мултиплицира и в останалите общини на страната и да послужи за пример? По този въпрос ще разсъждаваме с Георги Златев, главен експерт „Младежки дейности и спорт“ в Община Асеновград.\r\nПредаването „Асеновград – Богоизбран пред портите на Родопите“ се излъчва всеки четвъртък от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017-06-29", "title": "Акценти в предаването „Асеновград – Богоизбран пред портите на Родопите“ на Радио „Фокус” – Пловдив"}
{"url": "http://www.focus-news.net/news/2017/06/29/2410088/dcnewsro-rumaniya-balgarskiyat-prezident-rumen-radev-pohvali-rumaniya-za-borbata-s-koruptsiyata.html", "text": "Българският президент Румен Радев похвали Румъния за борбата с корупцията, предава румънското електронно издание DCNEWS.ro.\r\nСпоред изданието по време на срещата в двореца Котрочени в Букурещ българският държавен глава е заявил, че \"опитът на Румъния в борбата с корупцията не може да се копира от България, но може да послужи за пример\".Тереза Герова", "date": "2017-06-29", "title": "DCNEWS.ro (Румъния): Българският президент Румен Радев похвали Румъния за борбата с корупцията"}
{"url": "http://www.focus-news.net/news/2017/06/29/2410085/ministar-valentin-radev-direktno-kazah-na-sindikatite-che-sega-ne-mozhe-da-ima-uvelichenie-na-zaplatite-nyama-kak.html", "text": "Директно им отговорих, че сега не може да стане, няма как. Това каза на брифинг министърът на вътрешните  работи Валентин Радев, предаде репортер на Агенция „Фокус“ във връзка със срещата между синдикатите и представители на МВР. „Говорихме си и за дрехите, и за заплатите, и за протестите. Поисках и потвърдих желанието ни за диалогичност. Всички сме от едната страна, от другата страна са лошите. Те са пък хората, които най-добре познават системата, така че в диалог да се опитаме да постигнем това, което направихме веднага, като дрехите“, посочи Радев. „Всички сме съгласни, че заплащането и мотивацията на всички, които са на терен не достатъчно, тъй като не намираме достатъчно кандидати. Когато пък обявяваме конкурс, тези, които се явяват не са достатъчно качествени, за да покрият критериите“, допълни той. \r\nСтефан ПЕТРОВ", "date": "2017-06-29", "title": "Министър Валентин Радев: Директно казах на синдикатите, че сега не може да има увеличение на заплатите - няма как"}
{"url": "http://www.focus-news.net/news/2017/06/29/2410093/sofiya-politseyski-deystviya-se-izvarshvat-v-rayona-na-bul-vitosha.html", "text": "Полицейски действия се извършват в района на бул. „Витоша“. Това съобщиха за Агенция „Фокус“ от пресцентъра на МВР.  Към момента от МВР не могат да предоставят повече подробности. Движението в района се осъществява нормално.", "date": "2017-06-29", "title": "София: Полицейски действия се извършват в района на бул. „Витоша“"}
{"url": "http://www.focus-news.net/news/2017/06/29/2410091/ministar-lilyana-pavlova-po-vreme-na-balgarskoto-predsedatelstvo-na-saveta-na-es-shte-tarsim-obedinenieto-na-27-te-darzhavi-za-da-zapazim-evropeyskiya-dneven-red-i-posoka.html", "text": "По време на Българското председателство ще търсим обединението на 27-те държави, за да запазим европейския дневен ред и посока. Това каза министърът за Българското председателство на Съвета на Европейския съюз (ЕС) Лиляна Павлова по време на участието си в международната конференция „Качество на европейската интеграция на България – 10 години след присъединяването“ в Нов български университет, съобщиха от пресцентъра на Министерството за Българското председателство на Съвета на Европейския съюз 2018. Министърът за Българското председателство припомни, че членството на България в ЕС стана национална кауза, а отговорната задача по председателството ни съвпада с тежък момент за Европа.\r\nБългария, която беше разглеждана само като ползвател на европейски фондове, най-бедният член на обединението и външна граница на ЕС, изпълни критериите за икономически растеж и стабилност, за да стане достоен член на Съюза, припомни Лиляна Павлова. Поемаме ясен ангажимент да бъдем неутрални, балансирани и твърди, където се налага в името на единството и солидарността, подчерта министърът.\r\nБългарското председателство ще има 3 основни послания – консенсус, конкурентоспособност и кохезия, обяви  Лиляна Павлова. Консенсус по всички важни теми като сигурност и миграция, консенсус за Западните балкани и за Черноморското сътрудничество. Конкурентоспособност в нелеките пътеки, които предстоят – икономически и паричен съюз, засилване на социалното измерение и кохезията с поглед към политиката на съюза след 2020 г.\r\nЕкипите са създадени на всички нива и са готови за предизвикателствата, които сме си поставили. Вярваме, че с подкрепата на Франция и Германия, която получи премиерът Бойко Борисов, ще работим за това да подредим Европа по нов начин, каза в заключение министърът за Българското предизвикателство на Съвета на ЕС.", "date": "2017-06-29", "title": "Министър Лиляна Павлова: По време на Българското председателство на Съвета на ЕС ще търсим обединението на 27-те държави, за да запазим европейския дневен ред и посока"}
{"url": "http://www.focus-news.net/news/2017/06/29/2410094/sofiya-uvelichen-e-broyat-na-avtobusite-obsluzhvashti-avtobusnata-liniya-111.html", "text": "От вчера, 28 юни, по линията на автобус 111 е увеличен броят на превозните средства с две коли за целия ден през делниците, а във върхов период се движат 6 съчленени автобуса. Това е написала в официалния си профил в социалната мрежа Фейсбук Йорданка Фандъкова – кмет на София. „В летните съботи и недели, които са най-натоварени, ЦГМ предвижда повече коли и по линия №66, която е по маршрута от Зоопарка до хотел „Морени“. В 7.30 часа през уикендите е първият курс в посока Зоопарка към хотел „Морени“, последен курс в обратната посока е в 18.00 ч.“, посочва Фандъкова.\r\nПо думите ѝ от 5 юли повече коли ще обслужват автобусни линии 11, 120 и 604. „От 5 юли се възстановява и старото разписание за автобусите с номера 73 и 67. За делничните дни вече е върнато разписанието на трамвайните линии с номера 5, 7 и 22 А“, пише още Йорданка Фандъкова.", "date": "2017-06-29", "title": "София: Увеличен е броят на автобусите, обслужващи автобусната линия 111"}
{"url": "http://www.focus-news.net/news/2017/06/29/2410092/ministar-valentin-radev-ako-ne-byaha-dali-pari-na-politsaite-za-drehi-az-shtyah-da-protestiram-zaedno-s-tyah.html", "text": "Ако не бяха дали пари за дрехите, аз щях да ходя с тях. Това каза на брифинг министърът на вътрешните работи Валентин Радев във връзка със срещата между синдикатите и представители на МВР, предаде репортер на Агенция „Фокус“. „Заедно с тях в диалог, ще решим проблемите. За дрехите, виждаме го, веднага решихме този проблем. За заплатите, виждаме го, но сега не може да стане. Поглеждайки по-широко другите ведомства, процесът става малко по-труден и се отдалечава във времето“, посочи Радев. „Няколко пъти им казах, че много по-добре от мен знаят тайните на министерството, но няма как да се забравят другите проблеми. Няма как да се занимавам само с този Съвет, така работи управлението на държавата“, допълни той. Министър Радев посочи, че не е оптимист, че би могло да настъпят промени в бюджета за тази година, които да позволят увеличение на заплатите. „Сега сме средата на годината. Няма как септември месец да започне да се обсъжда промяна на бюджета. Ето сега идва председателството. Благодаря на правителството, че веднага отдели тези 12 милиона. Това е една стъпка. Трябва някак си нещо да направим. Не съм оптимист, вероятно след нова година“, каза Радев.", "date": "2017-06-29", "title": "Министър Валентин Радев: Ако не бяха дали пари на полицаите за дрехи, аз щях да протестирам заедно с тях"}
{"url": "http://www.focus-news.net/news/2017/06/29/2410074/vitsepremierat-valeri-simeonov-v-asenovgrad-shte-ima-zasileno-politseysko-prisastvie-kolkoto-vreme-e-neobhodimo-dokato-ne-se-garantira-sigurnostta-na-grazhdanite.html", "text": "В Асеновград ще има засилено полицейско присъствие колкото време е необходимо, докато не се гарантира сигурността на гражданите. Това каза пред протестиращите в Асеновград вицепремиерът Валери Симеонов по време на срещата, инициирана от кмета д-р Емил Караиванов във връзка с инцидента в района на язовир „40-те извора“, предаде репортер на Радио \"Фокус\" - Пловдив. Симеонов увери, че ще се пристъпи към описване на всички незаконни постройки в гетото с цел събарянето им. Започва и проверка на хората без адресна регистрация в махалата, за да се върнат по родните им места. За заплахите, които присъстващите се оплакаха, че са им отправени в социалните мрежи от цигани, Симеонов увери, че има специално звено у нас, което ще установи тези хора и те ще си получат заслуженото. \"Вие само подайте сигналите\", каза той. \r\n\"Уверявам ви, че имате изцяло подкрепа в лицето на държавата\", каза още Валери Симеонов. Той посочи горещия телефон, който е денонощен и се намира в кабинета му за всякакви такива сигнали - 940 30 03. \"На една и съща страна сме, на страната на българския закон, който трябва да се спазва\", каза още вицепремиерът Валери Симеонов.\r\nЦветана ТОНЧЕВА", "date": "2017-06-29", "title": "Вицепремиерът Валери Симеонов: В Асеновград ще има засилено полицейско присъствие колкото време е необходимо, докато не се гарантира сигурността на гражданите"}
{"url": "http://www.focus-news.net/news/2017/06/29/2410090/iglika-mishkova-etnolog-na-petrovden-v-mnozhestvo-regioni-se-prigotvya-yastieto-byal-mazh.html", "text": "Постът вече е приключил и отговяването става задължително с пиле. Освен хлябовете, ябълките и различните приготвени пилета в зависимост от различни локални рецепти, в множество региони на Петровден се подготвя и една друго ястие, което се нарича „бял мъж“. Това каза в интервю за Агенция „Фокус“ етнологът Иглика Мишкова по повод 29 юни – Петровден. „То се среща под различни названия по цялата българска етническа територия. Белият мъж всъщност е едно от ястията, с които овчарите гощават своите съселяни, близки, познати за здраве, приплод на стадата си. То се приготвя от прясно сирене, което се запържва с брашно и на финала се добавя малко масло. За него също има една интересна легенда. Предците ни вярват, че това ястие е създадено по един специален случай. Легендата разказва, че св. Петър се е явил на жътварите на нивата, те се смутили, че нямат достатъчно храна, с която да го нагостят и извадили от торбите си малко прясно сирене, което от големите температури на нивата се било поразтопило“, разказа етнологът и допълни, че самият светец е втрил в сиренето малко жито, добавил масло и така се приготвил първият „бял мъж“. По думите ѝ това е едно изключително лесно ястие с доста приятен вкус. \r\nМишкова посочи още, че в различните краища на страната на този ден в зависимост от това дали има наблизо храм на двамата светци, се раздава от обредната храна и се правят множество сборове. „Колят се курбани за светиите и се слага обща трапеза с песни и хора. На практика, както в голяма част от празниците в традиционния ни календар, в рамките на това християнско честване на двама първоапостоли Петър и Павел, са вмъкнати различни ритуални действия с апотропеен характер“, каза още Иглика Мишкова.\r\nЛюба АЛЕКСИЕВА", "date": "2017-06-29", "title": "Иглика Мишкова, етнолог: На Петровден в множество региони се приготвя ястието „бял мъж“"}
{"url": "http://www.focus-news.net/news/2017/06/29/2410067/vitsepremierat-valeri-simeonov-v-ramkite-na-tova-upravlenie-ima-i-shte-prodalzhava-da-ima-po-razlichen-podhod-kam-mezhduetnicheskite-problemi.html", "text": "В рамките на това управление има и ще продължава да има по-различен подход към междуетническите проблеми. Това каза по време на срещата с протестиращите граждани в Асеновград вицепремиерът Валери Симеонов, предаде репортер на Радио \"Фокус\" - Пловдив. \"Това, че сме тук, не е случайно. Още сутринта се разбрахме, обединихме се и централната и местна власт и сме тук\", подчерта Симеонов. Той обясни, че инцидентът в района на язовир „40-те извора“ е възникнал на битова основа, но е прераснал в етническо противопоставяне. Циганите са се организирали бързо и в болницата вече е имало 150 души. Силите са били неравни. Полицаите са били шестима, чиято цел им е била да се спре агресията. След това са се обадили за подкрепление от жандармерията. Тя е нахлула в циганския квартал и е претърсила къща по къща, за да установи лицата, участвали в сбиването. Те са били заловени и задържани. \r\nИздирвателните действия продължават и ако се установят още съпричастни лица, те също ще бъдат задържани, без компромиси и чадъри, увери Симеонов. \"Аз съм на ваша страна и не само аз\", каза Симеонов и получи аплодисментите на присъстващите. Симеонов подчерта, че междуетническите проблеми в България съществуват и до момента мерките срещу тях не са така сериозни. \r\nЦветана ТОНЧЕВА", "date": "2017-06-29", "title": "Вицепремиерът Валери Симеонов: В рамките на това управление има и ще продължава да има по-различен подход към междуетническите проблеми"}
{"url": "http://www.focus-news.net/news/2017/06/29/2410098/pazardzhik-na-teritoriyata-na-obshtina-velingrad-shte-se-izvarshi-vtora-dezakarizatsiya-za-tazi-godina-na-zelenite-ploshti-i-rechnite-korita.html", "text": "Във връзка с настъпилия летен сезон и увеличаването на популацията на комари, бълхи и кърлежи, на територията на община Велинград ще се извърши втора дезакаризация за тази година на зелените площи и речните корита. Това съобщи за Радио „Фокус“ – Пазарджик Бояна Кирилова от Общината. При благоприятни метеорологични условия третирането на тревните площи ще се извърши и на 29, и на 30 юни по предварително изготвен график. В случай на неблагоприятна метеорологична обстановка, графикът ще се измести. „Третирането ще се извърши в късните часове на денонощието – след 22.30 часа. Общинска администрация Велинград призовава жителите да не пускат деца на детските площадки и да не влизат в тревните площи. Във всеки обработен терен или обект ще се поставят указатели табели“, увери Кирилова.\r\nВаня НИКОЛОВА", "date": "2017-06-29", "title": "Пазарджик: На територията на община Велинград ще се извърши втора дезакаризация за тази година на зелените площи и речните корита"}
{"url": "http://www.focus-news.net/news/2017/06/29/2410100/aktsenti-v-predavaneto-dupnitsa-klyuchat-kam-rila-na-radio-fokus-pirin.html", "text": "В днешното издание на предаването „Дупница – Ключът към Рила“, което е съвместна продукция на Община Дупница и Радио „Фокус“ ще отправим поглед към едни от най-належащите проблеми за общинското ръководство. В предаването ще разговаряме със заместник-кметовете Красимир Георгиев и Олга Китанова. Темата е свързана с общинската болница, като в рамките на една година Община Дупница е извършила инвестиции за около 1 млн. лева в нея. В Община Дупница са получени две писма от страна на общинската болница, в които са изразени становища по отношение на два проекта, реализирани през годината. Самите писма са предизвикали и различни коментари в медиите. Днес ще ви предоставим повече информация и за бъдещите проекти на Община Дупница по Норвежкият финансов механизъм. Тази програма ще бъде отворена в близките месеци и Община Дупница ще има възможност да кандидатства с проекти.\r\nВсичко това и още, придружено с хубава музика за добро настроение и позитивен ден, ви очаква в „Дупница – Ключът към Рила“ от 16.00 до 17.00 часа с водещ Лора Калчева.", "date": "2017-06-29", "title": "Акценти в предаването „Дупница – Ключът към Рила“ на Радио „Фокус“ – Пирин"}
{"url": "http://www.focus-news.net/news/2017/06/29/2410096/zam-kmetat-na-karlovo-stoyo-karagenski-vestnikat-za-apostola-na-svobodata-e-prednaznachen-za-vseki-koyto-se-chuvstva-balgarin.html", "text": "Вестникът за Апостола на свободата на Фондация „Васил Левски” е предназначен за всеки, който се чувства българин. Това каза в интервю за Агенция „Фокус” заместник-кметът на Община Карлово и заместник-председател на Фондация „Васил Левски” Стойо Карагенски във връзка с юбилейно издание на фондацията, посветено на Апостола на свободата.  По думите му вестникът е подходящ за всички - от най-малките до най-големите. „Тук не говорим за отделни периоди от дейността на Васил Левски. Интересна е препратката и сравнението с идеите на Левски и как днес те са претворени и колко от тях ние сме успели да реализираме в днешна България. Това го виждаме в статиите на проф. Пламен Митев, на проф. Иван Стоянов, а особено критичен е проф. Николай Генчев. Да не говорим за статията на проф. Марко Семов „Питанките на Дякона”, коментира Карагенски. По думите му всяка една от статиите \"боде\" съзнанието на всеки българин, защото величието на Апостола е, че неговите идеи са живи и днес. Според Карагенски е много е труден отговорът на въпроса какво от това, което ни е завещал Левски е реализирано в Свободна България. \r\nДеница КИТАНОВА", "date": "2017-06-29", "title": "Зам.-кметът на Карлово Стойо Карагенски: Вестникът за Апостола на свободата е предназначен за всеки, който се чувства българин"}
{"url": "http://www.focus-news.net/news/2017/06/29/2410097/obshtinski-savetnitsi-i-deputati-ot-bsp-shte-podkrepyat-protest-sreshtu-stroezh-na-nebostargach-v-sofiya.html", "text": "Общински съветници и народни представители от БСП ще подкрепят гражданите и ще се включат в протест срещу опита да бъде построен 44-етажен небостъргач на мястото на градинка в столичния квартал „Стрелбище“. Това съобщиха пресцентъра на Гредския съвет на БСП-София. Проектът е в разрез с действащия Общ устройствен план на София, но Върховният административен съд се е произнесъл окончателно в полза на инвеститора.\r\nПротестът ще се проведе днес, 29 юни, от 19.00 часа, в градинката на ъгъла на бул. „България“ и бул. „Петко Ю. Тодоров“, зад спирката на автобуси №76 и 102.", "date": "2017-06-29", "title": "Общински съветници и депутати от БСП ще подкрепят протест срещу строеж на небостъргач в София"}
{"url": "http://www.focus-news.net/news/2017/06/29/2410082/vmro-dpmne-kakvo-znae-bozhidar-dimitrov-koeto-makedoniya-ne-znaei.html", "text": "ВМРО-ДПМНЕ отново поиска от правителството в Скопие да представи подробности около договора с България, обвинявайки, че преговорите не се водят прозрачно, и че с изявленията до момента министър-председателят  \"Заев плюе на македонската история\", предава македонската информационна агенция „Макфакс“.\r\n„Заев от София обвини Македония, че разпространява национализъм и омраза, но не намери нито една дума да осъди национализма на Божидар Димитров, насочен срещу нашата държава; този, който каза, че македонският език е български диалект, и че изпълнението на договора, който Заев съгласува, ще означава край на македонизма\", реагираха от партията, изказвайки учудване за това какво знае Димитров, което все още не е известно на македонските граждани.\r\n„Какво крие Заев от гражданите, какво толкова ги вълнува българските националисти, които са изумени от изявленията на Заев, че българският и македонският народ са един и същ? Заев от България плю на собствената си история, заявявайки, че ще има заличаване на определени термини от учебниците по история, без да каже кой ще решава какво ще бъде изтрито \", се казва още в изявлението на ВМРО-ДПМНЕ.\r\nСпоред партията, правителството не може да сключва договори в ущърб на македонската държава и народ.\r\n„ВМРО-ДПМНЕ е за добросъседство с всички съседи и ще подкрепи всичко, което е за насърчаване на взаимното сътрудничество, но нищо, което е в ущърб на държавата, нейната идентичност, език, култура и история\", увериха от партията, която преди години започна преговорите за споразумение с България.Тереза Герова", "date": "2017-06-29", "title": "ВМРО-ДПМНЕ: Какво знае Божидар Димитров, което Македония не знае?"}
{"url": "http://www.focus-news.net/news/2017/06/29/2410104/montana-nasazhdeniya-ot-opiumen-mak-sa-unishtozheni-pri-aktsiya-na-politsiyata-v-imot-na-77-godishna-zhena-v-mestnostta-simanov-kamik.html", "text": "Насаждения от опиумен мак са унищожени при акция на полицията. Това съобщиха от пресцентъра на МВР. Служители от ОДМВР-Монтана предприели вчера действия по сигнал за  отглеждане на наркотични вещества. При претърсване на нива в местността Симанов камик, собственост на 77-годишната М. В. от Чипровци, служителите на реда намерили 90 растения опиумен мак, с общо тегло 3,625 килограма. В друг недвижим имот в местността Равнища са иззети още 44 растения от същия вид, с общо тегло 854 гр. Образувано е досъдебно производство по чл. 354 в ал.1. За случая е уведомена прокуратурата.", "date": "2017-06-29", "title": "Монтана: Насаждения от опиумен мак са унищожени при акция на полицията в имот на 77-годишна жена в местността Симанов камик"}
{"url": "http://www.focus-news.net/news/2017/06/29/2410105/burgas-blizo-1000-stoki-mente-sa-izzeti-ot-politsiyata-v-primorsko.html", "text": "Близо 1000 стоки-менте иззеха служители на Районно управление на МВР-Приморско. Това съобщиха от пресцентъра на МВР. Към 16 часа вчера те спрели за проверка товарен автомобил с хасковска регистрация, управляван от 42-годишния П.З. от Хасково. В товарното помещение на автомобила са намерени и иззети близо 938 различни облекла, неправомерно обозначени като оригинална стока, производство на известна световна марка и предназначени за търгуване. Дрехите са иззети. По случая е образувано досъдебно производство.", "date": "2017-06-29", "title": "Бургас: Близо 1000 стоки-менте са иззети от полицията в Приморско"}
{"url": "http://www.focus-news.net/news/2017/06/29/2410103/varna-24-godishen-mazh-ot-grada-e-zadarzhan-za-krazhba-na-kutiya-za-dareniya.html", "text": "24-годишен мъж от Варна е задържан за кражба на кутия за дарения. Това съобщиха от пресцентъра на МВР. Според получения вчера в полицията сигнал от цех за тестени изделия на ул. \"Тролейна\" в областния град, неизвестен взломил вратата на обекта, проникнал в помещението и откраднал кутията с дарени пари. След издирване, извършителят е установен  - Т.М. (21 г.) от Варна, известен на органите на реда. Той е задържан за срок до 24 часа. По случая е образувано досъдебно производство, материалите са докладвани в Районна прокуратура – Варна. На Т.М. е повдигнато обвинение по чл. 196, ал. 1, т. 2 от НК.", "date": "2017-06-29", "title": "Варна: 24-годишен мъж от града е задържан за кражба на кутия за дарения"}
{"url": "http://www.focus-news.net/news/2017/06/29/2410102/ministar-valentin-radev-sindikatite-se-zaigravat-s-partiite-koeto-ne-pravi-dobro-vpechatlenie.html", "text": "Леко неразбиране, според мен, се получи, във връзка с това дали ще има протести. Заиграват се с партиите, не прави добро впечатление за това. Това каза на брифинг министърът на вътрешните работи Валентин Радев, предаде репортер на Агенция „Фокус“ във връзка със срещата между синдикатите и представители на МВР. „Те трябва да търсят само социалните въпроси. Гледайте какво правим, дали е правилно или не, а не се заигравайте политически. Ние сме от една страна, дайте ми аргументи“, посочи Радев. „Или се актуализира бюджета, или се чака следващия бюджет. Моето мнение, е, че трудно може да се промени този. Ако полицаите нямат финансов стимул да борят престъпността, ще я борят по-слабо“, допълни той. „Отдавна не е имало толкова масово обявяване на конкурси. Надявам се, че този процес ще се урегулира и ще можем да наберем тези кадри. Тогава се надявам, че ще борим престъпността по-добре. От 2014 е направено така, че се дават пари в бюджета само за заетите щатове“, каза още министърът.\r\nСтефан ПЕТРОВ", "date": "2017-06-29", "title": "Министър Валентин Радев: Синдикатите се заиграват с партиите, което не прави добро впечатление"}
{"url": "http://www.focus-news.net/news/2017/06/29/2410108/kyustendil-istorikat-rumen-manov-poluchi-plaket-pocheten-grazhdanin-na-kyustendil.html", "text": "Историкът Румен Манов получи плакет „Почетен гражданин на Кюстендил”, предаде репортер на Радио „Фокус” – Кюстендил. Връчването на почетния знак стана от страна на председателя на Общинския съвет в Кюстендил Михаела Крумова преди заседанието на съвета. „Искам да пожелая на господин Румен Манов преди всичко здраве. Да не губи ентусиазма си, с който допринася за развитието на град Кюстендил. Да продължава с дарителската си дейност, с която обогатява регионалните културни институции. Искам да му пожела с творчеството, защото то е безценно. Да продължава с дейността си за съхранение на историческото минало не само на Кюстендил, но и на България”, каза Михаела Крумова. \r\n„Изпитвам чувството на огромна благодарност, удовлетворение и радост, че през годините това което се е свършило, все пак отнякъде е добило гласност, забелязало се. Искам да споделя, че никога, нито за момент където и да съм бил по света, не съм губил Кюстендил от сърцето и от душата си”, каза Румен Манов. По думите му, той винаги се е старал да събира и да съхранява паметта на България, в частност паметта на родния му град – Кюстендил. „Където има здрави корени, където има здрава памет и стъблото ще е здраво, и разклоненията”, каза Румен Манов.\r\nВенцеслав ИЛЧЕВ", "date": "2017-06-29", "title": "Кюстендил: Историкът Румен Манов получи плакет „Почетен гражданин на Кюстендил"}
{"url": "http://www.focus-news.net/news/2017/06/29/2410107/varna-zadarzhan-e-20-godishen-germanski-turist-chupil-inventar-otpravyal-zaplahi-za-samorazprava-i-demonstrativno-vadil-nozh-v-zavedenie-v-kurorta-sv-konstantin-i-elena.html", "text": "Досъдебно производство за образувано срещу 20-годишен младеж за непристойно поведение. Това съобщиха от пресцентъра на МВР. Към 0:40 часа вчера, в заведение в курорта „Св. Константин и Елена“ 20-годишен германски турист чупил инвентар и бутилки, отправял заплахи за саморазправа и демонстративно вадил нож. Заради грубото нарушаване на оществения ред и общоприетите норми,  той е задържан за срок до 24 часа. По случая е образувано досъдебно производство, материалите са докладвани на прокурор от Районна прокуратура – Варна. На 20-годишният турист са повдигнати обвинения по чл. 325 и чл. 216 от НК.", "date": "2017-06-29", "title": "Варна: Задържан е 20-годишен германски турист, чупил инвентар, отправял заплахи за саморазправа и демонстративно вадил нож в заведение в курорта „Св. Константин и Елена“"}
{"url": "http://www.focus-news.net/news/2017/06/29/2410099/sport-bayern-myunhen-izliza-sreshtu-bayern-leverkuzen-v-sreshta-ot-parvi-krag-na-bundesligata-za-sezon-20172018.html", "text": "Байерн Мюнхен ще играе срещу Байерн Леверкузен в среща от първи кръг на Бундеслигата за сезон 2017/2018, която ще се състои на 18 август. Това стана ясно, след като на официалния интернет сайт на германското първенство по футбол бе публикувано разписанието на мачовете.\r\nСезонът ще бъде открит от двубоя за Суперкупата на Германия между Борусия Дортмунд и Байерн Мюнхен, който ще се играе на 8 август.", "date": "2017-06-29", "title": "Спорт: Байерн Мюнхен излиза срещу Байерн Леверкузен в среща от първи кръг на Бундеслигата за сезон 2017/2018"}
{"url": "http://www.focus-news.net/news/2017/06/29/2410110/stara-zagora-v-grada-shte-se-provede-sedemnadesetiyat-turnir-samarsko-zname-na-1-yuli.html", "text": "На 1 юли, събота, на градския стадион „Берое“ в Стара Загора ще се проведе седемнадесетият турнир „Самарско знаме”.  В него ще участват голяма част от българските национали по лека атлетика и известни имена на лекоатлети от чужбина, като финалиста от Олимпиадата в Рио Али Хамис Аббас (Бахрейн). Това съобщиха от пресцентъра на Община Стара Загора. Дисциплините са общо 12 – девет за мъже и три за жени. Наградният фонд е 28 000 лв. Победителите във всяка дисциплина получават по 1000 лева, вторите места – 600 лв. и третите – 400 лв. Отделно с по 2000 лева ще бъдат премирани по постижение (съгласно таблицата на ИААФ) най-добрите атлет и атлетка на турнира. \r\nПресконференцията на оргатнизаторите на турнира, с участието на сребърната медалистка в скока на височина от Олимпийските игри в Рио де Жанейро и от Европейското първенство в Амстердам през миналата година Мирела Демирева, ще бъде на 30.06. 2017 г. в 13,00 ч., в общинската зала 2 в Стара Загора.\r\nПреди три години Стара Загора си върна емблематичното за града и авторитетно за леката атлетика спортно събитие. След прекъсване от 21 години Община Стара Загора, Българската федерация по лека атлетика и Спортен клуб по лека атлетика \"Берое\" с общи усилия възстановиха Международния турнир по лека атлетика „Самарско знаме\". Благодарение на усилията на кмета Живко Тодоров и общинската администрация беше реновирана лекоатлетическата писта на стадион „Берое\", която е сертифицирана и отговаря на всички изисквания за провеждането на международни състезания от висок ранг. Не на последно място подрастващите и състезателите вече могат пълноценно да спортуват и градят кариера в леката атлетика.", "date": "2017-06-29", "title": "Стара Загора: В града ще се проведе седемнадесетият турнир „Самарско знаме” на 1 юли"}
{"url": "http://www.focus-news.net/news/2017/06/29/2410111/haskovo-v-topolovgrad-shte-bade-izgraden-tsentar-za-aktivno-vklyuchvane.html", "text": "В Тополовград се предвижда изграждането на Център за активно включване. Това ще стане по проект „Център за активно включване в община Тополовград”, финансиран от Оперативна програма „Развитие на човешките ресурси“ 2014-2020г., съфинансиран от Европейския съюз чрез Европейския социален фонд. Изпълнението му започна на 2 май 2017 г. Това съобщиха от пресцентъра на Община Тополовград. На пресконфереция, която се проведе на 28 юни, проектът „Център за активно включване в община Тополовград“ бе представен от Антоанета Димитрова, която е  негов ръководител. “Това е една иновативна социална услуга, от която общината има нужда. За съжаление не можем да задоволим потребностите стопроцентово, но това, което ще направим по проекта е от полза за много нуждаещи се» – каза Димитрова. Тя уведоми, че безвъзмездната финансова помощ е в размер на 391 100лв.,\r\n Срокът за изпълнение на проекта е 18 месеца и за постигането на поставените цели ще работят: Антоанета Димитрова – ръководител,  Радостина Дешлиева - координатор - Радостина Дешлиева. \r\nЦентърът за активно включване в община Тополовград ще работи с екип от 35 ангажирани лица - ръководител, психолог, двама сътрудници социални дейности в социална услуга, медицинско лице и 30 персонални помощници.  Той ще предоставя интегрирани комплексни мерки и услуги в общността. Медицински специалисти и специалисти в областта на социалните услуги ще предоставят здравни грижи и медицинско наблюдение и ще осъществяват социална работа, включително в домашна среда, психологическа помощ и консултиране с психолог.  \r\nЦелта е да се разширят възможностите за подобряване качеството на живот  на хората с увреждания и техните семейства,  да бъдат върнати на пазара на труда близките на хора с увреждания, които полагат грижи за тях, безработни и неактивни лица. Предвижда се, чрез консултации, социална и психологическа подкрепа, тези хора да бъдат мотивирани за търсене на работа. Чрез проекта  ще се търсят възможности зависимите членове на семействата да получат съответната социална услуга и подкрепа.", "date": "2017-06-29", "title": "Хасково: В Тополовград  ще бъде изграден Център за активно включване"}
{"url": "http://www.focus-news.net/news/2017/06/29/2410106/agerpres-rumaniya-dunav-tryabva-da-ni-sabira-a-ne-da-ni-razdelya-smyata-balgarskiyat-prezident-rumen-radev.html", "text": "По време на откриването на българо-румънския бизнесфорум в Търговско-промишлената палата в Букурещ, българският президент Румен Радев заяви, че \"голямата европейска река Дунав, която тече между нас, не трябва да ни разделя, а трябва да ни обединява\", предава румънската информационна агенция Аgerpres.\r\n\"Гражданите на двете страни трябва да имат по-добра инфраструктура и още по-добри условия за връзка във всички области на двустранните ни отношения\", смята президентът Румен Радев.Тереза Герова", "date": "2017-06-29", "title": "Аgerpres (Румъния): Дунав трябва да ни събира, а не да ни разделя, смята българският президент Румен Радев"}
{"url": "http://www.focus-news.net/news/2017/06/29/2410095/burgas-snts-sindikat-ohrana-podkrepya-iskaniyata-na-sluzhitelite-na-mvr.html", "text": "СНЦ „Синдикат охрана” подкрепя исканията на служителите на МВР. Това се посочва в позицията на неправителствената организация, изпратена до медиите. Сдружението изразява своята подкрепа и солидарност със справедливите искания за достойно заплащане и европейски условия на труд на българските полицаи, пожарникари и спасители, като застават твърдо в подкрепа на обявените и планирани протестни действия от Синдикалните организации на служителите в Министерството на вътрешните работи на 5 юли. \r\n„Настояваме за действия, гарантиращи повишаване на професионалния и социалния статус, доходите и жизненото равнище на държавните служители, както и на работещите по трудови правоотношения в сектор „Сигурност”. Ние изцяло подкрепяме исканията на колегите ни в МВР, защото видимото обедняване задълбочава демотивираността и напрежението сред служителите и усещането за несигурност и несправедливост. Намираме исканията на синдикалните организации в МВР за законодателни промени за наложителни, за да бъдат в съответствие с европейските и международните правила”, се казва в декларацията. Позицията е адресирана и до министър-председателя, министъра на правосъдието, министъра на вътрешните работи и синдикатите в МВР.", "date": "2017-06-29", "title": "Бургас: СНЦ „Синдикат охрана” подкрепя исканията на служителите на МВР"}
{"url": "http://www.focus-news.net/news/2017/06/29/2410114/premierat-boyko-borisov-shte-uchastva-v-sreshtata-na-varha-na-psyuie-v-harvatiya.html", "text": "Министър-председателят Бойко Борисов ще участва в срещата на върха на държавните и правителствени ръководители на страните-участнички в Процеса за сътрудничество в Югоизточна Европа на 30 юни. Това съобщиха от правителствената информационна служба. Заключителните срещи на Хърватското председателство на ПСЮИЕ ще се проведат в Дубровник.\r\nХърватия пое ротационното председателство на Процеса за сътрудничество в Югоизточна Европа на 1 юли 2016 г. от България за период от една година. Следващият председател на ПСЮИЕ е Словения.\r\nПремиерът Борисов пристига в Дубровник днес за официалното откриване на паметна плоча на Дубровнишката грамота на цар Иван Асен II. Паметникът е символ на историческите връзки между България и Хърватия и на почит към нашите предци.\r\nПри посещението си министър-председателят ще бъде придружаван от вицепремиера и министър на външните работи Екатерина Захариева и от министъра за Българското председателство на Съвета на ЕС 2018 Лиляна Павлова.\r\nНа 1 юли в Страсбург премиерът Бойко Борисов ще присъства на възпоменателната церемония по повод кончината на бившия канцлер на Германия Хелмут Кол.", "date": "2017-06-29", "title": "Премиерът Бойко Борисов ще участва  в срещата на върха на ПСЮИЕ в Хърватия"}
{"url": "http://www.focus-news.net/news/2017/06/29/2410115/zam-ministar-malina-krumova-regionalnoto-predinvestitsionno-prouchvane-predvizhda-okolo-100-mln-leva-investitsii-za-vik-sektora-v-shumen.html", "text": "Регионалното прединвестиционно проучване предвижда около 100 млн. лева инвестиции за ВиК сектора в Шумен, каза на сесията на Общинския съвет Малина Крумова, заместник-министър на регионалното развитие и благоустройството, предаде репортер на Радио „Фокус“ - Шумен. То предвижда пречиствателна станция за питейни води и реконструкция на довеждащия водопровод, като се очаква да бъде готово през септември. Малина Крумова обясни, че за да бъде прието прединвестиционното проучване, е необходимо изготвяне на адекватен анализ разходи - ползи, който стъпва на адекватни цени, а условие за това да е приет бизнес план. „Прединвестиционното прочуване и проектът, който ще бъде финансиран технически погледнато би могъл да доведе до изменение на бизнес плана, но такова изменение ще влезе в сила едва в края на регулаторния период, т.е. към 2021 година. Тогава инвестициите ще бъдат въведени в експлоатация. Не можем да си позволим в момента да държим цената ниска, да нямаме бизнес план, защото това ще доведе до неодобрение на проектното предложение“, заяви Малина Крумова. Тя обясни, че досегашните два водни проекта не са довели до намаляване на загубите на вода, тъй като фокус на инвестициите са били отвеждането и пречистването на водите. \r\nЗаместник-министър Малина Крумова участва в сесията по покана на кмета Любомир Христов във връзка с обсъждането в сесийната зала дали да бъде подкрепен бизнес-планът за развитие на дейността на ВиК – Шумен на извънредното заседание на Асоциацията по ВиК, насрочено за 30 юни.\r\nИвелина ИВАНОВА", "date": "2017-06-29", "title": "Зам.-министър Малина Крумова: Регионалното прединвестиционно проучване предвижда около 100 млн. лева инвестиции за ВиК сектора в Шумен"}
{"url": "http://www.focus-news.net/news/2017/06/29/2410118/dobrich-ot-uchenicheski-otdih-i-turizam-saobshtavat-che-e-otkazan-dostap-do-plazha-v-albena-na-uchenitsi-pochivashti-v-baza-vav-vilna-zona-fish-fish.html", "text": "В писмо до представители на медиите в Добрич „Ученически отдих и туризъм“ ЕАД към Министерство на образованието съобщава, че „Албена“ АД отказва достъп до плажа на ученици, почиващи в база във вилна зона „Фиш-Фиш“. По този повод днес в добруджанския град бе дадена пресконференция от представители на предприятието за ученически отдих, предаде кореспондентът на Радио „Фокус” – Варна. Цветелина Николова, представител на „Ученически отдих и туризъм“ ЕАД, представи накратко пред журналисти казуса: „От началото на юни месец имаме проблем с ръководството на „Албена“ АД, което се изразява в следното. Дружеството е държавно като осигурява отдих на деца и ученици от цялата страна. Ние предлагаме най-ниските цени на пазара и в това се изразява социалната кампания и политика на Министерството. Като по този начин предоставяме възможност на семейства с ниски доходи да изпратят децата си на почивка в цяла България, тъй като разполагаме с бази във всеки един курорт, както и на деца от социални домове. Разбирам от домакинката на почивна база „Фиш-Фиш“ в Албена, че от началото на юни месец е спрян достъпът до плажната ивица. Ръководството на курортния комплекс е взело решение и е изградило мрежа, поставена е врата с катинар“. \r\nЦветелина Николова посочи, че няколко пъти е направен опит от нейна страна като представител на „Ученически отдих и туризъм“ ЕАД да проведе телефонен разговор с Красимир Станев, изпълнителен директор на „Албена“ АД. Опитите са останали неуспешни, но по-късно днес е предвидена среща с представители на ръководството на курортния комплекс. До този момент след изпратено официално питане е получен отговор от „Албена“ АД, който гласи: „С оглед повишаване нивото на сигурност срещу заплаха от терористични актове достъпът до курортен комплекс „Албена“ се извършва от един вход и изход, поради което не можем да ви осигурим ключ“. Става въпрос за ключ за поставената към оградата врата. Така на практика децата нямат възможност както преди да се разхождат свободно в комплекса, да организират пикници на плажа и да се забавляват там през деня, посочи Цветелина Николова. За момента се е наложило „Ученически отдих и туризъм“ ЕАД да осигури превоз на децата до плажа, като всеки ден този превоз струва 60 лв., а това оскъпява предлаганата услуга. Има вече и откази за лагеруване на деца в следващите седмици, освен това допълнителната сума за транспорт е нерентабилна за дружеството, което осигурява летен лагер за децата, допълни Цветелина Николова.\r\nЖулиета НИКОЛОВА", "date": "2017-06-29", "title": "Добрич: От „Ученически отдих и туризъм“ съобщават, че е отказан достъп до плажа в Албена на ученици, почиващи в база във вилна зона „Фиш-Фиш“"}
{"url": "http://www.focus-news.net/news/2017/06/29/2410113/rs-evropa-makedoniya-spetsializiranata-prokuratura-na-makedoniya-propusna-talir-i-tabla.html", "text": "Специализираната прокуратура на Македония ще повдигне 17 обвинения срещу 94 физически и седем юридически лица. Това стана ясно в четвъртък след пресконференцията на Катица Янева, дадена само ден преди изтичането на срока, в който органът може да повдигне обвинения, предава „Радио Слободна Европа“  в местната си редакция.\r\nЯнева поясни, че случаите „Таргет“ и „Крепост“ са обединени в едно обвинение. Единствено по делата „Талир“ и „Табла“ няма да бъдат повдигнати обвинения. Разследването за „Талир“ бе инициирано преди малко повече от месец – твърде кратък период, за да бъде завършено, обясни прокурорът.\r\nНяма обвинения и за случая „Табла\", по който е заподозрян директор на началното училище от Заяц, сключил договор за изграждане на съоръжение за 200 хил. евро – при това без обществена поръчка. Специализираната прокуратура ще продължи работата и по него. \r\nЯнева обяви, че ще се търси мярка за задържане на част от подсъдимите, сред които е и председател на политическа партия, а съдът, след като получи обвиненията, ще има срок от 24 часа, за да се произнесе по тях. Тя заяви, че органът ще продължи работата си до изтичането на мандата и в бъдеще ще се координира с институциите, които ще поемат случаите. Янева още веднъж призова за отмяна на член в закона, който ограничава срок на прокуратурата за наказателно преследване.Тереза Герова", "date": "2017-06-29", "title": "„Р.С. Европа“ (Македония): Специализираната прокуратура на Македония пропусна „Талир“ и „Табла“"}
{"url": "http://www.focus-news.net/news/2017/06/29/2410120/pp-nfsb-i-pg-na-obedineni-patrioti-shte-otbelezhat-15-ta-godishnina-ot-konchinata-na-pisatelya-nikolay-haytov.html", "text": "По повод 15 години от смъртта на писателя Николай Хайтов, Националният фронт за спасение на България (ПП НФСБ), ПГ „Обединени патриоти“ и телевизия СКАТ канят всички родолюбиви българи на 30 юни, петък, от 11.00 часа, пред бюст-паметника на Хайтов в Борисовата градина в столицата на поклонение пред личността, делото и творчеството на родолюбеца. Това съобщиха от пресцентъра на НФСБ. Николай Хайтов е автор на първата  книга за опазването на българската гора „Бодливата роза”, както и на най-превежданите – „Диви разкази” и „Шумки от габър”, сценарист на филмите „Козият рог“ и „Капитан Петко войвода“.\r\nНа събитието ще присъстват вицепремиерът Валери Симеонов, както и народни представители от ПГ „Обединени патриоти“.", "date": "2017-06-29", "title": "ПП НФСБ и ПГ на „Обединени патриоти“ ще отбележат 15-та годишнина от кончината на писателя Николай Хайтов"}
{"url": "http://www.focus-news.net/news/2017/06/29/2410119/tass-ruskiyat-prezident-shte-provede-kratka-sreshta-s-henri-kisindzhar.html", "text": "Държавният глава на Руската федерация Владимир Путин ще проведе по-късно в четвъртък, 29 юни, кратка среща с бившия държавен секретар на САЩ Хенри Кисинджър, предава TACC. \r\n„Кисинджър се намира в Москва във връзка с участие в „Примаковски четения“, които стартираха днес. Възможността ще бъде използвана за кратко общуване (между Путин и Кисинджър)“, заяви говорителят на Кремъл Дмитрий Песков, напомняйки, че руският президент ще приеме и германския външен министър Зигмар Габриел.Тереза Герова", "date": "2017-06-29", "title": "ТАСС: Руският президент ще проведе кратка среща с Хенри Кисинджър"}
{"url": "http://www.focus-news.net/news/2017/06/29/2410122/pazardzhik-okrazhniyat-sad-shte-gleda-myarkata-za-neotklonenie-na-7-te-zadarzhani-po-evropeyska-zapoved-za-arest-ot-ispaniya-za-uchastie-v-organizirana-prestapna-grupa.html", "text": "Окръжен съд – Пазарджик ще разгледа искане за вземане на мерки за неотклонение във връзка с издадена Европейска заповед за арест /ЕЗА/ от Испания по отношение на 7 души, обвинени за участие в организирана престъпна група, в трафик на хора с цел сексуална експлоатация и склоняване към проституция. Това съобщи за Радио „Фокус“ – Пазарджик Маринела Чавдарова от администрацията на съда.„Фокус“ припомня: \r\n7 души от село Семчиново, община Септември, сред които и кметът на селото Пламен Темелков, бяха задържани при спецакция на полицията на 26 юни.\r\nВаня НИКОЛОВА", "date": "2017-06-29", "title": "Пазарджик: Окръжният съд ще гледа мярката за неотклонение на 7-те задържани по Европейска заповед за арест от Испания за участие в организирана престъпна група"}
{"url": "http://www.focus-news.net/news/2017/06/29/2410109/prezidentat-rumen-radev-predstavi-predimstvata-za-investitsii-v-balgariya-na-biznes-forum-v-bukuresht.html", "text": "Президентът Румен Радев представи днес в Букурещ предимствата за инвестиции в страната ни на Румънско-български бизнес форум, в който участваха представители на над 100 компании от двете страни. Това съобщиха от прессекретариата на държавния глава. Заедно със своя румънски колега президента Клаус Йоханис, българският държавен глава потвърди готовността на институциите в двете държави да работят за по-добра свързаност между България и Румъния в интерес на гражданите и бизнеса. Квалифицираната работна ръка, благоприятното данъчно облагане, позитивното развитие в сферата на информационните технологии, бяха откроени като конкурентни предимства на страната ни в Югоизточна Европа. \r\nВ изказването си на форума Румен Радев акцентира и върху политиките, които се провеждат за създаване на още по-добър инвестиционен климат у нас. „В България има макроикономическа финансова стабилност, която е предпоставка за постигането на още по-висок ръст на БВП и работим за намаляване на административната тежест и стимулирането на малките и средни предприятия”, заяви президентът. \r\nПред участниците във форума държавният глава подчерта, че през последната година България бележи чувствителен ръст на БВП, който е 3,4 % и е над средното ниво за ЕС, ниска инфлация и сравнително ниско ниво на безработица около 7 %. Президентът посочи също така, че  предприетите реформи в професионалното образование и обучение и стимулирането на връзките между образователните институции и бизнеса, са допълнителен фактор за привличането на инвестиции. \r\nТази позитивна тенденция на икономически ръст в България е гаранция, че вашият бизнес ще намери добро място за реализация на нови проекти“, обърна се Румен Радев към представителите на румънските компании. Президентът припомни, че в края на миналата година световните рейтингови агенции потвърдиха дългосрочния кредитен рейтинг и добрите икономически перспективи пред България. \r\n„България има чувствително икономическо присъствие в Румъния и доказателство за това са стотиците български фирми, които инвестират и правят добър бизнес”, заяви още държавният глава. Президентът Радев отбеляза и тенденцията на нарастване на броя на румънските граждани, които посещават България – 1.1 млн. за 2016 г., както и на българите в Румъния – над 400 хил. за същия период. „Това е много важен индекс, който показва, че нашите граждани използват добрите отношения във всяка област. Ние трябва да следваме примера, който те ни показват”, каза още на Румънско-българския бизнес форум президентът Румен Радев. \r\nПрезидентът Клаус Йоханис отбеляза, че само през последните три години двустранният стокообмен е нараснал със 7% и това е доказателство за големия потенциал на двете държави. Клаус Йоханис припомни също така, че 29 юни е Международен ден на река Дунав и призова за по-скорошната реализация на общите проекти за изграждането на нови мостове и развитие на транспортна инфраструктура, която свързва България и Румъния.", "date": "2017-06-29", "title": "Президентът Румен Радев представи предимствата за инвестиции в България на бизнес форум в Букурещ"}
{"url": "http://www.focus-news.net/news/2017/06/29/2410117/plus-info-makedoniya-spetsializiranata-prokuratura-na-makedoniya-poiska-zatvor-za-nikola-gruevski.html", "text": "Специализираната прокуратура на Македония изисква мярка за задържане за 18 високопоставени бивши, но и настоящи служители, а засега няма обвинения за длъжностни лица от партията „Демократичен съюз за интеграция“, предава електронната медия „Плус Инфо“.\r\n„В грешка сте, че обвиненията ще се работят през септември. Всички тези дела трябва да бъдат преработени по бързата процедура и съдът трябва в рамките на 24 часа да започне да решава по тях, защото има предвидено и задържане под стража за лидер на една политическа партия“, бяха думите, с които Катица Янева  отговори на въпрос дали очаква разследване на обвиненията от септември.\r\nОт Специализираната прокуратура поясниха, че за 18 от обвиняемите се иска съдът да определи мярка за задържане.Тереза Герова", "date": "2017-06-29", "title": "„Плус Инфо“ (Македония): Специализираната прокуратура на Македония поиска затвор за Никола Груевски"}
{"url": "http://www.focus-news.net/news/2017/06/29/2410116/ministar-valentin-radev-ot-nachaloto-na-godinata-na-izhod-na-darzhavnata-granitsa-sa-zadarzhani-1847-grazhdani-na-treti-strani-pri-3797-za-2016-g.html", "text": "От началото на 2017 г. на изход на държавната граница са задържани 1847 лица, а през 2016 г. броят им е бил 3797 граждани на трети страни. Отчита се намаление с 51,4% на изход. Това каза на брифинг министърът на вътрешните работи Валентин Радев, предаде репортер на Агенция „Фокус“. Преобладават гражданите на Пакистан и Ирак. Най-натоварената граница на изход е границата със Сърбия. Там са задържани 1634 граждани на трети страни“, посочи Радев. По думите му от началото на годината са образувани 97 досъдебни производства за незаконно пребиваване на границата и трафик на хора, като е повдигнато обвинение на малко над 160, от които осъдени са 133 души. „Най-натоварен вход е границата с Турция. Задържани са 380 граждани на трети страни“, каза той. \r\nСтефан ПЕТРОВ", "date": "2017-06-29", "title": "Министър Валентин Радев: От началото на годината на изход на държавната граница са задържани 1847 граждани на трети страни, при 3797 за 2016 г."}
{"url": "http://www.focus-news.net/news/2017/06/29/2410121/ministar-valentin-radev-ot-nachaloto-na-godina-po-patishtata-sa-zaginali-nad-280-dushi-a-3575-sa-raneni.html", "text": "Към 27 юни 2017 г. по пътищата са загинали над 280 души, а 3575 са ранени. Това каза на брифинг министърът на вътрешните работи Валентин Радев, предаде репортер на Агенция „Фокус“. „Броят им е намалял спрямо същия период на миналата година“, посочи Радев. По думите му предстоят да се купят 84 нови камери. „Заснетите са повече отколкото миналата година”, каза той. „Приоритетите в работата на политическото ръководство на МВР, следвайки управленските приоритети на ГЕРБ, на първо място, без да са подредени по важност – повишаване на ефективността и превенция на престъпността, борба с корупцията, намиране на решение на войната по пътищата и транспортния травматизъм, ограничаване на щетите за държавния бюджет от контрабанда, укрепване на ефективността на служителите на МВР, укрепване на това, което сме направили досега в областта на миграцията и противодействие на тероризма. Последният приоритет е подготовка за приемане на председателството на Европейския съвет в началото на миналата година“, съобщи Радев.  \r\nСтефан ПЕТРОВ", "date": "2017-06-29", "title": "Министър Валентин Радев: От началото на година по пътищата са загинали над 280 души, а 3575 са ранени"}
{"url": "http://www.focus-news.net/news/2017/06/29/2410125/montana-telata-na-67-godishni-sapruzi-ot-selo-sumer-sa-otkriti-v-dvora-na-kashtata-im.html", "text": "Открити са телата на съпрузи в село Сумер, община Монтана. Това каза за Радио „Фокус” – Видин Лидия Митрофанова, кмет на населеното място. Тя посочи, че съсед на семейството е сигнализирал за случая в кметството. „Днес на обяд заедно с районния инспектор на селото направихме оглед и открихме в двора на къщата им труповете на двамата съпрузи. Те бяха до семейния автомобил, на акумулатора имаше поставени клеми за зареждане”, каза Лидия Митрофанова. И двамата починали съпрузи са на по 67 години. Семейството е от Сумер, не е имало пререкания с никого, заяви Митрофанова. Ддвата трупа са откарани за аутопсия в МБАЛ-Монтана.\r\nАнна ЛОЗАНОВА", "date": "2017-06-29", "title": "Монтана: Телата на 67-годишни съпрузи от село Сумер са открити в двора на къщата им"}
{"url": "http://www.focus-news.net/news/2017/06/29/2410127/vitseprezidentat-iliyana-yotova-darzhavata-tryabva-da-podkrepya-malkite-obshtini-v-usiliyata-im-da-sahranyavat-kulturno-istoricheskoto-si-nasledstvo.html", "text": "Държавата трябва да помага повече на общини като Павликени, които полагат неимоверни усилия за съхраняването и развиването на своето културно-историческо наследство. Това заяви вицепрезидентът Илияна Йотова, която бе на посещение в Павликени по повод 74-та годишнина от обявяването му за град, съобщиха от прессекретариата на държавния глава. Вицепрезидентът припомни, че Павликени не е просто едно малко населено място или само важен железопътен център, а град с почти двухилядолетна история. „Най-голямото богатство на Павликени са хората и днешното присъствие на всички институции е доказателство, че държавата започва да подкрепя малките общини, за да се развива инфраструктурата, да има работа и перспектива за младите”, посочи Илияна Йотова.\r\nВицепрезидентът поздрави почетните граждани на Павликени – учители, писатели, самодейци, дарители. Илияна Йотова специално се обърна към Павлина Николова, която има над 30 години стаж като начален учител и благодари за това, че е научила поколения българчета на четмо и писмо, и да обичат България.\r\nВицепрезидентът приветства и усилията на общинското ръководство, които през последните години са възродили привлекателния вид на Античния керамичен център, за да бъде той достояние на български и чуждестранни гости. Нека да покажем на Европа и света богатството на древната ни култура, призова Илияна Йотова.\r\nВицепрезидентът и гостите на тържеството разгледаха фотоизложба, посветена на годишнината от обявяването на Павликени за град в НЧ „Братство-1884”.", "date": "2017-06-29", "title": "Вицепрезидентът Илияна Йотова: Държавата трябва да подкрепя малките общини в усилията им да съхраняват културно-историческото си наследство"}
{"url": "http://www.focus-news.net/news/2017/06/29/2410128/kyustendil-obshtinskiyat-savet-prie-vatreshni-pravila-za-predostavyane-na-dostap-do-obshtestvena-informatsiya.html", "text": "Общинският съвет в Кюстендил прие вътрешни правила за предоставяне на достъп до обществена информация, предаде репортер на Радио „Фокус” – Кюстендил. Правилата касаят и предоставяне на информация за повторно използване от Общински съвет – Кюстендил. До момента информацията, искана от страна на граждани, е давана под формата на писмен отговор, без да са спазвани каквито и да е форми на отговор, касаещи Закона за достъп до обществена информация. С новите правила се утвърждават образци на заявленията за достъп до обществена информация, протоколи за приемане на устно заявление, както и за предоставяне на информация. С правилата се регламентират видовете обществена информация, процедурата за нейното предоставяне, решение, отказ или обжалване. \r\nСъветниците коригираха годишният план за ползване на дървесина от общинските гори. Предвижда се за задоволяване на нуждите на местното население за дърва за огрев, без право на продажба, да бъдат предоставени 3510 куб. м. лежаща маса от общинските гори. 1 157 плътни куб. м. широколистна дървесина, 2353 плътни куб. м. ще са иглолистна дървесина, 100 куб. м. ще бъде строителната дървесина. По отношение на питане от страна на общински съветници, касаещи нападение на иглолистната дървесна растителност от корояд, кметът на Община Кюстендил Петър Паунов заяви, че в общинските гори се извършва единствено санитарна сеч. При терените, нападнати с корояд, се провеждат съответните процедури. На 30 юни ще се проведе обществена поръчка за сеч на болни дървета в лесопарк „Хисарлъка”.\r\nВенцеслав ИЛЧЕВ", "date": "2017-06-29", "title": "Кюстендил: Общинският съвет прие вътрешни правила за предоставяне на достъп до обществена информация"}
{"url": "http://www.focus-news.net/news/2017/06/29/2410126/sport-andi-mari-nyama-da-igrae-v-harlingam-v-petak.html", "text": "Световният номер 1 Анди Мъри няма да играе в Хърлингъм в петък, съобщава вестник The Independent. \r\nШотландецът добави към програмата си мачове в лондонския клуб след ранното си отпадане в \"Куинс\" миналата седмица, но бе съобщено, че не се е възстановил от травма на рамото, за да излезе на корта. Участието му в Хърлингъм бе част от подготовката за стартиращия следващата седмица турнир „Уимбълдън“, припомня изданието.", "date": "2017-06-29", "title": "Спорт: Анди Мъри няма да играе в Хърлингъм в петък"}
{"url": "http://www.focus-news.net/news/2017/06/29/2410131/der-tagesspiegel-obshto-27-dushi-sa-raneni-pri-chelen-sblasak-na-dve-motrisi-na-gradskata-zheleznitsa-v-berlin.html", "text": "Общо 27 души са ранени при челен удар на две мотриси на градската железница във федералната германска столица, съобщава берлинският вестник Der Tagesspiegel. Говорител на пожарните служби отбеляза, че пострадалите са получили „предимно леки наранявания“ с оглед на тежкото произшествие. \r\nСигналът за инцидента е постъпил в 11.53 часа (местно време). Първоначалните съобщения за тежко пострадали не бяха потвърдени. И двамата машинисти, управлявали мотрисите, са откарани в болница. На място са изпратени многобройни екипи. \r\nКъм момента остават неясни причините за сблъсъка.Тереза Герова", "date": "2017-06-29", "title": "Der Tagesspiegel: Общо 27 души са ранени при челен сблъсък на две мотриси на градската железница в Берлин"}
{"url": "http://www.focus-news.net/news/2017/06/29/2410130/varna-rayonnata-prokuratura-vav-zadarzha-za-72-chasa-20-godishniya-nemski-turist-chupil-inventar-otpravyal-zaplahi-i-vadil-nozh-v-zavedenie-v-kurorta-sv-konstantin-i-elena.html", "text": "С постановление на наблюдаващия делото прокурор за срок до 72 часа е задържан 20-годишният немски гражданин от иракски произход Мизгин Ч. Той е привлечен като обвиняем за хулиганство, отличаващо се с изключителен цинизъм или дързост, и за унищожаване на чуждо движимо имущество. Това съобщиха от Апелативна прокуратура – Варна.\r\nНа 28 юни 2017 г. след полунощ  в заведение „Воденицата“ в курорта Св. Константин край Варна 20-годишният Мизгин Ч., роден в град Олденбург, ФРГ, извършил непристойни действия, грубо нарушаващи обществения ред и общоприетите норми. Младежът чупил бутилки и инвентар в заведението,", "date": "2017-06-29", "title": "Варна: Районната прокуратура във задържа за 72 часа 20-годишния немски турист, чупил инвентар, отправял заплахи и вадил нож в заведение в курорта „Св. Константин и Елена“"}
{"url": "http://www.focus-news.net/news/2017/06/29/2410112/ministar-nikolay-nankov-75-kilometra-ot-avtomagistrala-hemus-shte-badat-izgradeni-v-nastoyashtiya-mandat-na-pravitelstvoto.html", "text": "75 километра от автомагистрала „Хемус“ ще бъдат изградени на 100% в настоящия мандат на правителството. В рамките му ще стартира доизграждането и на още 30 километра, заяви при откриването на Националната дискусия на тема „Магистрала „Хемус” – възраждането на българския Север“ във Велико Търново министърът на регионалното развитие и благоустройството Николай Нанков, предаде репортер на Радио „Фокус“ – Велико Търново. Нанков припомни, че Агенция „Пътна инфраструктура“ събира от винетни такси по 320 млн. лв. на година. „200 млн. лв. от тях са от собственици на леки автомобили, а останалите 120 млн. – от тежкотоварните. С въвеждането на ТОЛ таксите този несправедлив модел ще бъде сменен и ще се генерират средства както и за автомагистрала „Хемус“, така и за високоскоростния път между Русе и Велико Търново“, обясни министърът. \r\nДнес е взето решение за пълното ограничаване на движението на тежкотоварни автомобили по магистралите в България за следващите два месеца, каза още Николай Нанков.\r\nНадежда КРЪСТЕВА", "date": "2017-06-29", "title": "Министър Николай Нанков: 75 километра от автомагистрала „Хемус“ ще бъдат изградени в настоящия мандат на правителството"}
{"url": "http://www.focus-news.net/news/2017/06/29/2410134/kyustendil-obshtinskiyat-savet-podkrepi-ideyata-za-sazdavane-na-dneven-tsentar-za-palnoletni-litsa-s-uvrezhdaniya.html", "text": "Общинският съвет в Кюстендил подкрепи идеята за създаване на Дневен център за пълнолетни лица с увреждания, предаде репортер на Радио „Фокус” – Кюстендил. Съветниците в Кюстендил одобриха предложението Община Кюстендил да кандидатства за създаване на социалната услуга „Дневен център за пълнолетни лица с увреждания. Целта е тази услуга да бъде делегирана от държавата дейност. Тя ще е продължение на реализиращия се в момента проект „Център за почасово предоставяне на услуги за социално включване в общността или домашна среда”. \r\nПроектът ще приключи в края на настоящата година, след което ще започне да действа новата социална услуга. Центърът ще бъде с капацитет от 25 потребители. Той ще осигурява личностно и образователно развитие на потребителите и ще работи за активна подкрепа на техните семейства. В услугата ще бъдат създадени условия за обслужване на хората с увреждания, отговарящи на ежедневните им и рехабилитационни потребности. В рамките на заседанието бяха одобрени вътрешни компенсирани промени по бюджета на Община Кюстендил за настоящата година. Промените са наложени в резултат на проведени обществени поръчки и реализирани икономии от първоначално планираните средства, които възлизат на малко над 50 хиляди лева. \r\nНамаляват се разходите за разширение на водопроводната мрежа за минерална вода до Първо основно училище и изготвяне на инвестиционен проект за модернизация на зоопарка в „Хисарлъка”. Пренасочват се средствата, предвидени за изграждане на ограда и пропускателни пунктове на Крепостта „Хисарлъка”, защото към момента обектът не е предоставен за стопанисване на Община Кюстендил от страна на Министерство на културата. В тази връзка кметът на Община Кюстендил Петър Паунов заяви, че в рамките на 10 дни предстои среща с министъра на културата по отношение на прехвърлянето на собствеността на Крепостта „Хисарлъка”. Част от средствата са насочени за мерки за енергийна ефективност в някои от детските градини на Кюстендил. Предвижда се да бъде закупен киноекран за общинското кино, както и увеличаване на средствата за окабеляване и вътрешни преустройства в сградата на Община Кюстендил.\r\nВенцеслав ИЛЧЕВ", "date": "2017-06-29", "title": "Кюстендил: Общинският съвет подкрепи идеята за създаване на Дневен център за пълнолетни лица с увреждания"}
{"url": "http://www.focus-news.net/news/2017/06/29/2410135/zamestnik-ministar-malina-krumova-prechistvatelna-stantsiya-za-piteyni-vodi-i-dovezhdasht-vodoprovod-e-osnovniyat-obekt-za-mrrb-v-shumen.html", "text": "Наясно сме с проблема с качеството на водата в Шумен и пречиствателна станция за питейни води и довеждащ водопровод от яз. „Тича“ е основният обект за МРРБ в града, съобщи пред журналисти Малина Крумова, заместник- министър на регионалното развитие и благоустройството, предаде репортер на Радио „Фокус“-Шумен. По думите и показателен е фактът, че са предоставени средства от държавния бюджет за изготвяне на прединвестиционно проучване и разработване на работен проект. „На този етап не мога да кажа на 100% кога ще започне изграждането и с какво финансиране, но за нас е основен обект и ще бъде водещ при изпълнение на регионалното прединвестиционното проучване“, заяви Малина Крумова. \r\nТя обясни, че настоящото увеличение на водата е свързано с инвестициите, които вече са направени, като за програмния период 2007-2013 и по ИСПА в  пречиствателни съоръжения и канализация в града са вложени около 68 млн. лв. инвестиции. „Тези инвестиции са нов компонент в цената на водата, необходимо е да бъдат амортизирани и няма как те да не бъдат включени в цената, защото вече са направени“, обясни Малина Крумова. Тя посочи, че има много компоненти, които трябва да бъдат отчетени, за да се види дали новите инвестиции, които ще влязат в експлоатация в следващ регулаторен период ще имат отражение върху цената на водата. Относно санитарно- охранителната зона на язовир „Тича“, Малина Крумова посочи, че МРРБ е чувствително и към  тази тема и се търсят стратегически решения. „В разговори сме с МОСВ доколкото трябва да се направи адекватна защита на водните обекти, без това да нарушава правото на собственост, инвестиции или да създава излишни разходи, които ще натоварят още цената на водата“, каза Малина Крумова. \r\nТя посочи, че към настоящия момент  алтернативно на язовир „Тича“ водоснабдяване няма. „Тича“ е с достатъчно водно количество, за да може да осигури водоснабдяването на Шумен, Търговище и Велики Преслав, въпросът  е да се осигури качеството с пречиствателно съоръжение“, каза Малина Крумова. Тя посочи, че като резервно водоснабдяване се разглежда реконструкцията на част от кладенците в региона.\r\nИвелина ИВАНОВА", "date": "2017-06-29", "title": "Заместник-министър Малина Крумова: Пречиствателна станция за питейни води и довеждащ водопровод е основният обект за МРРБ в Шумен"}
{"url": "http://www.focus-news.net/news/2017/06/29/2410132/cnn-v-pentagona-schitat-che-edna-ot-optsiite-za-vazpirane-na-severnokoreyskata-yadrena-programa-e-voenen-otgovor.html", "text": "От Пентагона ревизираха и подготвиха различни опции за разрешаване на кризата със Северна Корея, които ще бъдат представени пред президента Доналд Тръмп, предава CNN.\r\nОпциите, които включват и „военен отговор“ ще бъдат представени пред президента Тръмп, ако Пхенян проведе тестове на ядрено оръжие или балистични ракети, които да показват, че режимът има напредък в разработването на оръжие, което може да бъде заплаха за САЩ, заявиха представители на Пентагона.\r\n„Това, което трябва да направим, е да подготвим всякакви възможни решения, защото президентът даде да се разбере, че няма да приеме ядрена сила в Корея, и заплаха, която може да се насочи срещу САЩ или американското население“, заяви националният съветник по сигурността Макмастър. Симеон Миланов", "date": "2017-06-29", "title": "CNN: В Пентагона считат, че една от опциите за възпиране на севернокорейската ядрена програма е „военен отговор“"}
{"url": "http://www.focus-news.net/news/2017/06/29/2410137/sport-sandarland-pregovarya-sas-sayman-greysan.html", "text": "„Съндърланд“ получи разрешение да преговоря със Саймън Грейсън от „Престън Норт Енд“ относно вакантната си треньорска позиция. От „Съндърланд“ потвърдиха, че плановете за продажба на клуба са отпаднали. Те казаха, че собственикът Елис Шорт ще продължи да бъде ангажиран финансово с клуба, след като преговорите с германски консорциум се провалиха. \r\nОт „Съндърланд“ си търсят и нов треньор, след като шотландецът Дейвид Мойс напусна през май месец.", "date": "2017-06-29", "title": "Спорт: „Съндърланд“ преговаря със Саймън Грейсън"}
{"url": "http://www.focus-news.net/news/2017/06/29/2410124/kyustendil-mihaela-krumova-e-preizbrana-za-predsedatel-na-obshtinskiya-savet.html", "text": "Михаела Крумова беше преизбрана за председател на Общинския съвет в Кюстендил, предаде репортер на Радио „Фокус” – Кюстендил. Тя беше единственото предложение за участие в избора. В тайното гласуване, проведено от комисия от петима души, участваха, общо 26 съветници. За Михаела Крумова гласува 26 души. 6 общински съветници не участваха в гласуването. Изборът е във връзка с Правилника за организацията и дейността на Общинския съвет, неговите комисии и взаимодействието му с общинската администрация. Съгласно документа председателят на институцията се избира за срок от 6 месеца. „Благодаря на всички колеги, гласували за мен и на тези, които не гласуваха. Това ме стимулира през следващите 6 месеца да спечела и тяхното доверие”, каза Михаела Крумова. Тя започва трети мандат като председател на Общински съвет – Кюстендил.\r\nВенцеслав ИЛЧЕВ", "date": "2017-06-29", "title": "Кюстендил: Михаела Крумова е преизбрана за председател на Общинския съвет"}
{"url": "http://www.focus-news.net/news/2017/06/29/2410123/prezidentat-na-rumaniya-klaus-yohanis-regionalnoto-satrudnichestvo-s-balgariya-shte-stane-oshte-po-palnotsenno-ako-se-podobri-infrastrukturata-mezhdu-dvete-strani.html", "text": "По време на откриването на българо-румънския бизнес форум в Букурещ румънският президент Клаус Йоханис заяви, че \"регионалното сътрудничество между Румъния и България ще стане още по-пълноценно, ако се подобри инфраструктурата между двете страни\", предава електронното издание Сaleaeuropeana.\r\nСпоред Йоханис Румъния и България трябва да подобрят пътната, железопътната и речната инфраструктура помежду им, и да облекчат граничния режим.\r\nИзданието припомня, че през последните три години стокообменът между двете страни бележи годишен ръст над 7 %.Тереза Герова", "date": "2017-06-29", "title": "Президентът на Румъния Клаус Йоханис: Регионалното сътрудничество с България ще стане още по-пълноценно, ако се подобри инфраструктурата между двете страни"}
{"url": "http://www.focus-news.net/news/2017/06/29/2410141/premierat-boyko-borisov-zashtitata-na-pravata-na-grazhdanite-tryabva-da-bade-osnoven-prioritet-v-pregovorite-po-brekzit.html", "text": "България е подготвена да поеме своите отговорности като председател на Съвета ЕС от началото на 2018 г. и да подкрепи преговорния екип в процеса по оттеглянето на Обединеното кралство Великобритания и Северна Ирландия от Европейския съюз. Разчитаме на Вас като гарант за прозрачността на преговорите. Това заяви министър-председателят Бойко Борисов на среща с Мишел Барние, главен преговарящ от страна на ЕК за Брекзит, съобщиха от правителствената информационна служба.\r\nПремиерът Бойко Борисов изтъкна, че България подкрепя издигането на въпросите за правата на гражданите като първостепенен приоритет. По думите му, за целта в бъдещото споразумение за оттегляне следва да бъде заложен недискриминационен и ефективно приложим механизъм, който да създаде правна сигурност за дългосрочно и постоянно пребиваващите в страната европейски граждани. Борисов подчерта особената си загриженост по отношение на големия брой студенти във Великобритания.\r\n„За България принципът на единството на Общността в преговорите с Обединеното кралство е много важен, затова от ключово значение ще бъде постигането на споразумение за оттегляне, което по справедлив и балансиран начин да гарантира интересите на всички държави членки и на техните граждани“, заяви българският министър-председател. Той изрази надежда, че и след Брекзит Европейският съюз и Великобритания ще останат партньори в области като сигурността и борбата с тероризма.\r\nБорисов и Барние изразиха общо мнение за изключителната важност на уреждането на финансовите задължения на Обединеното кралство към ЕС въз основа на принципа на изпълнение на всички поети ангажименти. Придържането към този подход ще способства за минимизирането на негативните ефекти върху бюджета на ЕС и не би довело до промени във вноските на държавите членки в бюджета на Съюза.\r\nПремиерът Борисов подчерта личния принос на г-н Барние за ефективната подготовка на преговорите с Лондон и изрази увереност, че екипът му ще постигне оптимален за гражданите на Европейския съюз резултат.", "date": "2017-06-29", "title": "Премиерът Бойко Борисов: Защитата на правата на гражданите трябва да бъде основен приоритет в преговорите по Брекзит"}
{"url": "http://www.focus-news.net/news/2017/06/29/2410139/mia-fenovete-na-botev-sa-varnati-v-balgariya-ot-makedonskite-vlasti.html", "text": "Феновете на „Ботев“ Пловдив, които сутринта блокираха магистралата от Куманово до Крива Паланка, са върнати в България, предава Македонската информационна агенция.\r\nСпоред информация от Министерството на вътрешните работи на Македония, полицията ще вземе мерки за „вандалското“ поведение на част от феновете на ФК „Ботев“, а автобусът, който е превозвал българите за Тирана, бе върнат към България. Симеон Миланов", "date": "2017-06-29", "title": "МИА: Феновете  на „Ботев“ са  върнати в България от македонските власти"}
{"url": "http://www.focus-news.net/news/2017/06/29/2410138/kyustendil-obshtinskite-savetnitsi-v-kyustendil-vzeha-reshenie-za-transfer-na-tselevata-subsidiya-za-kapitalovi-razhodi-za-remont-na-ulichnata-mrezha.html", "text": "Общинските съветници взеха решение за трансформиране на целевата субсидия за капиталови разходи в цели трансфер за ремонт на уличната мрежа, предаде репортер на Радио „Фокус” – Кюстендил. Тежките атмосферни условия през зимния сезон са довели до влошаване на част от уличната мрежа в Община Кюстендил, което създава предпоставка за възникване на пътни произшествия. Изготвен е детайлен анализ в тази връзка, с неотложните ремонтни дейност. За тази цел съветниците решиха капиталовите разходи да бъдат намалени с 500 хиляди лева, а тези средства да се пренасочат като цели трансфер за ремонт на улиците. В списъка са включени повече от 51 улици в града, както и улични настилки в селата Багренци, Грамаждано, Дворище, Жиленци, Катрище, Лозно, Слокощица, Търновлак и Ябълково. Кметът на Община Кюстендил Петър Паунов заяви, че става основно за изкърпване, а при икономии ще се насочат още средства за тези дейности. Предвижда се и цялостно преасфалтиране на два участъка, а дейностите може да приключат до края на месец септември. Освен това се работи и по поставяне на пътна маркировка.\r\nВенцеслав ИЛЧЕВ", "date": "2017-06-29", "title": "Кюстендил: Общинските съветници в Кюстендил взеха решение за трансфер на целевата субсидия за капиталови разходи, за ремонт на уличната мрежа"}
{"url": "http://www.focus-news.net/news/2017/06/29/2410142/narodniyat-predstavitel-ot-bsp-za-balgariya-manol-genov-kato-deputat-sam-dlazhen-da-otgovorya-na-pritesneniyata-na-horata.html", "text": "Вярно е, късно вечерта потърсих районния прокурор на Асеновград, защото бях притеснен от случващото се в града и ескалирането на напрежението. Обадих се, защото ме потърсиха много мои съграждани с молба за помощ.\" Това заяви депутатът от ПГ на \"БСП за България\" Манол Генов по повод думите на главния прокурор по негов адрес, съобщиха от пресцентъра на НС на БСП.  \r\nТой уточни, че като  народен представител е длъжен да слуша избирателите си и да се старае да им помага. \"В нито един момент не съм правил квалификации и не  съм  изразявал политическа позиция. Съжалявам, ако съм бил разбран неправилно, още повече съжалявам, ако споделените от мен опасения не бъдат забелязани.\", отбеляза Манол Генов.", "date": "2017-06-29", "title": "Народният представител от \"БСП за България\" Манол Генов: Като депутат съм длъжен да отговоря на притесненията на хората"}
{"url": "http://www.focus-news.net/news/2017/06/29/2410143/mihaylo-manevski-bivsh-pravosaden-ministar-na-makedoniya-sled-30-yuni-spetsializiranata-prokuratura-nyama-mandat-za-predpriemaneto-na-kakvito-i-da-e-bilo-deystviya.html", "text": "След 30 юни Специализираната прокуратура на Македония няма мандат за предприемането на каквито и да е било действия. Това заяви бившият министър на правосъдието Михайло Маневски, предава електронното издание „Република“.\r\n„Създаването на Специлизираната прокуратура е част от Договора от Пържино и това е един хибриден орган, който няма основание в Конституцията. Този орган бе създаден за строго определен срок и само той може да повдига обвинения или да спира разследване“, отбеляза бившият Маневски.\r\n„Според чл. 22 от Закона за Специализираната прокуратура, главният прокурор, който ръководи органа може да повдигне обвинение или да разпореди спиране на разследване в срок не по-дълъг от 18 месеца. Това означава, че времето на действие на този специален прокурор е ограничено до 18 месеца, както е договорено и посочено в чл. 22“, припомни бившият македонски правосъден министър.\r\nВъпреки това, Катица Янев днес увери, че \"30 юни нищо не променя\", и че органът ще продължи да работи по дела. Според Маневски „трябва да бъдем наясно, че след 30 юни тази Специализирана прокуратура не може да задейства нито следствени процедури, нито да повдига обвинения срещу който и да е било\".\r\nВ случай, че органът продължи работа, това би било „незаконно и абсолютно недопустимо, защото вече няма мандат да задейства производства срещу когото и да е било“, обяснява Маневски.Тереза Герова", "date": "2017-06-29", "title": "Михайло Маневски, бивш правосъден министър на Македония: След 30 юни Специализираната прокуратура няма мандат за предприемането на каквито и да е било действия"}
{"url": "http://www.focus-news.net/news/2017/06/29/2410129/vitsepremierat-na-turtsiya-numan-kurtulmush-turtsiya-shte-otvarne-na-vsyaka-agresiya-ot-strana-na-pkk-v-afrin.html", "text": "Турция ще отвърне на всяка агресия от северозападния сирийски регион Африн, който се контролира от \"Работническата партия на Кюрдистан\" (ПКК) и \"Партия на демократичен съюз\"(PYD), заяви вицепремиерът на Турция Нуман Куртулмуш, предава Anadolu Agency.\r\nКоментарът на Нуман Куртулмуш идва, след като Турция разположи военни по граничната линия със Сирия миналата седмица. Вицепремиерът на Турция заяви, че страната му „няма да бъде наблюдател на действията на терористични групировки“ близо до границите си.\r\n„Независимо дали е „Ислямска държава“, ПКК или „Партия на демократичен съюз“, или друга организация, за нас няма значение“, заяви Куртулмуш. Симеон Миланов", "date": "2017-06-29", "title": "Вицепремиерът на Турция Нуман Куртулмуш: Турция ще отвърне на всяка агресия от страна на ПКК в Африн"}
{"url": "http://www.focus-news.net/news/2017/06/29/2410144/pazardzhik-v-ponedelnik-shte-bade-gledano-deloto-za-ekstradiraneto-na-7-te-zadarzhani-po-evropeyska-zapoved-za-arest-obvineni-v-uchastie-v-organizirana-prestapna-grupa.html", "text": "Окръжният съд в Пазарджик започна гледането на мерките за неотклонение на 7-те задържани по Европейска заповед за арест, предаде репортер на Радио \"Фокус\" - Пазарджик. Прокурорът по делото посочи, че заповедта е издадена от съдия Мартинес от Испания, град Марбея. В нея е посочено, че седемте са с три обвинения - за участие в организирана престъпна група, за трафик на хора и за склоняване към проституция. По испанското наказателно право предвидените наказания за всяко едно от престъпленията са съответно - 8 години затвор, 12 години и 5 години. Прокурорът изтъкна, че се касае за тежки умишлени престъпления, за които се предвиждат наказания над 5 години затвор и по българското наказателно право. Съдия Коста Стоянов обясни на задържаните, че днес се гледат само мерките за неотклонение, а в понеделник ще бъде гледано делото за екстрадирането им. Съдебното заседание продължава.\r\nВаня НИКОЛОВА", "date": "2017-06-29", "title": "Пазарджик: В понеделник ще бъде гледано делото за екстрадирането на 7-те задържани по Европейска заповед за арест, обвинени в участие в организирана престъпна група"}
{"url": "http://www.focus-news.net/news/2017/06/29/2410136/plovdiv-zapochvat-proverki-za-adresna-registratsiya-na-zhiveeshtite-v-tsiganskata-mahala-v-asenovgrad.html", "text": "Започват проверки за адресна регистрация на живеещите в циганската махала в Асеновград. Това стана ясно днес по време на срещата на протестиращите, инициирана от кмета, на която присъстваха и главният секретар на МВР Младен Маринов и вицепремиерът Валери Симеонов, предаде репортер на Радио „Фокус”-Пловдив. „Общината ще направи проверката със съдействието на органите на МВР, съобщи кметът д-р Емил Караиванов. По думите му, към настоящия момент редовно живеещите в квартала са около 10000 души. Последните две години общината е издала 13 разрешения за адресна регистрация  – 9 през 2016 година и 4 през 2017.\r\n„По отношение на незаконното строителство в циганската махала също започват проверки, отново със съдействието на МВР, но всичко това ще бъде съгласувано със Закона за устройство на територията“, отбеляза кметът. До момента общината има описани постройките, които са незаконни, но постоянно изникват и нови.\r\nСледващото искане на гражданите днес бе за създаването на общинска полиция. Кметът Емил Караиванов каза, че наистина преди една година този въпрос е бил  поставен пред Общинския съвет, иницииран от политическа партия. Решението не е било прието като недостатъчно целесъобразно. „Сега има инициатива за общински референдум”, каза кметът. Той ще разговаря с политическите сили за необходимостта от Общинска полиция. „В Асеновград проблемът е недостатъчният брой полицаи и полицейски патрули и недостатъчното присъствие на полиция в града”, каза Караиванов. Той увери, че общината ще направи възможното да се ангажира според възможностите си за общинска полиция. „Но смятам, че този проблем го има в цялата страна и държавата прави опити да бъде разрешен до месеци, както разбрах днес ”, каза Караиванов. По думите му община Асеновград ще остане в непрекъсната връзка и координация с МВР и министрите и ще поставя въпросите такива, каквито са.\r\nЦветана ТОНЧЕВА", "date": "2017-06-29", "title": "Пловдив: Започват проверки за адресна регистрация на живеещите в циганската махала в Асеновград"}
{"url": "http://www.focus-news.net/news/2017/06/29/2410147/interfaks-moskovskiyat-okrazhen-voenen-sad-prizna-za-vinovni-petimata-obvineni-v-ubiystvoto-na-boris-nemtsov.html", "text": "Московският окръжен военен съд призна за виновни петимата подсъдими за убийството на опозиционния политик Борис Немцов, предава Интерфакс.\r\nСъгласно присъдата, убиецът Заур Дадаев, а също така и Анзор Губашев заедно с загиналите при ареста в Грозни, са взели непосредствено участие в изпълнението на убийството, което се случи на 27 февруари 2015 г.  Симеон Миланов", "date": "2017-06-29", "title": "Интерфакс: Московският окръжен военен съд призна за виновни петимата обвинени в убийството на Борис Немцов"}
{"url": "http://www.focus-news.net/news/2017/06/29/2410146/api-utre-ot-11-do-13-ch-shofyorite-tryabva-da-se-dvizhat-s-povisheno-vnimanie-v-lyavata-traba-na-tunel-echemishka-na-avtomagistrala-hemus-v-posoka-sofiya-poradi-pochistvane-na-saorazhenieto.html", "text": "Утре от 11 ч. до 13 ч. шофьорите трябва да се движат с повишено внимание в лявата тръба на тунел \"Ечемишка\" на автомагистрала \"Хемус\" в посока София, поради почистване на съоръжението. Това съобщиха от пресцентъра на Агенция \"Пътна инфраструктура\" (АПИ).", "date": "2017-06-29", "title": "АПИ: Утре от 11 до 13 ч. шофьорите трябва да се движат с повишено внимание в лявата тръба на тунел \"Ечемишка\" на автомагистрала \"Хемус\" в посока София, поради почистване на съоръжението"}
{"url": "http://www.focus-news.net/news/2017/06/29/2410148/targovishte-33-godishen-mazh-obvinen-za-za-ubiystvoto-na-brat-si-e-osaden-na-8-godini-zatvor.html", "text": "33-годишният Ивайло Ст., който беше предаден на съд за убийството на родния си брат, бе осъден днес на 8 години лишаване от свобода при строг режим. Това съобщиха от Апелативна прокуратура – Варна. Състав на Търговищкия окръжен съд призна Ивайло Ст. за виновен за умишленото убийство на брат си Стефан Ст. и му наложи наказание 20 години лишаване от свобода. Заради съкратеното съдебно следствие съдът намали с една трета наказанието му и определи Ивайло Ст. да изтърпява наказание 8 години лишаване от свобода при строг режим при първоначално определени 12 години затвор. \r\nПодсъдимият живеел в жилището на родителите си в Търговище с майка си и по-големия си брат – пострадалия Стефан Ст. Между двамата братя често възниквали конфликти, тъй като Стефан пиел. Заради това подсъдимият Ивайло Ст. настоявал брат му да напусне жилището. На Нова година той му се заканил с убийство след поредния скандал помежду им. \r\nНа 1 март 2017 г. след 21 часа пострадалият Стефан се прибрал в общото жилище пиян. Останал в хола и  пускал силно музика от мобилния си телефон. След 23 часа подсъдимият влязъл при брат си и избухнал скандал заради силната музика. Ивайло настоял брат му да спре да тормози него и майка му и да се изнесе от жилището. \r\nМайка им се опитала да спре конфликта между двамата си синове. Внезапно Ивайло взел кухненски нож с 12-сантиметрово острие и нанесъл силен удар в лявата част на гърдите на брат си. След това хвърлил ножа в хола и излязъл към входа на апартамента, като извикал на майка си да се обади на полицията. На тел. 112 тя му подала сигнал. Пристигнал полицейски екип, който установил, че пострадалият Стефан е в тежко състояние и повикал медицински екип, който отвел в болницата намушкания. Пострадалият починал малко след полунощ на 2 март 2017 г.\r\nСъдебномедицинската експертиза посочила като причината за смъртта на 40-годишния мъж острата кръвозагуба от прободно-порезното нараняване от нанесения удар с ножа, проникнал в гръдната и коремната кухина.  \r\nПрисъдата на Търговищкия окръжен съд подлежи на обжалване и протест в 15-дневен срок пред Апелативния съд във Варна.", "date": "2017-06-29", "title": "Търговище: 33-годишен мъж, обвинен за за убийството на брат си, е осъден на 8 години затвор"}
{"url": "http://www.focus-news.net/news/2017/06/29/2410149/liderat-na-bsp-sofiya-kaloyan-pargov-shte-prisastva-na-125-ata-godishnina-na-partiynata-organizatsiya-v-plovdiv.html", "text": "Лидерът на БСП-София Калоян Паргов ще присъства на тържественото откриване на честванията по повод 125-ата годишнина на партийна организация на БСП в Пловдив и ще поздрави пловдивските социалисти от името на софийските им колеги. Това съобщиха от пресцентъра на ГС на БСП-София.\r\nСъбитието ще се състои от 18.30 часа в зала „Съединение“ на регионалния исторически музей в града.", "date": "2017-06-29", "title": "Лидерът на БСП-София Калоян Паргов ще присъства на 125-ата годишнина на партийната организация в Пловдив"}
{"url": "http://www.focus-news.net/news/2017/06/29/2410145/ministar-nikolina-angelkova-uchastva-v-konferentsiya-ustoychivo-razvitie-na-turizma-v-dunavskiya-region-novi-perspektivi-v-belgrad.html", "text": "Министърът на туризма Николина Ангелкова участва в Белград в Конференция за устойчиво развитие на туризма в Дунавския регион: Нови перспективи. Това съобщиха от пресцентъра на Министерството на туризма. „България е на първо място в Европейския съюз по процент на ръста на туристите“, каза министър Ангелкова по време на панела на високо ниво и акцентира на факта, че „2016 година бе  рекордна за развитието на туризма в България, като повече от 8,2 милиона чуждестранни туристи посетиха страната ни, което е ръст от над 16% спрямо 2015 г.“. Домакин на събитието е министърът на търговията, туризма и телекомуникациите на Сърбия Расим Ляич и е организирано съвместно със Световната организация по туризъм. Конференцията се провежда днес и утре в Белград и на нея присъстват министри и ръководители на организации за развитието на Дунавския регион.\r\n„В крайна сметка туризмът е основен фактор за поддържането и запазването на културни традиции като фестивали, обичаи, занаяти, изложби, концерти и др.“, обобщи българският министър на туризма. Тя посочи, че страните от Дунавския регион, включително и България, имат прекрасни възможности за опазването и съхраняването на своите природни ресурси чрез създаването и обособяването на паркове, резервати. \r\nСтана ясно още, че като координатор на приоритетна област 3 по Дунавската стратегия в областта на културата и туризма България изпълнява общи проекти с Румъния, Сърбия, Австрия, Германия. „По транснационална програма „Дунав“ е подаден проект за създаване на дунавски туристически обсерватории, като целта е да бъде осъществена единна туристическа статическа информация за Дунавския регион“, заяви Николина Ангелкова. Според нея трябва да бъде поставен приоритет върху създаването на общи туристически продукти от страните в Дунавския регион, защото това е от съществено значение за привличането на гости от Китай, Япония, Южна Корея и други.\r\nПо думите й в някои общини в България приходите, генерирани от туризъм, са достатъчно високи, и то е избрало този тип на развитие вместо други индустрии. В тази връзка Ангелкова допълни, че в процес на създаване са организации за управление на туристическите райони, в които да си сътрудничат местни власти, държавата, бизнесът и неправителствените организации.\r\nБългарският министър на туризма подчерта, че от особена важност за развитието на туризма е да бъдат обединени усилията на държавата, местната власт, представителите на туристическия бизнес и неправителствените организации.", "date": "2017-06-29", "title": "Министър Николина Ангелкова участва в конференция  „Устойчиво развитие на туризма в Дунавския регион: Нови перспективи“ в Белград"}
{"url": "http://www.focus-news.net/news/2017/06/29/2410101/vmro-dpmne-pravitelstvoto-ne-mozhe-da-si-pozvoli-da-sklyuchva-dogovori-vav-vreda-na-naroda-i-darzhavata.html", "text": "\"Правителството не може да си позволи да сключва договори във вреда на народа и държавата Македония. Остана около месец до подписването на договора с България, със съдържанието на който Зоран Заев отказва да запознае македонските граждани, като ръководи целия процес непрозрачно, без да се консултира с експертите и гражданите чрез дебати и публични обсъждания, както обещаваше да прави по всеки по-значим въпрос\". Това се казва в декларация на ВМРО-ДПМНЕ, публикувана на официалната интернет страница на партията.\r\nВ текста на декларацията се казва още, че \"Заев много отдавна заяви, че е готов да свие гръбнака на македонеца и това вече го виждаме на практика. От София Заев обвини Македония, че насаждала национализъм и омраза, но не намери нито една дума да осъди национализма на Божидар Димитров срещу нашата държава, който вече заяви, че македонският език е български диалект и че изпълнението на договора, обявен от Заев, означава край на македонизма.\" \r\nСпоред ВМРО-ДПМНЕ очевидно е, че \"Божидар Димитров знае нещо, което македонските граждани не го знаят, а Заев крие нещо което възбужда българските националисти\".\r\nВ декларацията се твърди, че македонският премиер е \"плюл върху собствената история на Македония и е обещал да изтрие определени понятия от учебниците по история\".\r\nВ заключение ВМРО-ДПМНЕ настоява, че \"правителството на Македония няма право да сключва договори в ущърб на македонската държава и народ\" и че \"партията ще поддържа добрите отношения с всички съседни страни, но не и когато са във вреда на държавата, на нейната идентичност, език, култура и история.\" Тереза Герова", "date": "2017-06-29", "title": "ВМРО-ДПМНЕ: Правителството не може да си позволи да сключва договори във вреда на народа и държавата"}
{"url": "http://www.focus-news.net/news/2017/06/29/2410140/plovdiv-politseyskoto-prisastvie-v-asenovgrad-ostava-zasileno-do-tsyalostnoto-normalizirane-na-situatsiyata-v-grada-sled-intsidenta-v-rayona-na-yazovir-40-te-izvora.html", "text": "Полицейското присъствие в Асеновград остава  засилено до цялостното нормализиране на ситуацията в града. Това каза пред протестиращите в Асеновград главният секретар на МВР Младен Маринов по време на срещата, инициирана от кмета д-р Емил Караиванов във връзка с инцидента в района на язовир „40-те извора“, предаде репортер на Радио „Фокус“ – Пловдив. По думите му ще се работи за подобряване на полицейското присъствие в района, но конкретни срокове не бяха обещани, тъй като това е свързано преди всичко с финансови ресурси. Младен Маринов призова протестиращите да не се подават на провокации, защото в подобни недоволства се появяват лица, които предизвикват ескалация на напрежението.\r\nКристиян ГАРОВ", "date": "2017-06-29", "title": "Пловдив: Полицейското присъствие в Асеновград остава  засилено до цялостното нормализиране на ситуацията в града, след инцидента в района на язовир „40-те извора“"}
{"url": "http://www.focus-news.net/news/2017/06/29/2410152/the-jerusalem-post-izraelskite-vlasti-sa-pritesneni-ot-naprezhenieto-mezhdu-sasht-i-rusiya.html", "text": "Израел може да „съпътстваща щета“ в растящото напрежение между САЩ и Русия, заяви говорителят на израелския парламент Юли Еделщайн по време на среща с руския външен министър Сергей Лавров, предава The Jerusalem Post.\r\n„Ако си на боксов мач между двама играчи в тежка категория, можеш да бъдеш избутан“, каза Еделщайн.\r\n„Израел има интерес в добрите отношения със САЩ. Не обичаме агресивния тон“, заяви Юли Еделщайн.\r\nГоворителят на израелския парламент подчерта притесненията си, че проблемите между САЩ и Русия могат да се разпространят „отвъд северната граница“ на Израел.\r\nСпоред него лошите отношения между САЩ и Русия рефлектират върху войната срещу тероризма.\r\nОсвен по този въпрос, Сергей Лавров и Юли Еделщайн обсъдиха ситуацията в Сирия, както и конфликтните отношения между Израел и Иран. Симеон Миланов", "date": "2017-06-29", "title": "The Jerusalem Post: Израелските власти са притеснени от напрежението между САЩ и Русия"}
{"url": "http://www.focus-news.net/news/2017/06/29/2410154/kyustendil-obshtinata-shte-naeme-desetki-rabotnitsi-po-proekti-realizirani-po-operativna-programa-razviete-na-choveshkite-resursi.html", "text": "Община Кюстендил ще наеме десетки работници по проекти, реализирани по Оперативна програма „Развиете на човешките ресурси”. Общинските съветници в Кюстендил одобриха на днешното си заседание собственото финансиране по проектите и сключване на съответните договори с Агенцията по заетостта, предаде репортер на Радио „Фокус” – Кюстендил. Общо по три проекта ще бъдат назначени безработни лица. 10 души ще бъдат назначени като работници по озеленяването. Те ще бъдат от целевите групи – с основно или по-ниско образование, продължително безработни или безработни на възраст над 54 години. Заетостта ще бъде за период от 1 година. \r\nПо втория проект ще бъдат наети 35 младежи, които ще се грижат за почистването и поддържането на общински сгради. Заетостта при тях ще бъде в рамките на половин година. Третият проект отново касае безработни младежи, чиято заетост ще бъде 6 месеца. Те ще се грижат за зелените и цветни площи в града и в лесопарк „Хисарлъка”.  Съветниците в Кюстендил дадоха съгласие Община Кюстендил да поеме цялото собствено финансово участие по проекта за изграждане на екологична инфраструктура по отношение на Регионалния център за битови отпадъци. В проекта участват и общините Трекляно и Невестино, които нямат възможност да осигурят необходимото финансиране, което би довело до невъзможността за реализиране на заложените дейности, поради което Община Кюстендил ще поеме цялото собствено финансово участие в размер на 830 хиляди лева. Средствата са необходими за комбинирана процедура по проектиране и изграждане на компостираща инсталация за предварително третиране на битови отпадъци.\r\nВенцеслав ИЛЧЕВ", "date": "2017-06-29", "title": "Кюстендил: Общината ще наеме десетки работници по проекти, реализирани по Оперативна програма „Развиете на човешките ресурси”"}
{"url": "http://www.focus-news.net/news/2017/06/29/2410153/haskovo-rayonna-prokuratura-dimitrovgrad-privleche-kato-obvinyaem-38-godishen-mazh-za-kupuvane-na-glasove.html", "text": "Районна прокуратура-Димитровград привлече като обвиняем Велко В., на 38 г., за това, че в периода от 26.06.2017 г. до 28 юни 2017 г. в с. Ябълково,  област Хасково, дал на 56 жители на селото имотни облаги -  в размер между 30 лв. и 50 лв., с цел да ги склони да упражнят избирателното си право на насроченият за 2 юли 2017 г. частичен избор за кмет на кметство Ябълково, община Димитровград, Хасковска област, в полза на определен кандидат – престъпление по чл.167 ал.2, предл. 2 от Наказателния кодекс. Това съобщиха от пресцентъра на Апелативна прокуратура-Пловдив. В момента по делото се извършват активни процесуално-следствени действия – разпитани са над 40 свидетели, иззети са веществени доказателства – тетрадка с имена и подписи, назначени са експертизи и др. Обвиняемият Велко В. е бил задържан за срок от 24 часа по Закона за МВР, като днес му е взета мярка за неотклонение „подписка“. Той е неосъждан. Разследването по случая продължава.", "date": "2017-06-29", "title": "Хасково: Районна прокуратура-Димитровград привлече като обвиняем 38-годишен мъж за купуване на гласове"}
{"url": "http://www.focus-news.net/news/2017/06/29/2410155/blagoevgrad-obshtinski-savet-bansko-otpusna-finansovi-sredstva-za-folklornata-poreditsa-dobrinishko-lyato-2017.html", "text": "На провелото се редовно заседание, Общински съвет – Банско даде съгласието си да бъдат отпуснати допълнителни финансови средства в размер на 10 000 лв. за дофинансиране на НЧ „Димитър Благоев 1925” – Добринище, за организиране и провеждане на фолклорната поредица „Добринишко лято 2017”. Това съобщиха от пресцентъра на Община Банско. Поредицата включва фолклорни концерти на ансамбли от страната и чужбина, за периода 1 юли – 10 септември 2017г.. Всяка събота, по време на активния туристически сезон, магията на народните песни и танци събира на мегдана в Добринище стотици жители и гости на града. За планираната експедиция от Спортен клуб на ветераните – Банско, свързана с изкачването на няколко четирихилядника от масива Монте Роза – вторият по височина масив в Алпите, бяха отпуснати 2 000 лв. За трета поредна година, любителите на алпинизма избират ново предизвикателство, което да покорят и да развеят знамето на планинската община. Общинският съвет определи годишната вноска за 2017г., в размер на 300 лв., за участие на община Банско във фонд „Общинска солидарност”. Целта на този фонд е чрез междуобщинска подкрепа, пострадалите при екстремни природни явления общини, да бъдат подпомагани финансово.Членовете на Съвета утвърдиха общо 22 местостоянки на територията на община Банско, които да се използват от всички превозвачи, които имат издадено валидно разрешително за извършване на таксиметров превоз на територията на община Банско. Тяхното разположение се намалява с една поради близостта й до светофарна уредба и риска от ПТП.Съветниците дадоха своето съгласие за актуализиране на Наредбата за определянето и администрирането на местните такси и цени на услуги и права на територията на община Банско. Отменена бе т.1 „Разрешение за разкопаване” от Раздел „Услуги, предоставяни от отдел “Екология и чистота” в Приложение №18 към чл. 60 на Наредбата.", "date": "2017-06-29", "title": "Благоевград: Общински съвет – Банско отпусна финансови средства за фолклорната поредица „Добринишко лято 2017”"}
{"url": "http://www.focus-news.net/news/2017/06/29/2410157/istorikat-rumen-manov-tryabvat-vyara-i-volya-koito-da-prerasnat-v-zhelanie-za-deystvie.html", "text": "Трябват вяра и воля, които да прераснат в желание за действие. Това каза историкът Румен Манов пред журналисти, предаде репортер на Радио „Фокус” – Кюстендил. Румен Манов получи плакета „Почетен гражданин на Кюстендил”, след удостояването му с това звание от страна на Общинския съвет в града. По думите му удостояването му със званието „Почетен гражданин на Кюстендил” е било приятна изненада, удоволетворение и до голяма доза притеснение. \r\n„Не очаквах, че ще се притесня в родния си град. Знам, че от стари времена се казва, че никой не е станал пророк в собствения си град, в собственото си село, камо ли в собственото си семейство, а познавайки нрава на Кюстендил, защото все пак и аз съм кюстендилец, повечето хора мислят, че са по-непреходни от „Хисарлъка”, въпреки че не е така и е доказано многократно и се изненадах”, каза Румен Манов. По думите му в същото време това означава, че има някакъв проблясък, някакъв вик на промяна, защото явно някъде и някой е забелязал. „Кюстендил винаги съм го сравнявал с други градове. Където и да съм пътувал, виждал съм колко ефектни и прости неща стават по света. Да не използвам клишето, че Кюстендил има всички дадености, но защо не се прилагат в Кюстендил. Оказва се, че простите неща в този свят са най-сложни”, каза Румен Манов. Той даде за пример Гърция, където 15 % от доходите са от рибарския и от търговския флот, 10 % са от маслините и зехтина, а 75% са от културния и историческия туризъм, който на 70% е измислен. „Те измислят, създават история – памет, печелят пари. Ние не измисляме, ние я имаме, но я погубваме и я затриваме, не я използваме”, каза Румен Манов. Той посочи, че разглеждайки портретите на кметовете на Кюстендил, поставени в сградата на Община Кюстендил, се зачудил защо никой в тази сграда, в която са се решавали съдбините на Европа и на света, не е поставена една паметна плоча. Именно в тази сграда е бил цветът, елитът. „Колко струва една плоча, трябва вяра и воля, които да прераснат в желание – желание за действие”, каза Румен Манов.\r\nВенцеслав ИЛЧЕВ", "date": "2017-06-29", "title": "Историкът Румен Манов: Трябват вяра и воля, които да прераснат в желание за действие"}
{"url": "http://www.focus-news.net/news/2017/06/29/2410158/sport-ruskata-futbolistka-polina-kuznetsova-podpisa-s-fk-vardar.html", "text": "Руската футболистка Полина Кузнецова ще бъде новият играч на „Вардар“ в следващите два сезона. Кузнецова играеше за „Краснодар“, но след завършването на договора й, пристигна в Скопие като свободен играч. Рускинята е играла за „Волгоград“, „Звезда Звенигород“, „Астрахан“ и „Краснодар“.", "date": "2017-06-29", "title": "Спорт: Руската футболистка Полина Кузнецова подписа с ФК „Вардар“"}
{"url": "http://www.focus-news.net/news/2017/06/29/2410160/mrrb-utre-se-puska-dvizhenieto-po-remontiranata-traba-za-varna-na-tunel-echemishka-na-avtomagistrala-hemus.html", "text": "Утре - 30 юни, министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще проверят тунел „Ечемишка“, непосредствено преди пускането на движението по ремонтираната тръба за Варна. това съобщиха от пресцентъра на Министерството на регионалното развитие и благоустройствот.\r\nС възстановяването на движението трафикът към Варна и София ще преминава без ограничения в двете тръби на „Ечемишка“. \r\nТунелът е с дължина 775 м и е в експлоатация от 1984 г. От тогава на съоръжението не е извършван основен ремонт. Възстановителните дейности в тръбата за Варна стартираха на 1 септември м. г. като движението досега се извършваше двупосочно в тръбата за София. \r\nИнспекцията утре - 30 юни, е от 10 ч. при входа на тръбата на тунел „Ечемишка“ в посока Варна.", "date": "2017-06-29", "title": "МРРБ: Утре се пуска движението по ремонтираната тръба за Варна на тунел „Ечемишка“ на автомагистрала „Хемус“"}
{"url": "http://www.focus-news.net/news/2017/06/29/2410161/v-dvoretsa-vrana-se-provede-priem-za-chuzhdestrannite-poslanitsi-v-balgariya-po-sluchay-80-tiya-yubiley-na-tsar-simeon-ii.html", "text": "В двореца “Врана” се проведе прием за чуждестранните посланици в България по случай 80-тия юбилей на Цар Симеон II. Това съобщиха от пресофиса на Н. В. цар Симеон II. Приемът се състоя в една от наскоро реставрираните зали на двореца, посветена на царските ордени.\r\nЦарят и Царицата посрещнаха лично всеки от дипломатите, придружени от техните съпруги и съпрузи. Много от тях подариха на Негово Величество традиционни за техните страни сувенири. Сред дипломатите бяха посланиците на САЩ, Русия, Германия, Кралство Белгия, Кралство Испания, Мароко, Бразилия, Катар, Кувейт, Япония, Франция, Турция, посланикът на Малтийския орден, Апостолическия нунций монсеньор Пекорари и много други.  Приемът продължи два часа.  Накрая гостите си направиха снимки за спомен с Царското семейство.", "date": "2017-06-29", "title": "В двореца “Врана” се проведе прием за чуждестранните посланици в България по случай 80-тия юбилей на Цар Симеон II"}
{"url": "http://www.focus-news.net/news/2017/06/29/2410150/ministar-nikolay-nankov-vsichki-pravitelstva-ot-prehoda-sa-dlazhnitsi-na-severna-balgariya-shto-se-otnasya-do-patnata-infrastruktura.html", "text": "Всички правителства от прехода са длъжници на Северна България, що се отнася до пътната инфраструктура. Това каза по време на Националната дискусия на тема „Магистрала „Хемус” – възраждането на българския Север“ във Велико Търново регионалният министър Николай Нанков, предаде репортер на Радио „Фокус“ – Велико Търново. Той посочи, че фокусът на правителството през този мандат ще е насочен към изграждане на пътна мрежа в Северна България. \r\n„Не бива да позволяваме тази диспропорция, този дисбаланс в развитието, да се задълбочава“, заяви министър Нанков. Той цитира някой данни от 2015 година, касаещи развитието на Южна спрямо Северна България. 35% от населението на България живее в Северна България, а 65% – В Южна. 74% от БВП на страната ни се генерира в Южна България, спрямо 26% – в Северна. От общо 23 млрд. долара преки чуждестранни инвестиции, 20 млрд. са в Южна България, т.е. 84% спрямо 16% в Северна България. \r\n„Последните години Южна България драстично изпревари в социално-икономическо и демографско развитие Северна България. Автомагистралите са основата и гръбнака на нашата пътна мрежа, но пътищата от втори от трети клас, които свързват отделните общини, отелените региони, са артериите, вените, на кръвоносната система на пътната инфраструктура. Така че изграждането на магистрали в Северна България е основна наша цел в пътното строителство за този мандат, но рехабилитацията на пътищата втори и трети клас в Северна България ще са водещи във формирането на отелените политики“, допълни министър Нанков. Той подчерта, че 46% от ресурса на новата програма „Региони в растеж“ ще е насочен към тези 35% от населението в Северна България. Приоритетни отсечки през настоящия мандат ще са автомагистрала „Хемус“, високоскоростния път Русе – Свиленград и двете отсечки   Ботевград – Мездра и обхода на Димово.\r\nНадежда КРЪСТЕВА", "date": "2017-06-29", "title": "Министър Николай Нанков: Всички правителства от прехода са длъжници на Северна България, що се отнася до пътната инфраструктура"}
{"url": "http://www.focus-news.net/news/2017/06/29/2410151/fokus-makedoniya-nikola-gruevski-mozhe-da-bade-osaden-na-lishavane-ot-svoboda-za-srok-ot-22-g.html", "text": "Бившият премиер и лидер на ВМРО-ДПМНЕ Никола Груевски е обвиняем по четири дела на Специализираната прокуратура  - \"Титаник\" за изборни измами, \"Тротил\" за разрушаване на обект на Фиат Цановски, \"Траектория\" - за изграждането на магистрали, и \"Танк\" за доставката на автомобил марка „Мерцедес“ на стойност 580 хил. евро, предава електронната медия „Фокус“.\r\nАко бъдат предвидените наказания по всички дела срещу Груевски бъдат събрани, то може да се окаже, че лидерът на ВМРО-ДПМНЕ е изправен пред присъда от лишаване на свобода за срок от 22 г. Това обаче е само хипотетично предположение, подчертават от редакцията, като същевременно отбелязват, че наказанието срещу него може да бъде по-меко. Тереза Герова", "date": "2017-06-29", "title": "„Фокус“ (Македония): Никола Груевски може да бъде осъден на лишаване от свобода за срок от 22 г."}
{"url": "http://www.focus-news.net/news/2017/06/29/2410164/aktsenti-v-sutreshniya-blok-dobro-utro-balgariya-na-30-yuni.html", "text": "Ще задължи ли НЗОК лекарите да изписват най-евтините медикаменти и може ли това да крие рискове за пациентите? Ползите и негативите от въвеждането на подобна мярка ще коментираме с д-р Станимир Хасърджиев, председател на Националната пациентска организация. Втора вечер протести в Асеновград след като треньори и деца от отбора по гребане бяха нападнати и бити от група роми. Как премина нощта в града и остава ли засилено полицейското присътвие ще научим от репортерите на Радио „Фокус“-Пловдив. До кога ще продължи недоволството и ще продължат ли демонстрантите да настояват за изселване на хората, които нямат адресна регистрация в града?  Очаквайте един от организаторите на протестите Йордан Тодоров. Как пазарджишкото село Паталеница привлича посетители с конен туризъм ще ни разкаже Ваня Николова от Радио „Фокус“-Пазарджик. Какви атракции предлага през лятото природонаучен музей Сребърна ще научим от Ивелина Иванова от Радио „Фокус“- Шумен. Тези и още теми в  „Добро утро, България“ от 6.00 до 10.00 с водещ Евелин Цанева.", "date": "2017-06-29", "title": "Акценти в сутрешния блок „Добро утро, България“ на 30 юни"}
{"url": "http://www.focus-news.net/news/2017/06/29/2410163/sofiya-a-to-jazz-festival-2017-shte-se-provede-na-7-8-i-9-yuli-v-yuzhen-park-2.html", "text": "Тазгодишното издание на фестивала А to JazZ ще се проведе на 7, 8 и 9 юли на добре познатата локация в Южен парк 2, а мащабът и участниците, с които ще се срещне публиката, са повече от главозамайващи. А to JazZ 2017 ще бъде оглавен от DIRTY LOOPS, ROBERT GLASPER EXPERIMENT и CHRISTIAN MCBRIDE’S NEW JAWN. Това съобщиха от пресцентъра на Столична община. Шведското трио DIRTY LOOPS ще оглави сцената в първата от трите фестивални вечери. Групата се превръща в световен феномен с кавър версиите на хитови парчета, които прави, като „Just Dance“ на Lady Gaga. Именно тази убийствена версия, която представя стила им като микс между фънк, поп и джаз музика, привлича интереса на гигантите в индустрията Дейвид Фостър и Андреас Карлсон. Като резултат от това, се ражда първият им албум „Loopified”, а през 2015-а момчетата подгряват MAROON 5 по вереме на световното им турне.\r\nA to JazZ 2017 ще представи и един от феномените на съвременния джаз ROBERT GLASPER EXPERIMENT. Носителят нa цели пет награди “Грами” простира музиката си отвъд утвърдените жанрови граници, черпейки вдъхновение от съвременната хип-хоп и R&B музика. Robert Glasper ще представи новия си албум „Art Science”, заедно с колоритните си музиканти и диджей.\r\nПрисъствието на CHRISTIAN MCBRIDE с неговия нов проект NEW JAWN  в третата фестивална вечер, е истинска чест и удоволстивие за организаторите. Роденият във Филаделфия басист е една от от най-търсените и уважавани фигури в света на музиката днес, а невероятният му талант му донася четири статуетки “Грами”. Най-новата му формация, CHRISTIAN MCBRIDE’S NEW JAWN, е убийствена група, изпълнена с много груув. Крисчън е винаги в музиката със страстта и яростта на виртуоз, с които ще се сблъскаме съвсем скоро.\r\nДруги специални гости на A to JazZ 2017 са едни от най-популярните испански фюжън формации МАSTRETTA, както и изключителният словашки тромпетист LUKAS ORAVEC и неговият квартет. Проектът JAZZANITZA ще представи хармоничното сливане на съвременния джаз и българската народна музика, а ROMANENO ще изпълнят най-красивите ромски песни с джаз аранжименти. Сред останалите артисти са  ANGEL KOVACHEV, DOROTHY TAKEV, а своите дебюти на голяма сцена ще направят младата фънк група от Залцбург FUNKXPRESS, българо-холандското UVIRA/ BRUNO/ HAFISI TRIO и биг бендът на музикалната академия в София, с диригент Михаил Йосифов.\r\nИ тази година A to JazZ ще предложи на феновете освен много джаз и приятни изненади. Организаторияте ще предложят разнообразие от активности, като пъстрия арт-базар, специалния A to JazZ & Rush щанд с официален мърчандайз, детска образователна програма A to JazZ KIDS и вълнуващите джем сешъни, които традиоционно се провеждат всяка вечер след фестивалната програма.\r\nНяма как да объркате арт-базара на А to JazZ, защото той се отличава с най-пъстрите и креативни творчески идеи, дело на български творци и концептуални марки. И тази година базара ще събере разнообразие от изложители, предлагащи на всеки възможността да отнесе със себе си цветно късче преживяване.\r\nНай-верните фенове на фестивала пък могат да намерят специалния A to JazZ & Rush щанд, на който ще се предлага официалният мърчъндайз на фестивала, изработен от италианския дизайнер Марио Гуалиели, познат на аудиторията като Brus.\r\nСледвайки една от основните мисии на А to JazZ, a именно възпитание на децата и младежите в една по-добра музикална и емоционална среда, на 8-ми и 9-ти юли във фестивалния Южен парк II ще се проведе oбразователната програма A to JazZ KIDS. Най-малките любители на музиката ще имат възможността да опознаят основите на това изкуство, като ритъм и мелодия, облечени в забавни детски игри, приказки и истории. Програмата ще включва интерактивния концерт \"Приказки за джаза”, в който ще бъде представена историята на джаза, най-популярните инструменти в него, тяхната технология на звукоизвличане, както и много интересни и популярни джаз пиеси. Заедно с това, ще бъде представен и уъркшопът “Латино джаз“, който ще запознае децата с появата на едно от най-популярните течения в джаза, съпроводено с много танци и игри.\r\nРазбира се, няма как да подминем и традиционните джем сешъни, които са неизменна част от А to JazZ. Тази година Havana Club Jam Sessions ще се проведат след края на всеки фестивален ден от 23.00 часа на открито в бар Caché, който се намира в непосредствена близост до фестивалния парк. Водещите на музикалните вечери ще са българските джаз звезди Михаил Йосифов, Вили Стоянов и Димитър Льолев, като към тях ще се присъединят Стоян Янкулов - Стунджи, Васил Спасов, Наско Попов, Митко Шанов, Борислав Петров и Милен Кокошаров. Всички те ще се впуснат в една вълнуваща музикална импровизация, в която смело ще предизвикват в джазово надсвирване хедлайнерите на A to JazZ.\r\nПремиерно у нас, организаторите въвеждат първата система за бързо и качествено обслужване, наречена Speed.Bar, за да подобрят ефективността и да направят изживяването A to JazZ още по-пълноценно. Така, благодарение на иновативната платформа, посетителите ще имат възможността да спестят време за получаване на поръчките си от баровете, отдавайки вниманието си изцяло на фестивалната програма.\r\nSpeed.Bar е виртуален бар за браузъра на смартфона, чрез който бързо и лесно може да се поръчват напитки и храна. Този инструмент ще позволи на всички посетители на A to JazZ да изберат продукт и да го платят онлайн в реално време със своята дебитна или кредитна карта. Само след няколко минути ще получат известие с баркод на телефона си, с който могат да вземат готовата поръчка от двата Speed.Bar-а, специално изградени в зоната на фестивала.\r\nТака, в няколко лесни стъпки, бързо получавате желаните храни и напитки, докато се наслаждавате на любимия си фестивал. Защото е лесно и печелите време за себе и музиката, която обичате! Научете повече за Speed.Bar на A to JazZ, разработен от еPay.bg и осъществен с генералното спонсорство на VISA тук.\r\nФестивалът се организира с подкрепата на Фондация “Америка за България”, Министерство на културата, посолствата на Кралство Испания и Република Словакия, и е част от Календара на културните събития на Столична община. Негов почетен патрон е г-н Елен Герджиков – председател на Столичния общински съвет.", "date": "2017-06-29", "title": "София: A TO JAZZ Фестивал `2017 ще се проведе на 7, 8 и 9 юли в Южен парк 2"}
{"url": "http://www.focus-news.net/news/2017/06/29/2410159/ministar-nikolay-nankov-do-7-godini-shte-imame-zavarshena-v-tsyalost-avtomagistrala-hemus.html", "text": "Другата седмица ще бъде подписан договорът с избрания изпълнител за изграждане на първите 9,3 км от новия участък на автомагистрала „Хемус“ от Ябланица до пътен възел Боаза. Това каза по време на Националната дискусия на тема „Магистрала „Хемус” – възраждането на българския Север“ във Велико Търново регионалният министър Николай Нанков, предаде репортер на Радио „Фокус“ – Велико Търново. Той припомни, че изборът на изпълнител в бил обжалван във Върховния административен съд но жалбата вече е оттеглена и предстои подписването на договор и започването на реализацията на участъка. Предстои шест месеца проектиране, което означава че в края на 2017 година или в началото на 2018 година ще започне строителството. Министър Нанков посочи, че 55 млн. лева без ДДС е предложената цена, на която ще бъде сключен договорът, като тя е с около 40% е по-ниска от обявената тръжна цена – около 90 млн. лева.\r\nВ следващата седмица ще приключи работата на тръжната комисия и за участъка от пътен възел Белокопитово до пътен възел Буховци, общо 16,2 км. В началото на месец юли ще бъде избран изпълнител. Инженерингът и строителството ще стартират също през тази година, а в най-лош случай, при наличие на жалби, в началото на 2018 година. Министър Нанков обобщи, че през 2017 и 2018 година ще започне реалното изграждането на общо 25,5 км. от „Хемус“. В момента тече техническо проектиране на отсечката от пътен възел Боаза до разклона на второкласен път II 35 Ловеч – Плевен – общо 50 км. то е възложено на Агенция „Пътна инфраструктура“, а срокът на изготвянето на проектите е до края на годината. „Това дава основание през 2018 година да стартираме тръжната процедура за тези 50 км., които са разделени на три етапа. Първият етап е от Боаза до пътен възел Дерманци, вторият е от пътен възел Дерманци до пътен възел Каленик, и третият етап е от пътен възел Каленик до пресичане на второкласния път II 35 Ловеч – Плевен“, посочи министър Нанков. \r\nТой допълни, че останалите 175 км., между разклона за път II 35 Ловеч – Плевен и пътен възел Буховци, са с изостанала проекта готовност. Има идейни проекти. Индикативната стойност, на които биха могли да се реализират са около 1,5 млрд. лева по първоначални прогнози. Предстоят процедури по оценка на въздействие на околната среда. за да бъдат избрани отделните варианти за трасе. Този участък е разделен на два големи етапа, всеки от тях с по три подетапа. „В зависимост от проектната готовност ще можем в рамките на настоящия мандат да възлагаме поетапно и на части тези 175 километра. Очакванията са за не повече от 7 години  да имаме приключена и завършена в цялост автомагистрала „Хемус“, допълни министър Нанков.\r\nНадежда КРЪСТЕВА", "date": "2017-06-29", "title": "Министър Николай Нанков: До 7 години ще имаме завършена в цялост автомагистрала „Хемус“"}
{"url": "http://www.focus-news.net/news/2017/06/29/2410156/boris-preshelkov-sfsmvr-s-edin-dobar-protest-shte-pomognem-na-ministar-radev-da-razbere-che-nyama-kak-mvr-da-funktsionira-s-tezi-niski-zaplati.html", "text": "Министърът доста ни зарадва, тъй като позициите му, като цяло, съвпадат до голяма степен с нашите. Но като решения или не може да ги вземе самостоятелно, или ние трябва да му помогнем, с един добър протест, да разбере, че няма как да работят така служителите на МВР. Това каза за Агенция „Фокус“ заместник-председателят на Синдикалната федерация на служителите в МВР (СФСМВР) Борис Прешелков по повод на срещата с представители на министерството. Във връзка с проведената днес среща между ръководството на МВР и представители на синдикатите, Прешелков коментира: „Изслушахме една информация от тях за направеното от Министерството, от парламента и с това се изчерпи в общи линии дневния ред\". \"Министърът говори за приоритети в Министерството и други неща, които не бяха залегнали в дневния ред“, посочи Прешелков. По думите му на срещата не се е стигнало до абсолютно никакво решение. „Срещата беше до голяма степен информативна. На практика от нея нямаше някакъв резултат, освен, че чухме мнението на Министерството“, допълни той. \r\nСпоред него министър Радев сам е изредил доста аргументи в насока на увеличение на заплатите. „Виждам, че той самият е наясно, че просто няма как МВР да функционира с тези ниски заплати. Но като цяло не беше казано от негова страна, че тази година ще има някакво размърдване на заплащането“, съобщи той. \r\n„Що се отнася до униформите е внесен законопроект, във връзка с който изразихме скептицизъм, тъй като има неща, които трябва да се изчистят. Има някои капани в тези текстове, които биха могли да се избегнат, ако се съгласуват със синдикалните организации“, каза още Прешелков. Синдикалистът заяви, че готвеният протест на 5 юли ще се проведе. „Протестът за 5 юли остава и няма как да не остане при положение, че не стигнахме до някакво задоволително решение по исканията, които имахме, че избягахме напълно от дневния ред на предишното ССП и че на практика не са провеждани никакви преговори“, коментира той. По думите му процентът, с който да бъдат увеличени заплатите в МВР, е нещо, което подлежи на договаряне. „Това е въпрос на преговори, които така и не са започнали. Ние на 5 юли ще протестираме срещу нещата, които се извършват в МВР, срещу ниските възнаграждения. Оттам нататък, министърът би трябвало да ни приеме на преговори и да коментираме директните цифри и параметри“, допълни Перешелков. \r\nСтефан ПЕТРОВ", "date": "2017-06-29", "title": "Борис Прешелков, СФСМВР: С един добър протест ще помогнем на министър Радев да разбере, че няма как МВР да функционира с тези ниски заплати"}
{"url": "http://www.focus-news.net/news/2017/06/29/2410133/mladen-marinov-gl-sekretar-na-mvr-zapochva-operatsiya-za-ustanovyavane-adresnata-registratsiya-na-vsichki-zhiteli-na-romskata-mahala-v-asenovgrad.html", "text": "Започва операция за установяване адресната регистрация на всички жители на ромската махала в Асеновград. Това каза пред протестиращите в Асеновград главният секретар на МВР Младен Маринов по време на срещата, инициирана от кмета д-р Емил Караиванов във връзка с инцидента в района на язовир „40-те извора“, предаде репортер на Радио „Фокус“ – Пловдив. По думите му лицата, които нямат постоянен адрес на територията на Асеновград ще бъдат пренасочени да се върнат в населеното място, където е регистрацията им. Главният секретар на МВР пое ангажимент пред присъстващите, че полицията ще съдейства при обследването на незаконното строителство в ромската махала „Лозница“ в Асеновград.  „Наказателната отговорност спрямо виновните лица ще бъде наложена в пълния обем“, каза още Маринов. Продължават процесуално-следствените действия, отбеляза главният секретар на МВР. Той уточни, че до момента са задържани общо 9 лица. Срещу тях е наложена мярка за задържане за срок от 72 часа. Очаква се утре  прокуратурата ще поиска от съда те да бъдат задържани за постоянно в ареста.\r\nКристиян ГАРОВ", "date": "2017-06-29", "title": "Младен Маринов, гл. секретар на МВР: Започва операция за установяване адресната регистрация на всички жители на ромската махала в Асеновград"}
{"url": "http://www.focus-news.net/news/2017/06/29/2410169/narodni-predstaviteli-se-sreshtnaha-s-glavniya-pregovaryasht-na-evropeyskiya-sayuz-za-izlizane-na-velikobritaniya-ot-strukturite-na-sayuza-mishel-barnie.html", "text": "Народните представители от комисиите по външна политика и по европейските въпроси и контрол на европейските фондове се срещнаха с главния преговарящ на Европейския съюз за излизане на Великобритания от структурите на Съюза Мишел Барние. Това съобщиха от пресцентъра на Народното събрание.  \r\n\"Преговорите, които започнаха с Обединеното кралство за напускането на ЕС, са тема, която вълнува много граждани и не искам тези преговори да остават непрозрачни\", каза пред журналисти след разговора Мишел Барние. По думите му преговорите интересуват всички страни-членки на ЕС и всички трябва да участват в дискусията. \"Днес съм в София и ще продължа да посещавам всички столици, за да се срещна с организации на работодателите, на синдикатите, с представители на парламентите и на правителствата\", обясни Мишел Барние. \r\n\"България ще има изключително важна роля да председателства Съвета на Европейския съюз в началото на следващата година и се надявам страната ви да ни помогне да постигнем успех\", отбеляза Барние. \r\nТой информира, че пред представителите на Народното събрание е казал, че ЕС има и много повече въпроси, които трябва да разрешава. \"Брекзит е важен, но всъщност ние трябва да говорим и по общата сигурност, и по правата на гражданите, и по емиграцията\", посочи главният преговарящ пред журналисти. \r\n\"Знаем, че България трябва да се подготви и да носи отговорността по време на българското председателство по темата Брекзит и сме готови за това\", заяви по време на срещата председателят на Комисията по външна политика Джема Грозданова. Тя отбеляза, че за нас е важно да следим как вървят преговорите основно по правата на гражданите, защото над 70 000 български граждани живеят и работят във Великобритания. \r\n\"Като председател на Комисията по външна политика мога да Ви уверя, че България приема т. нар. фазов подход в преговорите или правилото „нищо не е договорено, докато всичко не е договорено”\", подчерта Джема Грозданова. \r\nПредседателят на Комисията по европейските въпроси и контрол на европейските фондове Кристиан Вигенин отбеляза, че възприетият от Мишел Барние прозрачен подход е много важен и е добър пример за работа и в други сфери на дейност на ЕС. Той подчерта, че в България въпросите за Брекзит сигурно са малко по-високо в дневния ред и много често се споменават както в парламента, така и обществото. По думите му българското председателство на Съвета на ЕС ще мине в някаква степен и под знака на дискусията за Брекзит, защото голяма част от работата по преговорите трябва да бъде приключена в този период.", "date": "2017-06-29", "title": "Народни представители се срещнаха с главния преговарящ на Европейския съюз за излизане на Великобритания от структурите на Съюза Мишел Барние"}
{"url": "http://www.focus-news.net/news/2017/06/29/2410168/sofiya-poradi-pozhar-v-rayona-na-smetishteto-na-ihtiman-vidimostta-pri-km-46-na-am-trakiya-e-namalena.html", "text": "Шофьорите да се движат с повишено внимание при км 46 на АМ „Тракия“ в района на сметището на Ихтиман. Поради пожар е намалена видимостта на магистралата. Това съобщиха от пресцентъра на Агенция \"Пътна инфрструктура\".", "date": "2017-06-29", "title": "София: Поради пожар в района на сметището на Ихтиман видимостта при км 46 на АМ „Тракия“ е намалена"}
{"url": "http://www.focus-news.net/news/2017/06/29/2410165/tsvetan-tsvetanov-zam-predsedatel-na-gerb-gotovi-sme-da-predlozhim-zakonodatelni-promeni-svarzani-s-protsedurite-po-izgrazhdaneto-na-avtomagistrala-hemus.html", "text": "Готови сме да предложим законодателни промени, свързани с процедурите по изграждането на автомагистрала „Хемус“, ако Министерството на регионалното развитие има нужда. Това заяви председателят на Парламентарната група на ГЕРБ и зам.-председател на партията Цветан Цветанов по време на Националната дискусия „Магистрала „Хемус” – възраждането на българския Север“, която се провежда във Велико Търново, предаде репортер на Радио „Фокус“ – Велико Търново. Той подчерта, че от тази гледна точка Министерството може да разчита на подкрепата, както на парламентарната група на ГЕРБ, така и на другите народни представители от Великотърновски многомандатен избирателен регион. По думите му би било добре Министерство на регионалното развитие и благоустройство да поеме ангажимент в края на 2017 година или в началото на 2018 година да представи отчет за приключилите процедури и започналите строителни дейности на автомагистрала „Хемус“. \r\n„Когато се говори за развитието на Северна България не трябва да се слага фокус върху една политическа сила или един управленски мандат, а трябва да се търси диалог и партньорство, както с всички парламентарни групи, така също и с всички кметове на населени места, които са в посочените региони. Аз искам да благодаря на всички областни управители, защото те имат основна роля в някой от процедурите, които трябва да се финализират. Трябва да се концентрираме в това да изградим тази инфраструктура, защото това ще даде по-голяма безопасност и ще намали концентрацията на тежки пътнотранспортни произшествия“, заяви Цветан Цветанов.\r\nНадежда КРЪСТЕВА", "date": "2017-06-29", "title": "Цветан Цветанов, зам.-председател на ГЕРБ: Готови сме да предложим законодателни промени, свързани с процедурите по изграждането на автомагистрала „Хемус“"}
{"url": "http://www.focus-news.net/news/2017/06/29/2410171/plovdiv-nova-memorialna-plocha-v-pamet-na-pisatelya-nikolay-haytov-shte-bade-otkrita-v-asenovgrad.html", "text": "Нова мемориална плоча в памет на писателя Николай Хайтов ще бъде открита в Асеновград в 10:00 часа на 30 юни, когато се навършват 15 години от смъртта му. Това каза в предаването „Асеновград – Богоизбран пред портите на Родопите“ на Радио „Фокус“ – Пловдив Елена Хайтова, дъщеря на писателя. Плочата вече е поставена при училището, където Хайтов учи от 1937 до 1939 година – днес Професионална гимназия „Св. Патриарх Евтимий“. „За поредна година организирахме и конкурс за есе сред учениците в Асеновград по произведенията на баща ми. От тази година учредената награда вече има общоградски статут. Досега в училищната сграда имаше единствено стая, посветена на баща ми. На новата паметна плоча е увековечена мисълта му „Планината може и да не повдигнеш, но си струва да опиташ“, посочи Елена Хайтова. Тя добави, че Николай Хайтов завършва училището вместо за три години, като само през първата учи редовно, а следващите две години се явява като частен ученик. „Там е стоял самичък на чин, запознал се е и с моята майка“, каза Хайтова.\r\nТони МИХАЙЛОВ", "date": "2017-06-29", "title": "Пловдив: Нова мемориална плоча в памет на писателя Николай Хайтов ще бъде открита в Асеновград"}
{"url": "http://www.focus-news.net/news/2017/06/29/2410167/angela-merkel-parizhkoto-klimatichno-sporazumenie-ne-mozhe-da-bade-promeneno-i-ne-podlezhi-na-pregovori.html", "text": "Германският канцлер Ангела Меркел заяви, че Европейският съюз е „по-решен от всякога“ да постигне успех с Парижкото споразумение за климатичните промени успех, след решението на САЩ да се оттегли от него, предава The Independent.\r\nАнгела Меркел подчерта, че няма да „пренебрегне напрежението“ със САЩ при първото участие на президента Доналд Тръмп на срещата на Г-20.\r\n„Не можем да очакваме лесни дискусии за климатичните промени на срещата на Г-20. Нашите различия със САЩ са очевидни“, каза канцлерът на Германия.\r\nТя добави, че „Парижкото споразумение не може да бъде променено, и не подлежи на преговори“. Симеон Миланов", "date": "2017-06-29", "title": "Ангела Меркел: Парижкото климатично споразумение не може да бъде променено, и не подлежи на преговори"}
{"url": "http://www.focus-news.net/news/2017/06/29/2410173/predsedatelyat-na-komisiyata-po-vzaimodeystvieto-s-npo-i-i-zhalbite-na-grazhdanite-v-ns-anton-kutev-initsiira-sreshta-po-problemite-im-hora-s-uvrezhdaniya.html", "text": "Председателят на Комисията по взаимодействието с неправителствените организации (НПО) и жалбите на гражданите в НС, и депутат от ПГ на „БСП за България” Антон Кутев събра на заседание на комисията хора с увреждания и министъра на труда и социалната политика Бисер Петков. Това съобщиха от пресцентъра на НС на БСП. Целта на срещата бе да се намери решение на  проблемите им. На срещата бяха обсъдени промени в законодателството с цел осигуряване на адекватна лична помощ и разширяване на услугата „Личен асистент” на хората с увреждания. Комисията възложи на министерството на труда да преработи правилниците си за извършване на социалната оценка на индивидуалните потребности на хората с увреждания, така че предоставеният личен асистент от държавата да отговаря на нуждите им. Министър Петков се ангажира да внесе необходимите подзаконови нормативни промени до месец август тази година. \r\nНа заседанието на Комисията присъстваха и зам.-министърът на труда и социалната политика Росица Димитрова, Елеонора Пачеджиева- директор на Дирекция „Политика на хора с увреждания, равни възможности и социални помощи”, Минчо Коралски- изп.-директор на Агенцията на хората с увреждания, Виктория Тахова-зам.-изпълнителен директор на Агенцията за социално подпомагане , Хюсеин Исмаил- началник отдел „Права на децата, хората с увреждания и дискриминация” при Омбудсмана на България, Капка Панайотова-изп.-директор на Центъра за независим живот.", "date": "2017-06-29", "title": "Председателят на Комисията по взаимодействието с НПО и и жалбите на гражданите в НС Антон Кутев инициира среща по проблемите им хора с увреждания"}
{"url": "http://www.focus-news.net/news/2017/06/29/2410175/bbc-germanskite-vlasti-schitat-che-zhelanieto-na-turskiya-prezident-erdogan-za-obrashtenie-kam-turtsite-v-germaniya-e-nepodhodyashto.html", "text": "Германия заяви, че би било неподходящо, ако президентът на Турция Реджеп Тайип Ердоган направи обръщение към турците в страната по време на посещението си за срещата на Г-20, предава BBC .\r\nГерманският външен министър Зигмар Габриел каза, че Турция е направила официално подобна молба, но според него „това не е добра идея“.\r\n„Имаме конституционно оправдание, да правим това“, каза Зигмар Габриел.\r\nПрезидентът на Турция обвини германското правителство в „неонацистко“ поведение.\r\nСпоред външния министър на Германия Зигмар Габриел, страната няма полицейският капацитет „да осигури безопасността“ на президента Ердоган, ако той направи обръщение към  местното турско население. \r\nЗигмар Габриел добави, че Германия е „отворена страна, но нямаме намерение да доведем вътрешните проблеми на други държави сред нашето население“. Симеон Миланов", "date": "2017-06-29", "title": "BBC: Германските власти считат, че желанието на турския президент Ердоган за обръщение към турците в Германия е неподходящо"}
{"url": "http://www.focus-news.net/news/2017/06/29/2410170/radio-svobodna-evropa-makedoniya-spetsializiranata-prokuratura-v-makedoniya-obvini-reditsa-bivshi-ministri-i-partiyni-funktsioneri.html", "text": "Специализираната прокуратура иска затвор за бившия премиер на Македония и лидер на ВМРО-ДПМНЕ Никола Груевски, за бившия директор на УБК (Управлението за сигурност и контраразузнаване“ Сашо Миялков и бившите министри Миле Янакиевски, Гордана Янкулоска, Елизабета Канческа-Милевска, както и други функционери, предава „Радио Свободна Европа“.\r\nСедемнадесет обвинения ще бъдат направени срещу 94 души и 7 юридически лица, заяви прокурорът от Специализираната прокуратура Катица Янева. За част от случаите, Специализираната прокуратура ще иска затвор за 18 обвинение, между които бившият премиер и председател на ВМРО-ДПМНЕ Никола Груевски, директорът на УБК Сашо Миялков, бившите членове на Народното събрание Мартин Протогеров и Кирил Божиновски, както и бившите министри на транспорта и връзките, вътрешните работи и културата, а именно Миле Янакиевски, Гордана Янкуловска и Елизабета Канческа-Милевска. Сред обвинените е и бившият вицепремиер Владимир Пешевски, кметът на Гази Баба Тони Трайковски, главният управител на „Сител“ Драган Павлович Латас, бившият началник на Пето управление към УБК Горан Груевски, както и други лица.\r\nЗа случая „Талир“ прокурор Янева заяви, че разследването е започнало само преди месец поради, което все още няма обвинение.\r\nНяма обвинение и за случая „Табла“, за изграждането на училище в Заяц без търг, защото разследването е удължено.  Симеон Миланов", "date": "2017-06-29", "title": "„Радио Свободна Европа“ (Македония): Специализираната прокуратура в Македония обвини редица бивши министри и партийни функционери"}
{"url": "http://www.focus-news.net/news/2017/06/29/2410174/sali-kadirov-mladezhki-obshtinski-savet-asenovgrad-s-nachaloto-na-uchebnata-godina-zapochvame-rabota-po-oshte-po-mashtabni-idei-i-proekti.html", "text": "С началото на новата учебна година Младежки общински съвет – Асеновград започва работа по още по-мащабни идеи и проекти. Това каза в предаването „Асеновград – Богоизбран пред портите на Родопите“ на Радио „Фокус“ – Пловдив Сали Кадиров, заместник-председател на съвета. ПО думите му засега в плана на Младежкия общински съвет се предвижда отбелязване на Деня на българската община – 12 октомври със среща на младежките организации с ръководството на Общината на тема “Участието на младите хора в управлението на Община Асеновград”. \r\n„Предвиждат се също срещи със специалисти за обучение на учениците от 12 клас по въпросите за кариерно развитие“, посочи Кадиров. Той каза още, че най-масовата инициатива на съвета за първото полугодие на 2017 година е почистването на Градския парк по случай Деня на Земята през месец април, в която активно са се включили ученици от всички училища в Асеновград. „По наша идея се организира и общинският конкурс за есе на тема „Моят любим учител”, победителите в който бяха лично наградени от кмета на общината д-р Емил Караиванов по време на тържествената церемония на 24 май на пл. „Акад. Николай Хайтов”. Младежки общински съвет проведе и кампания за превенция на злоупотреба с алкохол и наркотици. За Деня на борба с ХИВ/СПИН се състоя мероприятие с раздаване на здравни материали сред ученици в горните класове на училищата“, добави Сали Кадиров.\r\nТони МИХАЙЛОВ", "date": "2017-06-29", "title": "Сали Кадиров, Младежки общински съвет – Асеновград: С началото на учебната година започваме работа по още по-мащабни идеи и проекти"}
{"url": "http://www.focus-news.net/news/2017/06/29/2410176/sofiya-stolichna-obshtina-organizira-razdavane-na-mineralna-voda-na-tri-mesta-v-grada-na-30-yuni.html", "text": "Във връзка с горещите летни температури на 30 юни 2017г. Столичната община организира раздаване на бутилирана минерална вода на три места в града. Това съобщиха от пресцентъра на Столична община.\r\nОт 12.00 часа минерална вода ще бъде раздавана на пространството пред пилоните на Националния дворец на културата. \r\nОт 13.00 часа минерална вода ще бъде раздавана на площадното пространство при храма „Св. Неделя” и на Орлов мост - при езерото „Ариана”. Водата се предоставя до изчерпване на количествата. \r\nМинералната вода е осигурена от дарители, включили се в благотворителната инициатива „Скритото добро“, осъществена под патронажа на заместник кмет на София в направление „Социални дейности и интеграция на хората с увреждания“ Албена Атанасов. В инициативата се включват „Девин“ АД и „Нова трейд“, предоставили изворна вода „Бачково“.", "date": "2017-06-29", "title": "София: Столична община организира раздаване на минерална вода на три места в града на 30 юни"}
{"url": "http://www.focus-news.net/news/2017/06/29/2410178/pre.html", "text": "Специализираната прокуратура на Македония представи 17 обвинения по 18 дела срещу 94 физически и седем юридически лица. Това съобщи в четвъртък прокурорът Катица Янева. \r\nВъв връзка с делото  \"Талир\", което се отнася за незаконно финансиране на ВМРО-ДПМНЕ, Янева разкри, че засега няма обвинение, но разследването продължава.\r\n„Специализираната прокуратура има капацитет и ще продължи независимите разследвания,... за да създаде гаранции, че извършителите няма да останат ненаказани\", увери Янева. \r\nВ петък изтича срокът, в който екипът на Катица Янева може да повдигне обвинения пред съда, припомня медията.\r\n*** \"Правителството не може да си позволи да сключва договори във вреда на народа и държавата Македония. Остана около месец до подписването на договора с България, със съдържанието на който Зоран Заев отказва да запознае македонските граждани, като ръководи целия процес непрозрачно, без да се консултира с експертите и гражданите чрез дебати и публични обсъждания, както обещаваше да прави по всеки по-значим въпрос\". Това се казва в декларация на ВМРО-ДПМНЕ, публикувана на официалната интернет страница на партията.\r\nВ текста на декларацията се казва още, че \"Заев много отдавна заяви, че е готов да свие гръбнака на македонеца и това вече го виждаме на практика. От София Заев обвини Македония, че насаждала национализъм и омраза, но не намери нито една дума да осъди национализма на Божидар Димитров срещу нашата държава, който вече заяви, че македонският език е български диалект и че изпълнението на договора, обявен от Заев, означава край на македонизма.\" \r\nСпоред ВМРО-ДПМНЕ очевидно е, че \"Божидар Димитров знае нещо, което македонските граждани не го знаят, а Заев крие нещо което възбужда българските националисти\".\r\nВ декларацията се твърди, че македонският премиер е \"плюл върху собствената история на Македония и е обещал да изтрие определени понятия от учебниците по история\".\r\nВ заключение ВМРО-ДПМНЕ настоява, че \"правителството на Македония няма право да сключва договори в ущърб на македонската държава и народ\" и че \"партията ще поддържа добрите отношения с всички съседни страни, но не и когато са във вреда на държавата, на нейната идентичност, език, култура и история.\"\r\n*** Бившият премиер и лидер на ВМРО-ДПМНЕ Никола Груевски е обвиняем по четири дела на Специализираната прокуратура  - \"Титаник\" за изборни измами, \"Тротил\" за разрушаване на обект на Фиат Цановски, \"Траектория\" - за изграждането на магистрали, и \"Танк\" за доставката на автомобил марка „Мерцедес“ на стойност 580 хил. Евро.\r\nАко бъдат предвидените наказания по всички дела срещу Груевски бъдат събрани, то може да се окаже, че лидерът на ВМРО-ДПМНЕ е изправен пред присъда от лишаване на свобода за срок от 22 г. Това обаче е само хипотетично предположение, подчертават от редакцията, като същевременно отбелязват, че наказанието срещу него може да бъде по-меко.\r\n*** Държавният глава на Руската федерация Владимир Путин ще проведе по-късно в четвъртък, 29 юни, кратка среща с бившия държавен секретар на САЩ Хенри Кисинджър. \r\n„Кисинджър се намира в Москва във връзка с участие в „Примаковски четения“, които стартираха днес. Възможността ще бъде използвана за кратко общуване (между Путин и Кисинджър)“, заяви говорителят на Кремъл Дмитрий Песков, напомняйки, че руският президент ще приеме и германския външен министър Зигмар Габриел.\r\n*** Турция ще отвърне на всяка агресия от северозападния сирийски регион Африн, който се контролира от \"Работническата партия на Кюрдистан\" (ПКК) и \"Партия на демократичен съюз\"(PYD), заяви вицепремиерът на Турция Нуман Куртулмуш.\r\nКоментарът на Нуман Куртулмуш идва, след като Турция разположи военни по граничната линия със Сирия миналата седмица. Вицепремиерът на Турция заяви, че страната му „няма да бъде наблюдател на действията на терористични групировки“ близо до границите си.\r\n„Независимо дали е „Ислямска държава“, ПКК или „Партия на демократичен съюз“, или друга организация, за нас няма значение“, заяви Куртулмуш.\r\n*** Общо 27 души са ранени при челен удар на две мотриси на градската железница във федералната германска столица.Говорител на пожарните служби отбеляза, че пострадалите са получили „предимно леки наранявания“ с оглед на тежкото произшествие. \r\nСигналът за инцидента е постъпил в 11.53 часа (местно време). Първоначалните съобщения за тежко пострадали не бяха потвърдени. И двамата машинисти, управлявали мотрисите, са откарани в болница. На място са изпратени многобройни екипи. \r\nКъм момента остават неясни причините за сблъсъка.\r\n*** От Пентагона ревизираха и подготвиха различни опции за разрешаване на кризата със Северна Корея, които ще бъдат представени пред президента Доналд Тръмп.\r\nОпциите, които включват и „военен отговор“ ще бъдат представени пред президента Тръмп, ако Пхенян проведе тестове на ядрено оръжие или балистични ракети, които да показват, че режимът има напредък в разработването на оръжие, което може да бъде заплаха за САЩ, заявиха представители на Пентагона.\r\n„Това, което трябва да направим, е да подготвим всякакви възможни решения, защото президентът даде да се разбере, че няма да приеме ядрена сила в Корея, и заплаха, която може да се насочи срещу САЩ или американското население“, заяви националният съветник по сигурността Макмастър.\r\n*** Германският канцлер Ангела Меркел заяви, че Европейският съюз е „по-решен от всякога“ да постигне успех с Парижкото споразумение за климатичните промени успех, след решението на САЩ да се оттегли от него.\r\nАнгела Меркел подчерта, че няма да „пренебрегне напрежението“ със САЩ при първото участие на президента Доналд Тръмп на срещата на Г-20.\r\n„Не можем да очакваме лесни дискусии за климатичните промени на срещата на Г-20. Нашите различия със САЩ са очевидни“, каза канцлерът на Германия.\r\nТя добави, че „Парижкото споразумение не може да бъде променено, и не подлежи на преговори“.", "date": "2017-06-29", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/06/29/2410180/sofiya-ekipi-na-pozharnata-gasyat-pozhara-vazniknal-v-smetishteto-na-ihtiman.html", "text": "Екипи на пожарната гасят пожара, възникнал в сметището на Ихтиман. Това съобщиха за Агенция \"Фокус\" от пресцентъра на МВР. Огънят не представлява опасност за населението и няма пострадали вследствие на пожара.", "date": "2017-06-29", "title": "София: Екипи на пожарната гасят пожара, възникнал в сметището на Ихтиман"}
{"url": "http://www.focus-news.net/news/2017/06/29/2410162/haskovo-ofitsialno-sa-otmeneni-ogranicheniyata-za-polzvane-na-piteyna-voda-v-grada.html", "text": "С писмо до Община Хасково от днес РЗИ-Хасково уведомява, че въз основа на експертна оценка от НЦРРЗ София , здравната инспекция е издала и връчила Заповед с днешна дата на ВиК ЕООД Хасково, с която се отменя наложеното ограничение за ползването на питейна вода от населението. Това съобщиха от пресцентъра на Общината.\r\nС писмото си от днес РЗИ отменя и предписанието, задължаващо общината да осигурява бутилирана вода за питейни нужди и приготвяне на храна в детските градини и ясли, училища, социални лечебни заведения. \r\nПисмото на РЗИ е в отговор на изпратено вчера от общината запитване дали е необходимо да се продължава изпълнението на предписанието за осигуряване на бутилирана вода при условие, че в публичното пространство и на сайта на Здравното министерство преди дни е било оповестено, че водата на Хасково вече е в необходимите показатели за качество.", "date": "2017-06-29", "title": "Хасково: Официално са отменени ограниченията за ползване на питейна вода в града"}
{"url": "http://www.focus-news.net/news/2017/06/29/2410183/sport-evertan-sa-blizo-do-podpisvane-na-dogovor-s-maykal-keyn-ot-barnli.html", "text": "„Евертън“ са близо до подписването на сделка за защитника на националния отбор на Англия и играч от „Бърнли“ Майкъл Кейн. Стойността на сделката е 25 милиона лири. Кейн, който е на 24 г. възраст бе една от основните цели на треньора на „Евертън“ Роналд Коеман.\r\nКейн е играл за „Манчестър Юнайтед“, след което те го продават за 2 милиона лири на „Бърнли“.", "date": "2017-06-29", "title": "Спорт: „Евертън“ са близо до подписване на договор с Майкъл Кейн от „Бърнли“"}
{"url": "http://www.focus-news.net/news/2017/06/29/2410177/sakam-da-kazham-spetsializiranata-prokuratura-iska-prisadi-za-predstaviteli-na-demokraticheskiya-sayuz-za-integratsiya-i-demokraticheskata-partiya-na-albantsite-v-makedoniya.html", "text": "Специализираната прокуратура иска присъди за координатора на парлавентарната група на „Демократическия съюз за интеграция“ (ДУИ) Еюуб Алими и Исмет Гури, който е член на общинската изборна комисия в община Чаир, предава гражданската платформа „Сакам да кажам“ .\r\nЕюб Алими и Исмет Гури са обвинени в „унищожаването на изборен материал“ при случая „Титаник 3“.\r\nОсвен двамата представители на ДУИ, Специализираната прокуратура иска мерки и срещу Мендух Тачи от ДПА (Демократическата партия на албанците), както и членът на Държавната изборна комисия Бедредин Ибраими за случая „Титаник 2“. Симеон Миланов", "date": "2017-06-29", "title": "„Сакам да кажам“: Специализираната прокуратура иска присъди за представители на „Демократическия съюз за интеграция“ и \"Демократическата партия на албанците\" в Македония"}
{"url": "http://www.focus-news.net/news/2017/06/29/2410179/pazardzhik-okrazhniyat-sad-ostavi-v-aresta-7-te-zadarzhani-za-uchastie-v-prestapna-grupa-sred-koito-e-i-kmetat-na-selo-semchinovo.html", "text": "Окръжният съд в Пазарджик наложи постоянна мярка задържане под стража на 7-те обвинени в участие в организирана престъпна група, трафик на хора и склоняване към проституция, съгласно Европейска заповед за арест от Испания, предаде репортер на Радио „Фокус“ – Пазарджик. Четирима от задържаните са от пазарджишкото село Семчиново – Иван Димитров, Темелко Атанасов, Пламен Темелков, Пламен Русев, Емил Колев. Един е от село Ковачево – Кирил Керимов, и един живее в Пловдив – Васил Михайлов. Сред задържаните е и кметът на село Семчиново Пламен Темелков. Определението на съда подлежи на обжалване пред Апелативен съд – Пловдив. В Европейската заповед за арест от Испания е посочено, че 7-те са част от престъпна група, включваща 69 души.\r\nВаня НИКОЛОВА", "date": "2017-06-29", "title": "Пазарджик: Окръжният съд остави в ареста 7-те задържани за участие в престъпна група, сред които е и кметът на село Семчиново"}
{"url": "http://www.focus-news.net/news/2017/06/29/2410186/valentin-tochev-teritorialnoto-statistichesko-byuro-yug-plovdiv-e-sred-oblastite-v-koito-se-otchita-po-golyamo-namalenie-na-bednostta-sred-zhitelite.html", "text": "Пловдив е сред областите, в които се отчита по-голямо намаление на бедността сред жителите. Това каза за Радио „Фокус“ – Пловдив Валентин Точев, главен експерт в Териториалното статистическо бюро – Юг. По думите му през миналата година най-ниската линия на бедност е регистрирана в областите Видин и Пазарджик – съответно 194 и 204 лв., а най-високата – в област София – 473 лв. „Най-висок е относителният дял на бедните в областите Сливен – 31,4 %, Пазарджик – 28, 2% и Варна – 26,6 %, а най-нисък – в областите Ямбол – 14,4 %, Силистра – 14,9 %, и Благоевград – 15,7 %. Линията на бедност намалява в 21 области, като най-голямо е намалението в областите Пловдив, Благоевград, Враца, Варна, Русе и Ловеч. Основната причина за по-ниския размер на линията на бедност се дължи на намаляването на средния размер на дохода от труд за всички области, по-съществено в областите Видин и Враца. Линията на бедност се увеличава през миналата година спрямо предходната в областите Кърджали, Смолян, Кюстендил и Монтана“, обясни Валентин Точев. По думите му водещите причини за увеличението са промяна в относителния дял на заетите лица в наблюдаваната съвкупност, в средния размер на дохода от пенсии и в броя на безработните и други икономически неактивни лица.\r\nВалентин Точев каза още, че линията на бедност за област Пловдив за 2016 г. e 288,42 лв. средно месечно на лице от домакинство, като под прага на бедност до края на миналата година са били 20, 4% от населението на областта. „При изключване на пенсиите и останалите социални трансфери равнището на бедност нараства до 40,4%“, посочи експертът. Валентин Точев заяви, че най-голям брой лица изпитват ограничения по отношение на почивката извън дома – 57,1 %, и възможностите да посрещнат неочаквани разходи със собствени средства – 55,3%. \r\n„Успоредно с това 1,3% от лицата не могат да си позволят телефон, 1,4% – цветен телевизор, 9,8% – автоматична пералня, а 38.6% посочват, че не могат да си позволят потребление на месо, пиле или риба всеки втори ден. Над една трета от лицата в домакинствата изпитват затруднения при плащането навреме на разходите, свързани с жилището, а 35 % от лицата се ограничават при отоплението на жилището си“, каза още експертът от Териториалното статистическо бюро. По думите на Валентин Точев, в рамките на миналата година 34 % от населението в Пловдивска област живее в тежки материални лишения.\r\nТони МИХАЙЛОВ", "date": "2017-06-29", "title": "Валентин Точев, Териториалното статистическо бюро – Юг: Пловдив е сред областите, в които се отчита по-голямо намаление на бедността сред жителите"}
{"url": "http://www.focus-news.net/news/2017/06/29/2410166/prof-bozhidar-dimitrov-nim-vmro-dpmne-nyama-nishto-obshto-s-ilindensko-preobrazhenskoto-vastanie.html", "text": "ВМРО-ДПМНЕ няма нищо общо с Илинденско-Преображенското въстание. Това каза за Агенция „Фокус“ проф. Божидар Димитров – историк и директор на Националния исторически музей, коментирайки ситуацията в Македония и декларацията на ВМРО – ДПМНЕ, в която обвиняват настоящия премиер на страната Зоран Заев, че месец преди подписването на договора с България не е разкрил неговото съдържание. „Първо – договорът е много добре известен на македонския политически елит, тъй като е предаден още преди 5-6 години от нашето правителство на македонското, и то не го подписва. Ако толкова искат да го направят ясно за македонските граждани, да го публикуват като текст на проектодоговор. Няма никакви проблеми в това, вината си е при тях“, заяви проф. Димитров. Във връзка със споменаването му в текста на декларация, където се казва, че знае нещо, което вероятно македонските граждани не знаят, проф. Димитров коментира: „Аз не знам повече, отколкото знае българското общество. Този договор частично беше публикуван у нас и знам за две много важни точки в него. Едната от тях е, че Македония трябва да се откаже от кражбите на история и второ – да оправи учебниците си. С най-отвратителните лъжи на македонизма ще бъде свършено. Това ли ги безпокои в Скопие? Смятат да живеят с тази лъжа ли? Колко време ще могат да живеят с лъжа?“. Според директора на НИМ историята ни учи, че нито една историческа лъжа не е оцелява повече няколко десетки години. „На мен ми е особено мъчно за един млад скопски историк – Александър Стойчев. Той е директор на военноисторическия музей. Смятах, че е от новата генерация македонски историци, които невинаги се съгласяват с най-отвратителните лъжи на македонизма. Онзи ден е публикувано едно негово интервю, в което казва, че не може да има съвместно честване на Илинден, защото България няма нищо общо с въстанието. Според него то е македонско и е еманация на македонската национална борба. По-голяма лъжа от това не би могло да има“, разказа проф. Божидар Димитров. „Той казва, че въстанието е организирано от ВМРО, но то не съществува по това време“, допълни той и уточни, че ВМРО се появява след Първата световна война, а от 1905 г., след Рилския конгрес на ТМОРО, съществува ВМОРО - Вътрешна македоно-одринска революционна организация. „Дори само по това си личи, че момчето просто иска да се докара на доскоро управлявалата партия, защото на тази сърбоманска организация понастоящем, приписва Илинденското въстание. То е организирано от една пробългарска организация – Тайна македоно-одринска революционна организация (ТМОРО). То е въоръжено с оръжие, „откраднато“ от българските казарми и командвано от български офицери – Борис Сарафов, Гоце Делчев, Гьорче Петров, ген. Цончев, полк. Коста Янков и т.н.“, обясни проф. Димитров и припомни, че организационната територия на ТМОРО се простира от Черно море до албанските планини. „В Странджа, във въстанието участват баба ми и дядо ми. Аз съм българин. Мога ли да кажа, че те са нямали нищо общо с въстанието, това е персонална обида. Ето така принуждават младите хора да потъпкват професионалната си чест и съвест, за да пишат глупости и да откажат съвместни чествания, което също е точка в договора\", заяви историкът.  \r\nИван ЛАЗАРОВ", "date": "2017-06-29", "title": "Проф. Божидар Димитров, НИМ: ВМРО-ДПМНЕ няма нищо общо с Илинденско-Преображенското въстание"}
{"url": "http://www.focus-news.net/news/2017/06/29/2410185/daily-sabah-turskiyat-vanshen-ministar-zayavi-che-stranata-nyama-da-iztegli-razpolozhenite-v-kipar-turski-voynitsi.html", "text": "Външният министър на Турция Мевлют Чавушоглу заяви, че турската делегация няма да продължи преговорите с гръцката страна на Кипър „вечно“ , след като представителят на ООН Еспен Барт Ейде каза, че международните преговори в Швейцария „не са последен шанс“ за разрешаването на кризата в Кипър, предава Daily Sabah.\r\nВъншният министър на Турция Чавушоглу каза, че турската делегация смята отбранителните мерки,  които Турция предприе в северната част на острова за важни.\r\n„Гръцката страна се съпротивлява на дискусията за детайлите по въпросите, които не бяха решени при последните ни разговори“, заяви Мевлют Чавушоглу.\r\n„Турското отношение за Кипър е ясно, ако преговорите не успеят, дискусията ще се води в друг формат. Гръцката страна трябва да отхвърли искането си за изтегляне на турските войници от островна, и да предложи по-разумни неща“, добави турският външен министър. Симеон Миланов", "date": "2017-06-29", "title": "Daily Sabah: Турският външен министър заяви, че страната няма да изтегли разположените в Кипър турски войници"}
{"url": "http://www.focus-news.net/news/2017/06/29/2410188/sofiya-vavezhda-se-organizatsiya-na-dvizhenieto-vav-vrazka-sas-sabitie-na-30-yuni-2017-g-v-sofiya-hotel-balkan.html", "text": "Въвежда се организация на движението във връзка със събитие на 30 юни 2017 г. в „София хотел Балкан” в столицата. Това съобщиха от пресцентъра на Столична община. От 17.00 часа  до приключване на събитието на 30 юни 2017 г. „Център за градска мобилност” закрива паркинга пред хотел “София Хотел Балкан”. \r\nСтолична дирекция на вътрешните работи осигурява охрана и постове за контрол и регулиране на движението.", "date": "2017-06-29", "title": "София: Въвежда се организация на движението във връзка със събитие на 30 юни 2017 г. в „София хотел Балкан”"}
{"url": "http://www.focus-news.net/news/2017/06/29/2410182/fenove-na-botev-plovdiv-byaha-zadarzhani-v-makedoniya-obzor.html", "text": "Три автобуса с фенове на „Ботев” (Пловдив) бяха задържани от македонската полиция при Крива паланка. Феновете са пътували за Тирана, за срещата „Партизани“ – Тирана – „Ботев“ (Пловдив) от предварителния кръг на Лига Европа. \r\nПо данни на полицията на Република Македония трите автобуса с фенове на „Ботев” (Пловдив), пътували за Албания през територията на Република Македония, са спрели към 03.00 часа в четвъртък за почивка на магистралата Скопие-Тирана на определени за това места. Четирима от феновете са изрисували със спрей графити върху сградите за почивка. При молба от органите на реда да бъдат санкционирани за хулиганската си постъпка, българските граждани са отказали. \r\nОт Министерство на външните работи съобщиха, че българският консул в Македония Венцислав Цветанов през цялото време е бил на място в полицейското управление в Крива паланка. Той е предупредил и властите на пропускателния пункт на границата между Република Македония и Албания, албанската полиция и българското посолство в Тирана за оказване на пълно съдействие на групата с футболни запалянковци. \r\nКъм 13.00 часа в четвъртък стана ясно, че автобусите с футболните фенове са отпътували от Крива паланка към Тирана с полицейски ескорт. Постигнато е съгласие с органите на реда в град Крива паланка да бъде съставен акт за административно нарушение и налагане на минимална глоба в размер на 200 евро само на ръководителя на групата, а автобусите да бъдат ескортирани от полицейския патрул до границата, за да продължат пътуването си.", "date": "2017-06-29", "title": "Фенове на „Ботев“ (Пловдив) бяха задържани в Македония (ОБЗОР)"}
{"url": "http://www.focus-news.net/news/2017/06/29/2410184/ministar-nikolay-nankov-okolo-600-mln-evro-shte-struva-izgrazhdaneto-na-avtomagistrala-ruse-svilengrad.html", "text": "Около 600 млн. евро ще струва изграждането на автомагистрала Русе – Свиленград. Това каза по време на Националната дискусия на тема „Магистрала „Хемус” – възраждането на българския Север“  във Велико Търново регионалният министър Николай Нанков, предаде репортер на Радио „Фокус“ – Велико Търново. Той посочи, че в подготвяния проект магистралата е разделена на три отсечки. Приоритетен е обходът на Бяла, за да бъде изнесен тежкият трафик от града. Другата отсечка е Русе – Бяла. Тя е с дължина около 40 км. Около 60 км. е дължината на участъка между Бяла и Велико Търново. Министър Нанков посочи, че има разработени идейни проекти. В рамките на третото тримесечие на 2017 година се очаква оценка за въздействие на околната среда (ОВОС) от МОСВ. Министър Нанков допълни, че за конкретни срокове, пътна карта и линеен график за изграждане на автомагистралата ще може да се говори едва след произнасянето по ОВОС. По думите му по всяка вероятно ще се съкратят сроковете за инженеринг, за да започнат по-скоро дейностите в двата приоритетни участъка – Русе–Бяла и обхода на Бяла. Той съобщи, че в момента стои дилемата как ще продължи в Южна България 9-ти транспортен коридор. Вариантите са два – с разширяване на Прохода на Републиката, или с тунела под Шипка. Министър Нанков съобщи, че очаква в края на 2018 година на 100% да бъде завършен обходът на Габрово и да започне търсене на финансиране за изграждане на тунел под Шипка.\r\nНадежда КРЪСТЕВА", "date": "2017-06-29", "title": "Министър Николай Нанков: Около 600 млн. евро ще струва изграждането на автомагистрала Русе – Свиленград"}
{"url": "http://www.focus-news.net/news/2017/06/29/2410194/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-vodoprovod-i-kanalizatsiya-po-yuzhnoto-patno-platno-na-bul-slivnitsa-pri-ul-antim-i.html", "text": "Въвежда се временна организация на движението за реконструкция на водопровод и канализация по южното пътно платно на бул. „Сливница“ при ул. „Антим I“. Това съобщиха от пресцентъра на Столична община. От 00.00 часа на 03 юли 2017 г. до 24.00 часа на 26 юли 2017 г. се забранява влизането на пътни превозни средства по две ленти от северната част на южното пътно платно на бул. „Сливница” между ул. „Отец Паисий“ и ул. „Антим I“ и се закрива BUS лентата на бул. „Сливница” между ул. „Отец Паисий“ и ул. „Софроний Врачански“. Движението на превозни средства ще се извършва в южните две ленти от южното пътно платно на бул. „Сливница” между ул. „Отец Паисий“ и ул. „Антим I“.", "date": "2017-06-29", "title": "София: Въвежда се временна организация на движението за реконструкция на водопровод и канализация по южното пътно платно на бул. „Сливница“ при ул. „Антим I“"}
{"url": "http://www.focus-news.net/news/2017/06/29/2410191/blagoevgrad-predstaviha-rezultatite-ot-proekt-sazdavane-na-zveno-tsentar-za-uslugi-v-domashna-sreda-kam-domashen-sotsialen-patronazh.html", "text": "Днес се проведе заключителната пресконференция на Проект „Създаване на звено „Център за услуги в домашна среда” към Домашен социален патронаж – Благоевград за предоставяне на интегрирани социални услуги за лица над трудоспособна възраст и лица в неравностойно положение” по Оперативна програма „Развитие на човешките ресурси” 2014-2020 г., процедура BG05M9OP001-2.002 „Независим живот”. Това съобщиха от пресцентъра на Община Благоевград. По време на срещата присъстваха заместник- кметът по европейски проекти и програми Зорница Кралева и заместник- кметът по култура и хуманитарни дейности Христина Шопова. На пресконференцията бяха представени постигнатите резултати в рамките на проекта, който продължи 21 месеца. Ръководителят на проекта Милена Донева разясни, че за периода са сключени общо 162 договора за  наети социални асистенти. Освен това са сключени 192 договора за предоставяне на услугата „Социален асистент“. През всичките 21 месеца бяха проведени въвеждащи обучения на 67 човека и две поддържащи обучения за 132 човека. Целта на обученията бе да се придобият подходящи надграждащи знания и умения от страна на социалните асистенти за предоставяне на качествени грижи в домашна среда. В рамките на проекта бяха  извършени  психологически консултации, както на персонала, предоставящ услугата \"социален асистент\", така и на потребителите, съгласно тяхната индивидуална потребност. \r\nЗаместник-кметът по европейски проекти и програми Зорница Кралева поясни, че по време на заседание на Общински съвет, ще бъде разгледано предложение за осигуряване на устойчивост за още 2 месеца „Това означава, че  няма да има прекъсване на тази услуга. Преди два дни кметът на Благоевград  д-р Атанас Камбитов  участва в среща, която се  проведе в  Министерство на труда и социалната политика. Имаме уверение , че ще бъдат предоставени  средства по Оперативната програма“, допълни тя.\r\nОт своя страна заместник-кметът по култура и хуманитарни дейности Христина Шопова, изказа благодарност за проявеното разбиране и готовност за съдействие от страна на МТСП. „Това е една услуга, която работи пряко с хората. Това е проект, който по никакъв начин не трябва да се допуска да се прекъсва“, каза заместник-кметът. \r\nЦелта на проекта бе да подобри качеството на живот на възрастните хора и лицата с увреждания чрез създаване на условия и подкрепа за ефективното упражняване на  правата им за независим живот. Проектът беше насочен към подобряване качеството на живот и достъпа до социални услуги за социално включване на деца с увреждания и хора с увреждания между 18 и 65 години и хора над 65 г. в невъзможност за самообслужване с цел преодоляване на последиците от социалното изключване и бедността.  Резултатите оправдаха поставените цели по проекта, който бе реализиран успешно.", "date": "2017-06-29", "title": "Благоевград: Представиха резултатите от проект „Създаване на звено „Център за услуги в домашна среда” към Домашен социален патронаж“"}
{"url": "http://www.focus-news.net/news/2017/06/29/2410172/ktb-v-nesastoyatelnost-startira-protsedura-po-prodazhba-na-100-ot-kapitala-na-tb-viktoriya-ead.html", "text": "С решение от 29.06.2017 г. Управителният съвет на ФГВБ на основание чл.87, ал.5, във връзка с ал.8 и 9 от Закона за банковата несъстоятелност даде разрешение на синдика на „Корпоративна търговска банка” АД (в несъстоятелност) – КТБ АД (н), да стартира процедура по продажба на 100% от капитала на ТБ „Виктория“ ЕАД и цялостната експозиция на eдноличния собственик на капитала към ТБ „Виктория“ ЕАД. Това съобщиха от пресцентъра на КТБ (в несъстоятелност). \r\nДо 21 юли 2017 г. е срокът за подаване на писма за интерес към придобиването на 100% от капитала на ТБ „Виктория“ ЕАД и цялостната експозиция на eдноличния собственик на капитала към ТБ „Виктория“ ЕАД. \r\nС оглед гарантиране на прозрачност на процедурата по продажбата на ТБ „Виктория“ ЕАД, е публикуван маркетинговият документ за инвестиционна възможност, заедно с придружително писмо към него. От банката в несъстоятелност уточняват, че маркетинговият документ се представя единствено с цел да информира потенциалните купувачи за съществуващата инвестиционна възможност. Двата документа можете да намерите", "date": "2017-06-29", "title": "КТБ (в несъстоятелност) стартира процедура по продажба на 100% от капитала на ТБ „Виктория“ ЕАД"}
{"url": "http://www.focus-news.net/news/2017/06/29/2410195/dobrich-albena-ad-shte-osiguri-transport-do-kraya-na-sezon-2017-g-za-letuvashtite-detsa-v-pochivna-baza-fish-fish.html", "text": "„Албена“ АД няма да предостави достъп да вратата на пътеката за плажа, но ще осигури транспорт до края на сезон 2017 г. за летуващите деца в почивна база „Фиш Фиш“ край курортния комплекс. Това става ясно след проведена среща днес в следобедните часове, на която са присъствали изпълнителният директор на „Албена“ АД Красимир Станев и изпълнителният директор на „Ученически отдих и спорт“ ЕАД Цветелина Николова. Това съобщиха от звено ЕПБ – Добрич на „Ученически отдих и спорт“ ЕАД към Министерство на образованието и науката. От следващата година Дружеството следва да оскъпи почивката на летуващите деца заради включен транспорт до плажната ивица.", "date": "2017-06-29", "title": "Добрич: „Албена“ АД ще осигури транспорт до края на сезон 2017 г. за летуващите деца в почивна база „Фиш Фиш“"}
{"url": "http://www.focus-news.net/news/2017/06/29/2410196/sofiya-osiguryavat-se-dopalnitelni-avtobusi-po-marshruta-na-liniya-505-ot-plorlov-most-do-park-muzey-vrana.html", "text": "На 30 юни и 1, 2 юли 2017 г. се осигуряват допълнителни автобуси, които ще се движат по маршрута на автобусна линия 505 от пл.„Орлов мост“ – парк музей „Врана“. Това съобщиха от пресцентъра на Столична община. Автобусите ще изпълняват курсове с часове на тръгване: \r\n- От площад „Орлов мост“ в 19.00 и 19.15 часа. \r\n- От парк музей „Врана“ – два автобуса в 22.00 часа \r\nАвтобусите ще спират на следните спирки двупосочно: \r\n- „Орлов мост“ – посока НС „Васил Левски“, разположена на бул.„Евлоги и Христо Георгиеви“; \r\n- хотел „Плиска“; \r\n- МБАЛ „Света Анна“; \r\n- „МС Цариградско шосе“;", "date": "2017-06-29", "title": "София: Осигуряват се допълнителни автобуси по маршрута на линия 505 от пл.„Орлов мост“ до парк музей „Врана“"}
{"url": "http://www.focus-news.net/news/2017/06/29/2410197/voa-nato-shte-izprati-poveche-voenni-instruktori-v-afganistan.html", "text": "Страните от НАТО се съгласиха да изпратят повече военни инструктори, които да работят с Афганистанските отбранителни сили, предава Voice of America .\r\nТози ход идва в отговор на молба от страна на командири от НАТО според, които има нужда от още 3 хиляди военни. Този брой не включва очакваните 4 хиляди американски военни, които ще се отправят към Афганистан. Те ще бъдат разпределени между мисията на НАТО за обучение на афганистанските сили за сигурност, и американската антитерористична операция срещу талибаните, Ал-Кайда и „Ислямска държава“ в страната.  Симеон Миланов", "date": "2017-06-29", "title": "VOA: НАТО ще изпрати повече военни инструктори в Афганистан"}
{"url": "http://www.focus-news.net/news/2017/06/29/2410192/reuters-ima-opasnost-ot-sblasatsi-mezhdu-vaorazhenite-sili-na-turtsiya-i-siriyskite-demokratichni-sili.html", "text": "Подкрепяните от САЩ „Сирийски демократични сили“ (СДС) се притесняват от възможността за конфронтация с турски военни в северозападна Сири, предава Reuters .\r\nВисокопоставеният представител на СДС, Насър Хадж Мансур заяви, че СДС е решила да се изправи срещу турските въоръжени сили „ако те се опитат да пресекат известните линии“ в областите около Алепо, където двете страни участваха в престрелка в сряда.\r\n„Със сигурност има голяма възможност от отворена и яростна конфронтация в тази зона, особено предвид, че СДС са екипирани и подготвени. Ако турската армия нападне, ние ще се защитим“, заяви представителят на „Сирийските демократични сили“. \r\nАгенция „Фокус“ припомня, че „Сирийските демократични сили“, са съюз между кюрдски и арабски групи, в чиято основа е кюрдската „Партия на демократичен съюз“ PYD. Симеон Миланов", "date": "2017-06-29", "title": "Reuters: Има опасност от сблъсъци между въоръжените сили на Турция и „Сирийските демократични сили“"}
{"url": "http://www.focus-news.net/news/2017/06/29/2410189/tv-nova-makedoniya-nyama-obvineniya-sreshtu-funktsioneri-na-demokraticheskiya-sayuz-za-integratsiya.html", "text": "Днес и утре Специализираната прокуратура ще внесе 17 нови обвинения срещу 94 физически и седем юридически лица, предава македонският телевизионен канал „НОВА“. \r\nТези обвинения са само за политици от ВМРО-ДПМНЕ. Главната обвинителка Катица Янева потвърди, че все още няма обвинения срещу функционери на „Демократическия съюз за интеграция“ (ДУИ).  Симеон Миланов", "date": "2017-06-29", "title": "„ТВ НОВА“ (Македония): Няма обвинения срещу функционери на „Демократическия съюз за интеграция“"}
{"url": "http://www.focus-news.net/news/2017/06/29/2410199/sofiya-tazi-nosht-se-zabranyava-vlizaneto-na-patni-prevozni-sredstva-po-bulasen-yordanov-mezhdu-ploshtad-na-aviatsiyata-i-bulshipchenski-prohod.html", "text": "От 00.30 часа до 04.00 часа на 30 юни 2017 г. се забранява влизането на пътни превозни средства по бул.\"Асен Йорданов\" между площад на Авиацията и бул.\"Шипченски проход\". Това съобщиха от пресцентъра на Столична община. Временната организация на движението се въвежда заради ремонт на бул. \"Асен Йорданов\".", "date": "2017-06-29", "title": "София: Тази нощ се забранява влизането на пътни превозни средства по бул.\"Асен Йорданов\" между площад на Авиацията и бул.\"Шипченски проход\""}
{"url": "http://www.focus-news.net/news/2017/06/29/2410190/ministar-nikolay-nankov-ot-sledvashtata-sedmitsa-do-15-septemvri-se-ogranichava-dvizhenieto-na-tir-ove-po-vsichki-magistrali.html", "text": "С цел облекчаване на трафика през летните месеци и почивните дни се предвижда движението на тежкотоварни автомобили да бъде ограничено по всички магистрали. Това каза министърът на регионалното развитие и благоустройството Николай Нанков при участието си в дискусията „Магистрала „Хемус” – възраждането на българския Север“, която се проведе във Велико Търново, съобщиха от пресцентъра на Министерството на регионалното развитие и благоустройството. \r\nМинистърът уточни, че с \"Пътна полиция\" и Изпълнителна агенция „Автомобилна администрация“ се съгласува за кои часове ще важи облекчението за леките автомобили. Ограничението за ТИР-овете ще се въведе от следващата седмица и ще важи до 15 септември. \r\nСпоред регионалния министър е крайно време България да започне да се възползва от геостратегическото си положение. С въвеждането на тол системата ще поправим една несправедливост, заяви Нанков. В момента 2/3 от приходите от винетки – около 200 млн. лв. от общо 320 млн. лв. постъпления, идват от обикновените хора, които използват леки коли. След въвеждането на тол системата тежестта ще падне върху тежкия трафик, който много повече допринася за амортизирането и натоварването на републиканската пътна мрежа, обоснова се той. \r\nНиколай Нанков подчерта, че с внедряването на тол системата България ще бъде една от първите страни в Югоизточна Европа със самоиздържащ се пътен сектор, тъй като се очаква приходите да бъдат около 1 млрд. лв. годишно. Около 500 млн. лв. повече ще бъдат постъпленията от тежкотоварни автомобили, като въвеждането на тол системата няма да натовари собствениците на автомобили до 3,5 тона, които ще продължат да плащат електронна винетка. Постъпленията от тол системата ще допринесат за повишаването на сигурността и безопасността на пътната инфраструктура и ще позволят завършването на АМ „Хемус“. \r\nРегионалният министър напомни, че тя, както и рехабилитацията на второкласната и третокласната пътна мрежа в Северна България са основна цел в пътното строителство в мандата на правителството. Инвестициите от публичен ресурс, в транспортна и в друга инфраструктура доведоха до това Южна България да изпревари по степен на развитие Северна България, заяви той. За цялостното изграждане на магистралите „Тракия“, „Марица“, „Люлин“ и строителството на АМ „Струма“ са допринесли значително в икономическото развитие на Южна България, коментира министърът. \r\nНиколай Нанков посочи, че 65% от населението на страната живее в Южна България, но Брутният вътрешен продукт в нея е 74 % от общия. Преките чуждестранни инвестиции към 2015 г. са 20 млрд. лв. в Южна България от общо 23 млрд. лв., безработицата там е 6,5 % спрямо 10 % в Северна България. \r\nРегионалният министър съобщи, че през следващата седмица ще бъде подписан договорът с избрания строител на 9,3-километровия участък на АМ „Хемус“ от Ябланица до Боаза. Обектът ще се изпълнява на инженеринг, което означава, че изпълнителят първо ще направи проектиране на трасето, а строителството ще започне през 2018 година. \r\nОт думите на Николай Нанков стана ясно, че приключва работата на оценителната комисия, която трябва да избере изпълнител за участък с дължина от 16,2 км от магистралата между Шумен и Търговище. Ако процедурата не бъде обжалвана, в началото на юли ще има избран строител другата и работата по проекта, който ще се изпълнява на инженеринг, ще стартира още през тази година. \r\nПрави се техническо проектиране за 50-километровия участък между Боаза и разклона с второкласния път за Плевен и Ловеч, съобщи още министърът. Проектите трябва да са готови до края на годината и през следващата да се избере изпълнител на строителството. \r\nИма готови идейни проекти за оставащата част от съоръжението с дължина 175 км от разклона при второкласния път до п.в. Буховци. Около 1,5 млрд. лв. е индикативната стойност на проекта, който е разделен два големи етапа с по три подетапа. Предстои да бъде направена оценка на въздействието върху околната среда, за се изберат варианти на трасе. В зависимост от проектната готовност ще има възможност за поетапно възлагане на работа в рамките на настоящия мандат, съобщи министър Нанков и посочи, че автомагистрала „Хемус“  се очаква да бъде завършена в цялост до седем години. \r\nМинистърът обърна внимание, че предпоставка за развитието на Северна България ще бъдат също изграждането на магистрала Русе – Бяла – Велико Търново и скоростния път Видин – Ботевград. Той съобщи, че има проектна готовност за изграждане на съоръжението с дължина 118 км от Русе до Велико Търново, разделено на три участъка, приоритетен от които е обходът на град Бяла. Индикативната стойност на целия проект е между 550 и 615 млн. лв., като оптималният вариант ще бъде избран след като Министерството на околната среда и водите се произнесе по оценката за въздействие върху околната среда и оценката за съответствие и на база технологични и икономически разчети. За проекта има готов парцеларен план. През третото тримесечие на годината ще имаме яснота за най-подходящия вариант, след което ще започнем с отчуждения на имоти и ще стартираме процедура за избор на изпълнител на инженеринг, обяви Николай Нанков. \r\nЕвропейските фондове не са панацея за нито една област, категоричен бе регионалният министър. Според него трябва да има дългосрочни механизми инфраструктурни политики и сектори в страната да са устойчиви и да се самоиздържат. След въвеждането на тол системата ще има средства за строителството на нови магистрални отсечки, но трябва да сме визионери, заяви той. Трябва да има политическо решение за това как да продължи изграждането на трансевропейски коридор 9 на юг, като възможностите са да се разшири пътя през прохода Хаинбоаз или да премине като тунел под връх „Шипка“, обяви Николай Нанков. \r\nТой информира, че обходният път на Габрово ще бъде готов до края на следващата година и се търси финансиране за тунела. Според него Габрово може да стане един от основните центрове в страната и да се сравнява с Пловдив, в който за последните пет години има ръст от над 25% ръст на БВП и разкрити над 15 хил. работни места, като до края на 2018 г. ще има още над 3000 такива.", "date": "2017-06-29", "title": "Министър Николай Нанков: От следващата седмица до 15 септември се ограничава движението на ТИР-ове по всички магистрали"}
{"url": "http://www.focus-news.net/news/2017/06/29/2410193/daniel-panov-kmet-na-veliko-tarnovo-realnite-deystviya-po-izgrazhdaneto-na-avtomagistrala-hemus-zapochnaha-pri-pravitelstvoto-na-boyko-borisov.html", "text": "Реалните действия по изграждането на автомагистрала „Хемус“ започнаха при правителството на Бойко Борисов.  Това заяви по време на Националната дискусия на тема „Магистрала „Хемус” – възраждането на българския Север“ във Велико Търново кметът на града инж. Даниел Панов, предаде репортер на Радио „Фокус“ – Велико Търново. Той благодари на регионалния министър Николай Нанков и на Цветан Цветанов, че са изпълнили обещанието си да инициират форум на тази тема. Панов посочи, че години наред дори не се е говорило за северната тангента, а сега тя е поставена като важен национален приоритет.  \r\nПо думите му автомагистрала „Хемус“ е стратегическа и жизненоважна за икономическото развитие на Северна България. „Всички знаем за добрия икономически растеж на Южна България, благодарение на автомагистрала Тракия. Надяваме се, че в най-скоро време магистрала Хемус да е факт“, допълни кметът на Велико Търново. Той подчерта, че от изключително значение за развитието на региона е и пътя Русе – Свиленград – част от 9-ти европейски коридор Хелзинки – Истанбул. „Този път отваря вратите на Азия към Европа, а също така и удобен начин за по-бързо предвижване от Северна до Южна България“, посочи Даниел Панов.\r\nНадежда КРЪСТЕВА", "date": "2017-06-29", "title": "Даниел Панов, кмет на Велико Търново: Реалните действия по изграждането на автомагистрала „Хемус“ започнаха при правителството на Бойко Борисов"}
{"url": "http://www.focus-news.net/news/2017/06/29/2410198/burgas-mezhdu-30-i-50-sluzhiteli-na-agentsiya-mitnitsi-shte-se-vklyuchvat-v-proverkite-na-odmvr-i-natsionalna-agentsiya-po-prihodite-prez-aktivniya-leten-turisticheski-sezon.html", "text": "Между 30 и 50 служители на Агенция \"Митници\" ще са на разположение за включване в проверките на ОДМВР – Бургас и Национална агенция по приходите (НАП), започнали в резултат на дейността на междуведомствения координационен център, изграден през миналата година, съобщи на брифинг в Бургас директорът на Агенция \"Митници\" - Георги Костов, информират от ОДМВР-Бургас. По думите му митничарите ще осъществяват контрол на акцизните стоки, чието потребление през активния летен туристически сезон се е увеличило многократно. Според Костов неплащането на акциз без значение за алкохол, цигари или горива, води до големи щети за държавния бюджет.\r\nДумите му подкрепи и зам.-министъра на финасите Бойко Атанасов, който изтъкна че увеличаването броя на отчетените продажби за миналия летен сезон е успех за цялото общество, тъй като приходите от държавния бюджет ползват всеки един гражданин. Според Атанасов контролът и проверките от страна на държавата идват, когато има нелоялни и непроявяващи самоконтрол към спазване на финансовата дисциплина търговци. Те ще са и на прицела на проверките, осъществявани от съвместни екипи на служители от МВР, НАП и Агенция \"Митници\".\r\nСпоред Васил Панов – Директор на Дирекция «Контрол» в НАП акцентът на тези проверки ще е свързан със запечатване на търговски обекти при констатирано неиздаване на касови бележки. Стремежът е това запечатване да се извършва в срок от 24 часа от установяване на нарушението, като идеята е търговците да бъдат дисциплинирани към спазване на законовите изисквания. Панов счита, че затварянето на търговските обекти - нарушители е средство, а не резултат, какъвто се явява вдигането на приходите в края на сезона и спазването на законовите норми.\r\nЗа гарантиране спокойствието и сигурността на почиващите по Южното Черноморие, и в частност в Слънчев бряг, близо 1 000 командировани полицаи от вътрешността на България ще подкрепят действията на колегите си от ОДМВР – Бургас, съобщи главен комисар Христо Терзийски – директор на главна дирекция «Национална полиция». По думите му сред тях освен служители от патрулно-постова дейност и пътни полицаи, ще има и множество оперативни работници, които ще насочат усилията си към ограничаване случаите на джебчийски кражби, чиито извършители са най-често от областите Плевен и Силистра. След броени дни на територията на Бургаски регион пристигат командировани нови десет пътни полицаи, снабдени с отлично материално-техническо оборудване, сред което и тестове за наркотици и дрегери за алкохол. Те заедно с колегите си ще се включат и в проверките на скъпите и луксозни автомобили, стартирали през миналия летен сезон на територията на Слънчев бряг. Благодарение действията на целия полицейски състав, към момента се отчита намаление на регистрираните криминални деяния, осъществени на територията, обслужвана от Районно управление – Несебър / намалението е с 30 % на броя на извършените кражби и намаление в случаите на противозаконно отнемане на МПС/, отчете главен комисар Христо Терзийски. По думите му целта на съвместните действия на представителите от  междуведомствения координационен център е елиминиране на нарушенията на най-високо ниво, както и дисциплиниране  на нарушителите, което да се отрази положително на криминогенната обстановка в най-големия курорт в България – Слънчев бряг.", "date": "2017-06-29", "title": "Бургас: Между 30 и 50 служители на Агенция \"Митници\" ще се включват в проверките на ОДМВР и Национална агенция по приходите през активния летен туристически сезон"}
{"url": "http://www.focus-news.net/news/2017/06/29/2410187/miroslav-borshosh-se-otteglya-ot-posta-izpalnitelen-direktor-na-ndk.html", "text": "Мирослав Боршош се оттегля от поста изпълнителен директор на НДК. Това става ясно от изпратена до медиите позиция на Боршош. В нея той отбелязва, че в последните дни сме свидетели на безпрецедентна атака срещу НДК – най-голямата културна институция в страната. Това е саботираща акция не само към  Двореца, но и към подготовката на България за предстоящото Председателство на Съвета на ЕС. \"Не мога да позволя каквито и да било съмнения и обвинения да попречат на това най-важно събитие за България. Благодаря още веднъж на премиера Бойко Борисов, че ме възстанови на поста, за доверието и за това, че направи възможно гласът на хората да бъде чут и по-силен. Благодаря на всички, свързани с българската култура и на останалите, които ни подкрепиха заради силата и вярата в каузата, на която посветихме последните две години и половина. За мен това е огромно доказателство, че вървим в правилната посока. Благодаря на екипа си в НДК, без който нищо от направеното до момента, нямаше да е възможно. Докато текат наложените проверки, се оттеглям от поста изпълнителен директор на Националния дворец на културата\", се посочва в позицията на Мирослав Боршош. \r\nВ края ѝ той отбелязва, че вярва, че това е достойното и правилно поведение в момента. \"Вярвам и в огромната промяна на НДК, която постигнахме заедно и се гордея с нея. Сега предстои да докажа, че тя е извършена по правилния начин и трябва да продължи\", завършва текстът.", "date": "2017-06-29", "title": "Мирослав Боршош се оттегля от поста изпълнителен директор на НДК"}
{"url": "http://www.focus-news.net/news/2017/06/29/2410201/gd-granichna-politsiya-5-km-e-kolonata-ot-tovarni-avtomobili-na-izhod-na-gkpp-kapitan-andreevo-25-km-e-opashkata-na-gkpp-lesovo.html", "text": "Към 18.00 часа на българо-турската граница трафикът е интензивен. На ГКПП \"Капитан Андреево\" има 5км колона от товарни автомобили на изход, а колоната на изход на ГКПП \"Лесово\" е 2.5 км. Това съобщиха от пресцентъра на ГД \"Гранична полиция\".  На българо-сръбската граница трафикът e интензивен на ГКПП \"Калотина\" от товарни автомобили на изход.\r\nНа българо-гръцката граница трафикът e интензивен на ГКПП \"Кулата\" от товарни автомобили на изход и на вход. На българо-румънската граница трафикът е интензивен.\r\nНа българо-македонската граница трафикът е нормален на всички пунктове.", "date": "2017-06-29", "title": "ГД \"Гранична полиция\": 5 км е колоната от товарни автомобили на изход на ГКПП \"Капитан Андреево\" , 2,5 км е опашката на ГКПП \"Лесово\""}
{"url": "http://www.focus-news.net/news/2017/06/29/2410202/stara-zagora-v-kazanlak-be-predstavena-kniga-za-deynostta-na-levski-v-rayona-posvetena-na-180-godishninata-ot-rozhdenieto-na-apostola.html", "text": "Нова книга за дейността на Левски в Казанлъшкия край, посветена на 180-годишнината от рождението на Апостола, бе представена в Галерията на ул. „Искра“ в Казанлък, предаде кореспондент на Радио „Фокус“. Автор на книгата „Васил Левски в Казанлъшката Розова долина“ е д-р Косьо Зарев, бивш директор на Исторически музей „Искра“. По време на представянето Зарев поясни, че новата книга излиза близо 50 години, след първото негово изследване „ Васил Левски в Казанлъшкия край“. Настоящото е второ синтезирано издание на книгата, базирано на написаното от Константин Бозвелиев и Димитър Чорбаджийски - Чудомир, обогатявайки го с нови данни и проучвания от архиви, книги, краеведски издания, с повче конкретика.\r\nЗарев поясни, че Чудомир е имал възможност да запише спомени на Георги Сеизов – свещеникът, който посреща Левски при неговата първа обиколка в Казанлъшко. В тях се разказва за това, че в един февруарски ден в черквата „Св. Троица“ в Казанлък Левски взима участие във Вечернята. След това иска Сеизов да го заведе в хана на баба Гана, една родолюбива българка, която нееднократно е укривала Апостола по време на неговите посещения в Казанлък. Разказът на Сеизов провокира Косьо Зарев да проучи въпроса, при тази  всеизвестна случка, това ли е първото идване на Левски в Казанлък. Оказва се, че и преди Дяконът е нощувал в хана на баба Гана. Нейният син Петьо Ганин, който по-късно става куриер и охрана на Левски, винаги го е придружавал, когато е ходил в околните села. \r\nВтори път Левски посещава Казанлък, след като напуска Първата българска легия в Белград. Визитите на Левски в села и градове са част от неговата философия, че подготовката на българския народ за освобождение трябва да мине през селата и градовете. \r\nБлагодарение на сведения от местното население д-р Зарев описва точно комитетите създадени в Казанлъшко, като този в града е създаден през  1871 година, а 8-те комитета в селата в района - през 1869 г. \r\nЗарев сподели интересен факт от многобройните си срещи – среща с  Благой Маноилов, изследовател от Габарево, работил в полицията, който е имал достъп до много интересни сведения. Първоначално той научава за документи, които са били обект на проучване от КГБ и попада на такъв дипломатически документ за Левски. „Още тогава е имало специална папка за Васил Левски. Проучвани са всички онези, които  са подготвяли революция в България. Нито Австро-Унгария, нито Турция, нито Сърбия, дори Русия, са били заинтересовани да има такова движение. Граф Игнатиев е този, който събира сведения за всички, които правят подобна организация у нас“, поясни Зарев.  В документа, изпратен до министъра на външните работи на Русия, се казва, че, според донесения, в Пловдив и в Казанлък „шета поп Васил, който работи за освобождението на своята страна“. Левски работи именно в тази насока – създаване на тайна революционна организация и комитети по места.\r\nПредставянето на новата книга за Васил Левски бе организирано от Община Казанлък, структурата на Общобългарски комитет „Васил Левски“ в Казанлък и Исторически музей искра „Искра“.\r\nСлавяна ГАЙДАРОВА", "date": "2017-06-29", "title": "Стара Загора: В Казанлък бе представена книга за дейността на Левски в района, посветена на 180-годишнината от рождението на Апостола"}
{"url": "http://www.focus-news.net/news/2017/06/29/2410200/vratsa-poradi-nisko-nivo-na-reka-dunav-feribotat-oryahovo-beket-shte-raboti-samo-v-svetlata-chast-ot-denya.html", "text": "От днес поради ниско ниво на река Дунав фериботът Оряхово - Бекет ще работи само в светлата част от деня. Това съобщиха от пресцентъра на ГД \"Гранична полиция\".", "date": "2017-06-29", "title": "Враца: Поради ниско ниво на река Дунав фериботът Оряхово - Бекет ще работи само в светлата част от деня"}
{"url": "http://www.focus-news.net/news/2017/06/29/2410203/smolyan-obshtinskiyat-savet-prie-mestniya-byudzhet-za-2017-godina.html", "text": "Общински съвет – Смолян прие бюджета на Общината за 2017 година след над 2-часови дебати и предложения, предаде репортер на Радио „Фокус“ – Смолян. В залата присъстваха 27 общински съветници. 16 гласуваха „За“, 10 – „въздържал се“, 1 – „против“.  Проектът на Бюджет 2017 г. на днешното заседание бе внесен за втори път за разглеждане, след като не бе приет на сесията през месец януари и Общината шест месеца процедира по еквивалент на бюджета от предходната година. „Фокус“ припомня: \r\nНа заседание на Общински съвет – Смолян, проведено на 25 януари 2017 г. не бе приет предложеният от кмета Николай Мелемов бюджет на Общината за 2017 г. Поименно гласуваха 26 общински съветници. 14 гласа бяха „за” приемането на бюджета, 10 – „въздържал се” и „против” – 2. Рамката на проекта на бюджета за 2017 г. е 40 530 159 лв.\r\nДаниела БОЙКОВА", "date": "2017-06-29", "title": "Смолян: Общинският съвет прие местния бюджет за 2017 година"}
{"url": "http://www.focus-news.net/news/2017/06/29/2410206/sport-dzharmeyn-defo-podpisa-s-bornemut.html", "text": "Играчът от „Съндърланд“ Джърмейн Дефо подписа договор с бившите си работодатели от „Борнемут“. \r\nФутболистът, който играе и за отбора на Англия, е подписал три годишен договор с „Борнемут“.\r\nПрез 2000-2001 г. той бе взет „на заем“ от „Борнемут“, които го получиха от „Уест Хям Юнайтед“. През 2015 г. Дефо започва да играе за „Съндърланд“.", "date": "2017-06-29", "title": "Спорт: Джърмейн Дефо подписа с „Борнемут“"}
{"url": "http://www.focus-news.net/news/2017/06/29/2410207/nimh-utre-shte-e-slanchevo-i-goreshto-maksimalnite-temperaturi-shte-sa-mezhdu-36-i-41.html", "text": "През нощта ще бъде ясно и почти тихо. Това съобщи за Агенция „Фокус“ Мартина Цветанова, дежурен синоптик в Националния институт по метеорология и хидрология (НИМХ) към Българската академия на науките (БАН). Утре ще е слънчево и горещо. Ще духа слаб вятър предимно от запад, в Североизточна България – до умерен от северозапад. Дневните температури ще продължат да се повишават и максималните ще са между 36° и 41°.\r\n  Над Черноморието ще бъде слънчево и горещо. Ще духа слаб, в северните райони – до умерен северозападен вятър. Дневните температури на въздуха ще се повишат и максималните ще са между 30° и 37°. Вълнението на морето ще е 1-2 бала. Температурата на морската вода е 23° - 26°.\r\nВ планините също ще е слънчево. Ще духа до умерен, по билата силен вятър от западната четвърт. Максималната температура на височина 1200 метра ще е около 30°, на 2000 метра – около 23°.\r\nАтмосферното налягане е близко до средното за месеца и ще остане без съществена промяна.\r\nВ събота ще бъде слънчево и в по-голямата част от страната това ще е най-горещият ден от тази вълна. Максималните температури, в повечето райони, ще бъдат между 37° и 42°. В неделя Източна България ще се задържи слънчево и горещо с максимални температури на места до 40°. В западната половина от страната с усилване на вятъра от северозапад ще започне да нахлува хладен въздух, атмосферата ще се лабилизира, ще се развие мощна купесто-дъждовна облачност и ще има локални интензивни валежи, гръмотевични бури и градушки. Температури ще започнат да се понижават. През нощта срещу понеделник и в понеделник хладният въздух ще обхване и Източна България и там температурите ще се понижат значително. На много места ще има краткотрайни валежи, гръмотевични бури и градушки.", "date": "2017-06-29", "title": "НИМХ: Утре ще е слънчево и горещо, максималните температури ще са между 36° и 41°"}
{"url": "http://www.focus-news.net/news/2017/06/29/2410208/tass-savetat-rusiya-nato-da-se-provede-do-kraya-na-yuli.html", "text": "От НАТО предложиха Съвета „Русия-НАТО“ (СРН)да се проведе до края на юли, предава ТАСС.\r\nОсвен това, от Алианса искат да се организира и брифинг за ученията на руските въоръжени сили „Запад-2017“. Това заяви генералният секретар на НАТО Йенс Столтенберг по време на пресконференция.\r\n„Ние помолихме Русия за брифинг по ученията „Запад“ в рамките на СРН. Искаме да планираме заседание на СРН до края на лятната почивка. Предложихме на Русия дата, възможно е Русия да се съгласи, и да проведем скоро заседанието СРН“, заяви Столтенберг.\r\nОтносно ученията „Запад“ той заяви, че „това са масови учения, говорим за активизирането на военна дейност близо до границите на НАТО“. Симеон Миланов", "date": "2017-06-29", "title": "ТАСС: Съветът Русия-НАТО да се проведе до края на юли"}
{"url": "http://www.focus-news.net/news/2017/06/29/2410204/burgas-sadat-osvobodi-zaradi-bolest-21-godishniya-mladezh-napadnal-nezryashti-turisti-v-nesebar.html", "text": "Тодор Николов, който нападна незрящи туристи в Несебър и удари в главата асистентката им, е освободен от съда, предаде БНР. 21-годишният младеж е пуснат от ареста, след като защитата му представи документи като доказателство за това, че младият мъж е много болен. Той имал високо кръвно налягане, заболявания на щитовидната жлеза и очите. \r\nВещо лице ще трябва да установи какво е здравословното състояние на обвиняемия Николов и дали заболяванията му са пречка, той да остане в следствения арест. Прокурорът по делото Радост Бошнакова, категорично възрази срещу съдебното решение. \"Същият трябва да бъде осигурен, за да се изгледа делото. Сега ако избяга. Това, което разчетох от приложената епикриза, за мен е повишено кръвно налягане и заболяване на щитовидната жлеза. Това мисля, че човек с обикновени познания в областта на медицината може да даде като становище. Ние всички сме подложени на висок стрес. Имаме високо кръвно и страдаме от някакви заболявания. Какво означава това, че не трябва да идваме на работа ли?\", коментира тя.\r\nДо момента Тодор Николов отказва да обясни причините за агресивното си поведение, каза още Радост Бошнакова. \r\nСрещу него е повдигнато обвинение за едро хулиганство и употреба на сила срещу беззащитни хора без личен мотив. Съдебното заседание, на което ще бъде разгледана повторно мярката за неотклонение на обвиняемия, ще се проведе след седмица.", "date": "2017-06-29", "title": "Бургас: Съдът освободи заради болест 21-годишния младеж, нападнал незрящи туристи в Несебър"}
{"url": "http://www.focus-news.net/news/2017/06/29/2410214/aleksandar-aleksandrov-vidinski-sayuz-na-zarnoproizvoditelite-600-kg-ot-dekar-sa-parvite-dobivi-ot-pshenitsata.html", "text": "600 кг. от декар са добивите при пшеницата, като това са първите резултати от започналата жътва на хлебно зърно, каза за Радио „Фокус”-Видин Александър Александров, председател на Видинския съюз на зърнопроизводителите. Той посочи, че първоначално земеделските производители са започнали да прибират рапицата, но влажността при нея е била голяма. „Затова от няколко дни се прибира едновременно рапица, ечемик и пшеница. Бърза се с прибирането на пшеницата, защото на места имаме полегнали класове, при един дъжд и бури, както посочват синоптичните прогнози за края на седмицата, пшеницата цялата ще бъде долу, на земята”, обясни земеделският производител. Той допълни, че изкупната цена на пшеницата е от 250 до 270 лв. за тон.\r\nАнна ЛОЗАНОВА", "date": "2017-06-29", "title": "Александър Александров, Видински съюз на зърнопроизводителите: 600 кг. от декар са първите добиви от пшеницата"}
{"url": "http://www.focus-news.net/news/2017/06/29/2410213/ministar-nikolina-angelkova-se-sreshtna-s-generalniya-sekretar-na-svetovnata-organizatsiya-po-turizam-taleb-rifay-v-belgrad.html", "text": "Министърът на туризма Николина Ангелкова се срещна в Белград с генералния секретар на Световната организация по туризъм (СОТ) към ООН Талеб Рифай в рамките на Конференцията за устойчиво развитие на туризма в Дунавския регион: Нови перспективи. Форумът е организиран съвместно от СОТ и Министерството на търговията, туризма и телекомуникациите на Сърбия. Това съобщиха от пресцентъра на Министерството на туризма. Двамата обсъдиха актуални теми от двустранното сътрудничество и перспективите за участие на България в събития на организацията. Предвижда се в края на месец май 2018 г. да бъде организирана международна конференция в София на тема туризъм и енергетика, на която ще бъдат поканени представители на Европейската комисия и Телеб Рифай, съобщи министър Ангелкова. Конференцията ще се организира в рамките на Българското председателство на Съвета на ЕС.\r\nТалеб Рифай поздрави министър Ангелкова за добрата организация на конференция на първия Международен конгрес на световните цивилизации и модерния туризъм под егидата на СОТ, който се проведе в края на 2016 г. Двамата обсъдиха възможността конференцията да стане традиционна и България  да бъде домакин на всеки 2 години.\r\nМинистър Ангелкова подчерта, че само преди броени дни София бе домакин на друга важна проява в партньорство с организацията - втория международен семинар „По Западния път на коприната“. За участие в нея бяха поканени представители на 33-те страни членки на програмата на СОТ „По пътя на коприната“ и присъстваха над 120 дипломати, предприемачи, представители на висши училища и изследователски центрове. Бяха успешно обсъдени възможностите за активизиране на  сътрудничеството между страните, членуващи в програмата на СОТ „По пътя на коприната“, и създаването на трансгранични продукти, които насърчават развитието на туризма в рамките на 2017 - Международната година на устойчивия туризъм, акцентира министър Ангелкова.\r\nТя изтъкна също, че страната ни предложи да се създаде съвместна пощенска марка със СОТ, посветена на голямата международна инициатива през 2017-а. Очаква се марката да бъде валидирана в рамките на 22-рата сесия на Генералната асамблея на СОТ в китайския град Ченду през септември тази година.\r\nБългария е подала също кандидатурата си за председател и вицепредседател на Регионалната комисия „Европа“ на СОТ, за което организацията е уведомила останалите членки. Решението вероятно ще бъде взето по време сесията в Китай. Също там ще бъде представена за одобрение и Конвенцията на етиката в туризма на СОТ. Министерството на туризма участва в работната група за създаването на документа, който ще се придържа към принципите, заложени в Глобалния кодекс на етиката в туризма на световната организация.", "date": "2017-06-29", "title": "Министър Николина Ангелкова се срещна с генералния секретар на Световната организация по туризъм Талеб Рифай в Белград"}
{"url": "http://www.focus-news.net/news/2017/06/29/2410209/kmetat-na-levski-lyubka-aleksandrova-bsp-kam-tsvetanov-natsionalnata-programa-za-energiyna-efektivnost-e-nay-dobrata-sotsialna-programa-blagodarya-na-gerb.html", "text": "Председателят на Парламентарната група на ГЕРБ и зам.-председател на партията Цветан Цветанов, министърът на регионалното развитие и благоустройството Николай Нанков и кметът на община Левски Любка Александрова откриха четвъртия саниран блок в плевенската община Левски. Това съобщиха от пресцентъра на ПП ГЕРБ. На събитието присъстваха народните представители от ГЕРБ Владислав Николов и Ралица Добрева, както и председателят на Общински съвет – Левски от ГЕРБ Дочко Дочев.\r\nКметът на Община Левски Любка Александрова (БСП) благодари лично на Цветанов за дадената от правителството възможност на Общината да работи успешно по Националната програма за енергийна ефективност. “Радвам се, че има такава програма, г-н Цветанов и колеги от ГЕРБ. Надявам се тази програма да продължи. Няма човек, който вече да не е убеден в добрия финансов резултат, който всяко семейство отчита в следствие на мерките за енергийна ефективност”, заяви тя. Александрова бе категорична, че това е най-добрата социална програма. “Сигурна съм, че това е пътят за развитие и облагородяване на населените места – по този начин държавата подпомага и стига до всяко българско семейство”, посочи кметицата на Левски. Любка Александрова покани зам.-председателя на ГЕРБ и министър Нанков на откриването на петия саниран блок в общината – блок “Локомотив”, който предстои да бъде открит през месец юли.\r\nНационалната програма за енергийна ефективност е програма за хората, заяви министърът на регионалното развитие и благоустройство Николай Нанков. По думите му, Програмата ще бъде оптимизирана. Министър Нанков бе категоричен, че тя трябва да продължи. “Няма по-социална политика от тази – държавен ресурс да достига до всеки дом. Ползите са безброй: \r\nнамалени сметки за ток, спестена електроенергия, жилищен комфорт и т.н.”, зави той. Регионалният министър подчерта, че ГЕРБ никога не е разделяла кметовете по партийна принадлежност и пожела успех на кметът на Левски. По думите на Нанков, ако Програмата бъде продължена, това ще даде възможност и на останалите 20 сгради в общината да кандидатстват за безвъмездно саниране.\r\nЦветан Цветанов подкрепи думите на кмета на Левски, че Националната програма за енергийна ефективност е най-социалната политика, стигнала пряко до хората в последните 8 години. “Бяхме много критикувани – опонентите ни се опитваха да манипулират хората като им казваха, че ще бъдат подлъгани  и някой ще им вземе жилищата. Над 2000 многофамилни жилищни сгради вече са санирани. Във всички тях е постигнат ефектът за намаляване на разходите на домакинствата”, обясни Цветанов.\r\nЗам.-председателят на ГЕРБ бе категоричен, че е важно да се намали напрежението и противопоставянето сред политиците. Според зам.-председателя на ГЕРБ е нужен прагматичен и сериозен диалог между законодателната, изпълнителната и местната власт. “Като политици трябва да работим за просперитета на всяко наслeлено място, въпреки различната политическа ориентация. Трябва да има политически консенсус Програмата за безвъзмездно саниране да продължи.  Само когато говорим истината, можем да стигнем до правилните решения и да подобрим живота на хората”, подчерта Цветан Цветанов.\r\nЦветанов изтъкна като приоритет за правителството на Бойко Борисов възраждането на Северозападна България.”Средствата за Северозапада, предвидени в сегашния програмен период, са повече, отколото за другите части от страната. Вие го заслужавате, ние ще работим в тази посока”, обърна се председателят на ПГ на ГЕРБ към присъстващите.\r\nПо думите му, единственият шанс да има развитие за региона е изграждане и подобряване на инфраструктурата, защото това е предпоставка за инвестиции. “Това дава гаранция за по-добра среда за живеене и бизнес.  \r\nРадостен съм, че на дискусията във Велико Търново представители на всички парламентарни групи дадоха пълна подкрепа за довършването на АМ “Хемус” и за развитието на пътната инфраструктура, коeто дава възможност на регионите да се развиват”, обясни oще Цветанов.", "date": "2017-06-29", "title": "Кметът на Левски Любка Александрова (БСП) към Цветанов: Националната програма за енергийна ефективност е най-добрата социална програма, благодаря на ГЕРБ"}
{"url": "http://www.focus-news.net/news/2017/06/29/2410212/sofiya-vavezhda-se-v-eksploatatsiya-na-ekspresna-avtobusna-liniya-163.html", "text": "За периода от 1 юли 2017 г. до 17 септември 2017 г. „Център за градска мобилност” въвежда в експлоатация на експресна автобусна линия № 163 в София. Тя ще се движи по маршрут: бул. „Цар Борис III“ – местност „Златните мостове“ (аналогичен на автобусна линия № 63). Това съобщиха от пресцентъра на Столична община.\r\nАвтобусите ще спират двупосочно на следните спирки: „бул. Цар Борис III“, „ж.к. Красно село“, “Ул. Тодор Каблешков“, „НИМ“, „Кв. Бояна“, “Бялата чешма“, “Тихия кът“, “Дендрариум“ и “Златните мостове“. \r\nПървите и последните курсове по направлението са в следните часове: \r\n- 06:34 ч. първи курс в посока бул. „Цар Борис ІІІ“ – м. „Златните мостове“; \r\n- 19:45 ч. последен курс в посока м. „Златните мостове“ - бул. „Цар Борис ІІІ“. \r\nУвеличава се броя на обслужващите коли по автобусна линия № 66 /Зоопарка – хотел „Морени“/, съответно в: \r\n- 07:30 ч. първи курс в посока Зоопарка – хотел Морени; \r\n- 18:00 ч. последен курс в посока хотел Морени – Зоопарка.", "date": "2017-06-29", "title": "София:  Въвежда се в експлоатация на експресна автобусна линия № 163"}
{"url": "http://www.focus-news.net/news/2017/06/29/2410217/nimh-ekstremalen-indeks-za-pozharoopasnost-ima-v-10-oblasti-v-stranata-za-30-yuni-2017-g.html", "text": "Екстремален индекс за пожароопасност има в 10 области в страната за 30 юни 2017 г. Това сочи справка на сайта на Националния институт по метеорология и хидрология (НИМХ) при БАН. Степента на предупреждението важи за части от областите: Видин, Плевен, Велико Търново, Добрич, Варна, Бургас, Кърджали, Хасково, Стара Загора и Благоевград. При този индекс са възможни бързо разпространяващи се много силни пожари с въвличане на дървесните корони. \r\nМного голям индекс за опасност от пожари има в цяла Севрна България, с изключение на област Ловеч, както и в южната и югоизточната част на страната.\r\nТази степен на предупреждение означава, има риск за възникване на пожари в местности с гори и храсти. На хората се препоръчва да бъдат внимателни сред природата, да не палят огън на открито, нито да изхвърлят незагасени цигари.", "date": "2017-06-29", "title": "НИМХ: Екстремален индекс за пожароопасност има в 10 области в страната за 30 юни 2017 г."}
{"url": "http://www.focus-news.net/news/2017/06/29/2410210/nimh-v-lom-plovdiv-i-oryahovo-sa-podobreni-absolyutnite-temperaturni-rekordi-za-yuni.html", "text": "Максималните температури днес в страната са от 35 градуса в Шумен и Разград до 40 градуса в Пловдив и 41 градуса в Лом и Оряхово. Това съобщиха за Агенция \"Фокус\" от Националния институт по метеорология и хридрология (НИМХ) при БАН.В Лом, Пловдив и Оряхово са подобрени абсолютните температурни рекорди за юни, които са измерени на 26 юни 2007 г. Тогава в Лом и Оряхово е отчетена температура от 40 градуса, а в Пловдив - 39 градуса. По-ниски са останали температурите по Черноморието - от 25 градуса в Шабла до 33 градуса в Бургас. В София максималната температура днес достигна 36 градуса.", "date": "2017-06-29", "title": "НИМХ: В Лом, Пловдив и Оряхово са подобрени абсолютните температурни рекорди за юни"}
{"url": "http://www.focus-news.net/news/2017/06/29/2410216/predstoyashti-sabitiya-v-stranata-za-30-yuni-agentsiya-fokus.html", "text": "***\r\nОт 09.00 часа ще започне редовното заседание на Народното събрание.\r\n***\r\nОт 09.30 часа 4-ти състав на Специализирания наказателен съд ще заседава по делото срещу Ценко Ч., Мартин Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 09.30 часа 21-и състав на Софийски градски съд ще заседава по делото срещу акушерката Емилия К. (чл. 115-118 НК).\r\n***\r\nОт 10.00 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за образуване и ръководене на организирана престъпна група.\r\n***\r\nОт 10.30 часа в зала „Изток“ на Народното събрание ще се проведе дискусия на тема „Политически аспекти на Парламентарното измерение на първото Българско председателство на Съвета на Европейския съюз“ с участието на членовете на Европейския парламент от Република България и ръководствата на Комисията по външна политика, Комисията по отбрана, Комисията по вътрешна сигурност и обществен ред, Комисията по бюджет и финанси, Комисията по икономическа политика и туризъм и Комисията по енергетика .\r\n***\r\nОт 10.30 часа на паркинга пред Стадион Васил Левски Столична община и Лидл България ще обявят официалния старт на проекта \"Зелена линия Витоша\" 2017. Параметрите на проекта Зелена линия Витоша 2017 ще представят Евгени Крусев, заместник-кмет по транспорта на Столична община и Милена Драгийска, главен изпълнителен директор на Лидл България.\r\n***\r\nОт 11.00 часа пред бюст-паметника на писателя Николай Хайтов Националният фронт за спасение на България, ПГ „Обединени патриоти“ и телевизия СКАТ ще отбележат 15-а годишнина от кончината на великия писател Николай Хайтов. На събитието ще присъстват вицепремиерът Валери Симеонов, както и народни представители от ПГ „Обединени патриоти“.\r\n***\r\nОт 12.00 часа в зала 108 в Българската народна банка ще се състои пресконференция за представяне на новата медна възпоменателна монета на тема „140 години от рождението на Елин Пелин“ от серията „Български творци”.\r\n***\r\nОт 13.30 часа 16-и състав на Специализирания наказателен съд ще заседава по делото срещу Алмохаммад А., Ал Абдалах Ф. и Ал Фанди Я., на които са повдигнати обвинения за тероризъм. \r\n***\r\nОт 14.00 часа 10-и състав на Специализирания наказателен съд ще заседава по делото срещу Станислав С., Станислав Т. и др., на които са повдигнати обвинения за образуване и ръководене на организирана престъпна група.\r\n***\r\nОт 14.00 до 18.00 часа в зала „Киев“ на Парк-хотел Москва, ще се състои обществена дискусия за смесени изборни системи и ще бъде предложен за обсъждане законопроект, изготвен от БСП, който предвижда 120 мажоритарно и 120 пропорционално избрани народни представители. \r\n***\r\nОт 17.00 часа в Столичната библиотека официално ще бъде открит Вторият международен хайку форум.\r\n***\r\nОт 17.00 часа в Софийската градска художествена галерия ще бъдат връчени наградите в тазгодишното издание на Националния конкурс за поезия „В полите на Витоша”.\r\n***\r\nОт 17.00 часа в галери „Средец“ ще бъде открита изложбата „Ярослав Вешин – един колоритен чех в България“. Изложбата е подготвена по повод 101-ата годишнина на Националния военноисторически музей.\r\n***\r\nОт 18.00 часа в литературен клуб „Перото“ ще бъде представена книгата на проф. д-р Георги Йончев – „Култура и психология: антропология на психичната болест“.\r\n***\r\nОт 19.00 часа на Лятната естрада в Борисовата градина ще се състои концерт на Софийския духов оркестър.\r\n***\r\nОт 20.00 часа в парка на Военна академия „Г. С. Раковски ще бъде открито осмото издание на летния фестивал „Опера в парка“.\r\n***\r\nОт 20.00 часа в парк-дворец Врана ще бъде открито четвъртото издание на цикъла концерти „Споделете музиката в Двореца Врана“ на Софийска филхармония.\r\n***\r\nОт 20.00 часа в зала 1 на НДК италианско трио IL VOLO ще изнесе концерт.\r\n***\r\nОт 23.00 часа започва програмата, с която ваканционно селище Албена ще посрещне първото юлско слънце.\r\n***\r\nОт 10.00 часа в двора на ПГ  „Св. Патриарх Евтимий“ ще бъде открита нова  мемориална плоча в памет на писателя Николай Хайтов. \r\n***\r\nРайонен съд-Асеновград ще заседава по искането на прокуратурата за вземане на мярка за неотклонение „задържане под стража“ спрямо деветимата обвиняеми заради участието им в побой над деца спортисти.\r\n***\r\nЩе се проведе кръгла маса на тема „Устойчиви партньорства и решения за активно сътрудничество между академичните среди и Държавната агенция за закрила на детето“.\r\n***\r\nОт 09.30 часа в зала „22-ри септември” в сградата на Община Благоевград ще се проведе редовното заседание на Общинския съвет.\r\n***\r\nЗа пета поредна година в Боровец ще се проведе фолклорният фестивал \"Магията на Рила планина\".\r\n***\r\nОт 10.00 часа до входа на Летище Бургас ще отвори врати Авиомузей Бургас. Програмата започва с детска работилница за изработване на хартиени самолети и хвърчила, демонстрация на макетите, изложба с рисунки на летателни апарати и др.\r\n***\r\nОт 11.00 часа в Експозиционен център \"Флора-Бургас\" ще започне търговското изложение за вино и храни, произведени в България - \"Винен Джулайфест 2017\".\r\n***\r\nОт 19.00 часа в парк \"Езеро\" до Конната база официално ще бъде открито 10-то издание на Фестивала на пясъчните скулптури.\r\n***\r\nОт 19.00 часа на Централния плаж до Моста ще започне концерт за Джулай морнинг.\r\n***\r\nОт 14.00 часа общинският съветник от ПП ГЕРБ Калин Калевски ще проведе приемен ден в офиса на партията на ул. „Георги Бенковски” №1\r\n***\r\nОт 10.30 часа пред Здравната служба ще бъде открит Център за работа с деца и младежи.\r\n***\r\nОт 17.00 часа на ул. \"Христо Ботев\" 18 А ще бъде открит приемният офис на народните представители от \"БСП за България\".\r\n***\r\nОт 17.30 часа в РНБ „П. Р. Славейков” ще бъде представена книгата „Народни песни и обичаи от село Сушица през XIX век” от Диляна Стоянова.\r\n***\r\nОт 19.00 часа на пл. „Цар Асен I“ ще бъде открит Международният реанакторски фестивал „Ежедневието на средновековен Търновград – Възходът на цар Калоян”. \r\n***   \r\nОт 11.30 ч. в  Конферентната зала на Областната администрация  ще се проведе кръгла маса на тема: „Равен достъп до жилища за роми от кв.”Нов път” – гр. Видин. История и реалности” \r\n***\r\nОт 15.00 часа в в хотел „Хемус” Българското училище за политика „Димитър Паница” организира регионална среща по проблемите на децата от Северозападен район на България.\r\n***\r\nОт 09.00 часа в спортна зала „Никола Петров“ ще започне Държавен индивидуален шампионат по акробатика за юноши и девойки, младежи, мъже и жени, под домакинството на КСА „Акро Нова”.\r\n***\r\nОт 21.00 часа в Летния театър ще бъде представен филмът „Лудетини“, режисьор Паоло Вирдзи, част от гостуването на „София филм фест“ в града. \r\n***\r\nОт 07.30 часа Негово Високопреосвещенство Неврокопски Митрополит Серафим ще извърши тържествен водосвет за освещаване на новопостроения параклис „Св. ап. Павел“. От 09.30 часа ще отслужи Света Литургия. \r\n***\r\nОт 19.00 часа на пл. „Свобода“ ще се проведе концерт на Фолклорен ансамбъл „Кирилица“ и Танцов ансамбъл „Фантазия“. Събитието е част от Дните на руската култура  - Добрич 2017.\r\n***\r\nОт 11.00 часа в регионалния пресклуб на БТА сдружение „ЛАРГО“ ще представи резултатите от изпълнения проект „Жажда за живот\" - рисковете пред детското развитие се появяват още преди раждането.\r\n***\r\nОт 18.00 часа във фоайето на Общински драматичен театър ще бъде открита изложбата „Модни скици” на участници в клуба по моден дизайн към ПМГ – Кюстендил. \r\n***\r\nОт 18.00 часа на площад „Велбъжд” ще се представи фолклорният спектакъл „Свята земя българска”. Участват ансамбъл „Чинари”, Поли Паскова, Шкумбата”. \r\n***\r\nОт 09.00 часа на сцената на галерия „Тракарт“ ще се проведе публичната защита на дипломните проекти на завършващите арт мениджъри и арт PR-и от випуск 2017 на АМТИИ. \r\n***\r\nОт 9.00 часа в Окръжен съд Пловдив ще се гледа делото срещу жена, обвинена в кражба на чужди вещи.  \r\n***\r\nОт 9.00 часа в Районен съд- Пловдив ще се гледа делото срещу жена, обвинена причинила имотна измама в особено големи размери – 660 050 лв. \r\n***\r\nОт 13.30 часа в Районен съд – Пловдив ще се гледа делото срещу жена, обвинена в отглеждането на марихуана. \r\n***\r\nОт 17.00 часа ще отворят вратите на първото издание на пловдивския рок фестивал – Hills of Rock 2017, който се провежда в парка около \"Гребен канал\" до стадион „Пловдив”.\r\n***\r\nОт 09.30 часа на стената на яз. Бели Лом ще се проведе състезание по риболов за служители на ОДМВР – Разград и РДПБЗН-Разград.\r\n***\r\nОт 13.00 часа в Гербовата зала на Община Свищов регионалният представител на Комисията за защита от дискриминация организира приемна.\r\n***\r\nОт 11.00  часа в зала 105 на Община Сливен ще се проведе пресконференция с участници - кметът Стефан Радев, председателят на постоянната Комисия по здравеопазване към ОС д-р Димитър Павлов и членовете на комисията, изпълнителният директор на МБАЛ \"Д-р Иван Селимински\"- Сливен д-р Васислав Петров и директорът на РЗИ-Сливен - д-р Петя Балулова.  Темата е бъдещето на Центъра за кожно-венерически заболявания.  \r\n***\r\nОт 11.30 часа от паркинг при църква „Св. Висарион Смолянски“ в Смолян ще бъде даден стартът на тридневния велотур, който ще  премине  през селата Турян, Милково, Кошница, Могилица, Горна Арда, Арда, Сивино, Смилян, Полковник Серафимово. \r\n***\r\nОт 12.00 часа в в църквата „Св. св. Петър и Павел” ще бъде раздадена благословена трапеза по повод Петровден – празникът на село Босина.\r\n***\r\nОт 13.00 часа в зала 2 в сградата на Община Стара Загора ще се проведе пресконференция по повод откриването на Международния турнир по лека атлетика „Самарско знаме“, в която ще вземе участие сребърната медалистка в скока на височина от Олимпийските игри в Рио де Жанейро и от Европейското първенство в Амстердам през миналата година Мирела Демирева.\r\n***  \r\nОт 17.00 часа в крайдунавския парк ще се проведе Празник на кайсията.\r\n*** \r\nОт 18.00 часа в кв. „Момина баня“, местността „Дюлите“ , ще се състои официалното откриване на Националния събор „Хайдут Генчо“. \r\n***\r\nОт 16.00 часа в Чипровската света обител „Св. Йоан Рилски“ ще бъде посрещнато копие на чудотворната икона на Св. Богородица – „Вратарница“ от Света гора. От 18.00 часа ще бъде отслужена тържествена архиерейска Вечерня в централния манастирски храм с последованието на петохлебието.\r\n***\r\nОт 22.00 часа под звездите на централния плаж на къмпинг „Добруджа” ще започне музикалната програма за Джулай Морнинг.\r\n***  \r\nОт 14.00 часа в зала 2 на областна администрация ще се проведе извънредно заседание на Асоциацията по ВиК.", "date": "2017-06-29", "title": "Предстоящи събития в страната за 30 юни (Агенция „Фокус“)"}
{"url": "http://www.focus-news.net/news/2017/06/29/2410220/pazardzhik-tsigancheta-ezhednevno-se-kapyat-v-gradskiya-kanal-pasha-ark-prez-letnite-zhegi.html", "text": "Циганчета могат да бъдат забелязани ежедневно да се къпят в градския канал „Паша арк“ в горещите летни дни, предаде репортер на Радио „Фокус“ – Пазарджик. Те пристигат с велосипеди от циганската махала в града и прекарват там по няколко часа. Най-често скачат от мостчетата по канала. Къпането в градския канал е забранено, но този водоем не е охраняван и в случай на инцидент с някое от децата, няма кой да окаже помощ. Дълбочината на канала е от 80 см до 1 метър. Водата е замърсена с листа, които се носят по течението, и много наноси. Ромските деца, които се спасяват от жегите във водите на „Паша арк“, са на възраст от 5 до 13 години и не са придружавани от възрастни.\r\nАлбена ЖИЛЕКОВА", "date": "2017-06-29", "title": "Пазарджик: Циганчета ежедневно се къпят в градския канал „Паша арк“ през летните жеги"}
{"url": "http://www.focus-news.net/news/2017/06/29/2410215/gulf-times-katar-e-gotov-da-obsadi-nyakoi-legitimni-vaprosi-s-arabskite-strani-koito-mu-nalozhiha-blokada.html", "text": "Катар е готов да обсъди някои „легитимни въпроси“ с арабските страни, които му наложиха блокада, с цел да се прекрати регионалната криза, предава Gulf Times.\r\nСпоред Катар някои от исканията, които бяха поставени от Саудитска Арабия, Бахрейн, ОАЕ и Египет, са невъзможни за изпълнение.\r\nВъншният министър на Катар шейх Мохамед бин Абдулрахман ал Тани заяви, че Доха има интерес в преговорите по някои въпроси, засягащи страните от Персийския залив.\r\n„Не можем да „прекратим връзките си с т.нар. Ислямска държава, Ал Кайда и Хизбула“, защото такива връзки не съществуват“, заяви шейх Мохамед бин Абдулрахман ал Тани.  Симеон Миланов", "date": "2017-06-29", "title": "Gulf Times: Катар е готов да обсъди някои „легитимни въпроси“ с арабските страни, които му наложиха блокада"}
{"url": "http://www.focus-news.net/news/2017/06/29/2410205/nikola-gruevski-spetsializiranata-prokuratura-e-ofis-na-sdsm.html", "text": "ВМРО-ДПМНЕ е нападната, както никога досега в историята на Македония, заяви бившият премиер Никола Груевски, цитиран от Фокус (Македония) . Той обвини Специализираната прокуратура, че е \"офис на СДСМ\".\r\n„Те взимат решения без никакви правни доказателства“, изтъкна по време на пресконференция лидерът на ВМРО-ДПМНЕ. \r\n„Целта е ВМРО-ДПМНЕ, целта е крушение на ВМРО. Таргетът е ВМРО. Всички случаи са против ВМРО. Искам да кажа, че няма да успеят, няма да ни смажат“, каза Никола Груевски.\r\n„Нашата вина е, че бяхме бронята на държавата, която сдържа приемането и подписването на вредни договори. Че се борихме за унитарния характер на нашата държава“, заяви в изказването си председателят на ВМРО-ДПМНЕ Никола Груевски. Симеон Миланов", "date": "2017-06-29", "title": "Никола Груевски: Специализираната прокуратура е „офис на СДСМ“"}
{"url": "http://www.focus-news.net/news/2017/06/29/2410222/sport-britanetsat-aleks-uord-se-kvalifitsira-za-uimbaldan.html", "text": "Британският тенисист Алекс Уорд се квалифицира за Уимбълдън, след победа срещу руснака Теймураз Габашвили.\r\nАлекс Уорд спечели с 6:7, 6:4, 6:1 в третия и последен кръг на квалификациите в Роухемптън. \r\nВ последния кръг отпаднаха британците Маркъс Уилис и Джей Кларк.", "date": "2017-06-29", "title": "Спорт: Британецът Алекс Уорд се квалифицира за Уимбълдън"}
{"url": "http://www.focus-news.net/news/2017/06/29/2410218/ministar-nikolina-angelkova-razgovarya-s-kandidata-za-nov-generalen-sekretar-na-svetovnata-organizatsiya-po-turizam-zurab-pololikashvili.html", "text": "Министърът на туризма Николина Ангелкова проведе в Белград работна среща с предложения за нов генерален секретар на Световната организация по туризъм (СОТ) към ООН Зураб Пололикашвили от Грузия. Това съобщиха от пресцентъра на Министерството на туризма. Неговата кандидатура за отговорния пост бе гласувана в рамките на 105-ата сесия на Изпълнителния съвет на СОТ в Мадрид през месец май 2017 година и България беше сред страните, които я подкрепиха.\r\nДвамата обсъдиха възможностите за сътрудничество между Министерството на туризма и СОТ, както и  бъдещи съвместни инициативи за устойчивото развитие на сектора.\r\nНиколина Ангелкова запозна Зураб Пололикашвили с предприетите от туристическата администрация стъпки за устойчивото развитие на туризма и го увери, че България ще продължи да бъде един от най-активните членове на СОТ.\r\nНовият генерален секретар на организацията ще бъде с мандат 2018– 2021 г. Очаква се изборът да бъде оповестен на 22-рата сесия на Генералната асамблея на СОТ в китайския град Ченду през септември тази година.", "date": "2017-06-29", "title": "Министър Николина Ангелкова разговаря с кандидата за нов генерален секретар на Световната организация по туризъм Зураб Пололикашвили"}
{"url": "http://www.focus-news.net/news/2017/06/29/2410221/sindikatite-v-mvr-i-ministar-radev-otnovo-ne-postignaha-saglasie-za-uvelichenieto-na-politseyskite-zaplati-protestat-na-5-yuli-ostava-obzor.html", "text": "Синдикалната федерация на служителите в МВР (СФСМВР) и министър Валентин Радев отново не постигнаха съгласие за увеличението на полицейските заплати. Това стана ясно след проведена среща между двете страни в Министерството на вътрешните работи. Радев съобщи пред журналисти, че е казал директно на представителите на синдикатите, че няма как де има увеличение на заплатите преди края на годината. Той посочи още, че на срещата е станало дума за дрехите, за заплатите и за протестите, като той е потвърдил желанието за диалог. Министърът на вътрешните работи коментира, че Министерството и синдикатите са от една страна, като от другата са лошите. По думите му заплащането и мотивацията на всички, които са на терен не е достатъчно, тъй като се намират кандидати за полицаи, но когато се обявява конкурс, тези, които се явяват, не са достатъчно качествени, за да покрият критериите. Радев каза още, че ако не са били осигурени нови униформи за полицаите, той също би излязъл на протест заедно с тях. Министър Радев посочи, че не е оптимист, че би могло да настъпят промени в бюджета за тази година, които да позволят увеличение на заплатите. Той посочи още, че синдикатите се заиграват с партиите, което не прави добро впечатление. По думите му, ако полицаите нямат финансов стимул да борят престъпността, ще вършат работата си по-слабо.\r\nЗа Агенция „Фокус“ заместник-председателят на Синдикалната федерация на служителите в МВР Борис Прешелков уточни, че на срещата не са се взели никакви решения и с един добър протест ще помогнат на министър Валентин Радев да разбере, че няма как МВР да функционира с ниските заплати, които получават служителите. По думите му на срещата синдикатите са изслушали информация за направеното от Министерството, от парламента и с това в общи линии се е изчерпал дневният ред. Той поясни, че министърът е говорил за приоритети в Министерството и други неща, които не са били залегнали в дневния ред. Според него министър Радев сам е изредил доста аргументи в посока на увеличение на заплатите, но като цяло от негова страна не е било казано, че тази година ще има някаква промяна на заплащането. Прешелков  заяви, че готвеният протест на 5 юли ще се проведе. По думите му процентът, с който да бъдат увеличени заплатите в МВР, е нещо, което подлежи на договаряне, но към момента преговорите дори не са започнали по същество. Прешелков обясни, че 5 юли полицаите ще протестират срещу нещата, които се извършват в МВР и срещу ниските възнаграждения. „Оттам нататък, министърът би трябвало да ни приеме на преговори и да коментираме директните цифри и параметри“, допълни Борис Прешелков.", "date": "2017-06-29", "title": "Синдикатите в МВР и министър Радев отново не постигнаха съгласие за увеличението на полицейските заплати, протестът на 5 юли остава (ОБЗОР)"}
{"url": "http://www.focus-news.net/news/2017/06/29/2410223/plovdiv-za-chetvarti-poreden-pat-v-grada-byaha-vracheni-nagradi-na-uchiteli-za-visok-profesionalizam-i-vseotdaynost-v-profesiyata.html", "text": "За четвърти пореден път в Пловдив бяха връчени годишните награди на Регионалното управление по образованието (РУО) на учители за техния висок професионализъм и всеотдайност към професията. Това съобщиха за Радио „Фокус“ – Пловдив от РУО-Пловдив. От институцията уточниха, че наградите са учредени и за постигнати значими резултати в образователно-възпитателния процес. Над 100 учители, педагози и директори са присъствали на церемонията. Наградите са разпределени в няколко категории. От Регионалното управление по образование в Пловдив обясниха, че тази година подходът при номиниране е бил отворен, за да може самата процедура да е възможно най-точна. „По този начин всеки един от учителите, който е разрешил дори един казус, променил е една човешка съдба, може да получи заслужено признание за труда си“, твърдят от институцията. На годишните награди на Регионалното управление по образованието в Пловдив са наградени 70 педагогически специалисти от Пловдивска област – от градовете Пловдив, Първомай, Асеновград, Сопот, Карлово и Раковски, както и от селата Крумово, Строево, Труд, Войсил и други.\r\nТони МИХАЙЛОВ", "date": "2017-06-29", "title": "Пловдив: За четвърти пореден път в града бяха връчени награди на учители за висок професионализъм и всеотдайност в професията"}
{"url": "http://www.focus-news.net/news/2017/06/29/2410224/guardian-sauditskite-vlasti-otrichat-bivshiyat-prestolonaslednik-da-e-pod-domashen-arest.html", "text": "Сваленият саудитски коронован принц Мохамед бин Найеф, е под домашен арест в двореца си в град Джеда, намиращ се на Червено море, предава Guardian.\r\nСпоред британското издание, позоваващо се на местни източници близки до кралското семейство, това се случва, за да може наследникът му на позицията престолонаследник Мохамед бин Салман да консолидира властта си.\r\nВисокопоставени саудитски представители отрекоха бившият престолонаследник да е под домашен арест.\r\nДруг представител на управляващите в Риад заяви пред американски медии, че „това е само преходен период.“\r\n„Принц Мохамед бин Салман не иска да поема никакви рискове. Това не е домашен арест. Нищо подобно“, заяви същият саудитски представител.  Симеон Миланов", "date": "2017-06-29", "title": "Guardian: Саудитските власти отричат бившият престолонаследник да е под домашен арест"}
{"url": "http://www.focus-news.net/news/2017/06/29/2410226/nimh-preduprezhdenie-za-opasno-visoki-temperaturi-e-v-sila-za-vsichki-oblasti-na-stranata-za-30-yuni-2017-g.html", "text": "Предупреждение за опасно високи температури е в сила за всички области на страната за 30 юни 2017 г. Това сочи справка на интернет страницата на Националния институт по метеорология и хидрология (НИМХ) към БАН. За областите Кюстендил, Благоевград, Пазарджик, Видин, Монтана, Враца, Плевен, Ловеч, Пловдив, Велико Търново, Стара Загора, Хасково, Кърджали, Русе, Сливен, Ямбол, Силистра, Шумен, Добрич, Варна и Бургас е сила оранжев код. Там ще бъде горещо, с максимални температури между 38° и 41°. \r\nЖълт код за потенциално опасно време е обявен за областите Перник, София, София – област, Смолян, Габрово, Търговище и Разград. Там времето ще бъде горещо, с максимални температури между 35° и 38°. \r\nОбявените кодове за опасни метеорологични явления имат за цел да предупредят, че високите температури могат да доведат до здравни проблеми за чувствителни и болни хора, възрастни и деца, както и да препоръчват на гражданите да следят прогнозите за времето и да действат съобразно препоръките на властите.", "date": "2017-06-29", "title": "НИМХ: Предупреждение за опасно високи температури е в сила за всички области на страната за 30 юни 2017 г."}
{"url": "http://www.focus-news.net/news/2017/06/29/2410227/ruse-zam-predsedatelyat-na-gerb-tsvetan-tsvetanov-shte-poseti-selo-trastenik.html", "text": "Председателят на Парламентарната група на ГЕРБ и зам.-председател на партията Цветан Цветанов ще посети село Тръстеник /Община Иваново, Област Русе/ на 30 юни 2017 година /петък/. Цветанов ще присъства на заключителна предизборна среща на кандидата за кмет на населеното място д-р Атанас Атанасов с жители на Тръстеник. Това съобщиха от пресцентъра на ПП ГЕРБ. На срещата ще присъстват народният представител и областен координатор на ГЕРБ-Русе Пламен Нунев и общинският ръководител на партията Никола Пеков. Събитието ще се състои от 19.00 часа в салона на читалището в центъра на село Тръстеник.", "date": "2017-06-29", "title": "Русе: Зам.-председателят на ГЕРБ Цветан Цветанов ще посети село Тръстеник"}
{"url": "http://www.focus-news.net/news/2017/06/29/2410230/varna-obshtinskiyat-savetnik-ot-gerb-nikolay-georgiev-zapozna-zhiteli-na-rayon-odesos-s-evroproektite-koito-se-realizirat-grada.html", "text": "„Мащабни инфраструктури проекти, финансирани чрез оперативните програми от предходния програмен период, са осигурили инвестиции във Варна за над 250 млн. лв. Това коментира на среща с жители на централния район „Одесос” общинският съветник от ГЕРБ и председател на постоянната комисия „Европейски въпроси и международно сътрудничество” към местния парламент д-р Николай Георгиев, съобщиха от пресцентъра на ПП ГЕРБ. Сред успешните проекти с огромно значение за града той открои инвестициите в интегрирания градски транспорт, пречиствателните станции във Варна и Златни пясъци, пешеходния ринг. „Вече се работи и по нови инфраструктурни проекти, финансирани по ОП „Региони в растеж” и „Околна среда” в новия програмен период. Стойността им надхвърля 130 млн. лв.”, отчете д-р Николай Георгиев.  \r\nСрещата се проведе по инициатива на ръководителя на районната организация на ПП ГЕРБ-Одесос и народен представител д-р Руслан Тошев. Участие взеха и общинските съветници Юлиана Боева, Славчо Славов, Пейчо Бюлбюлев и Бонка Банкова. \r\nВъв фокуса на дискусията бяха усилията на общината за модернизиране на градската среда и образователната инфраструктура. Обсъдени бяха и международни проекти, по които Варна си партнира с градове като Лисабон, Гент, Дебрецен, Острава, Белград и др.", "date": "2017-06-29", "title": "Варна: Общинският съветник от ГЕРБ Николай Георгиев запозна жители на район „Одесос” с европроектите, които се реализират града"}
{"url": "http://www.focus-news.net/news/2017/06/29/2410228/dha-novi-sluchai-na-hranitelni-napravyaniya-na-turski-voynitsi-tozi-pat-vav-vms-baza.html", "text": "Регистрирани са нови случаи на хранителни натравяния на турски войници във ВМС база „Аксаз” в околия Мармарис на провинция Мугла, предаде информационната агенция Догу хабер ажансъ (ДХА). През последните три дни общо 87 войници са били приети на лечение в държавната болница. На 27 юни – 7 души, вчера – други 70 и днес – още 10 души. Оплакванията им са за повръщане, гадене, световъртеж и болки в главата. Няма опасност за живота на войниците. В момента се вземат кръвни проби и проби  от водата и хранителните продукти в поделението. Във ВМС база „Аксаз” храните за войниците  се подготвят от самите тях, посочва още ДХА. Георги Димов", "date": "2017-06-29", "title": "ДХА: Нови случаи на хранителни направяния на турски войници – този път във ВМС база"}
{"url": "http://www.focus-news.net/news/2017/06/29/2410231/reuters-britanskite-leybaristi-zagubiha-vazhen-parlamentaren-vot-sreshtu-pravitelstvoto-na-tereza-mey.html", "text": "Британският министър-председател Тереза Мей спечели подкрепа за политиката си с голямо парламентарно мнозинство, предава Reuters .\r\nТереза Мей визитата си в Берлин, а министърът на отбраната Майкъл Фалън напусна Брюксел, за да пристигне в страната за важно парламентарно гласуване, което сериозно представляваше сериозна заплаха за политиката на правителството.\r\nОпозиционната Лейбъристка партия се опита да победи  правителството при парламентарен вот за заплатите в публичния сектор. С подкрепата на Демократичната юнионистка партия, торите надделяха във вота.\r\nПравителството трябваше да направи отстъпки по въпроса за правото на аборт. Други предложение промени за гласуване включваха позицията на премиерът Тереза Мей относно напускането на Европейския съюз. От опозицията настояха страната да остане част от единния пазар на съюза.\r\nПредложението бе отхвърлено с голямо мнозинство от парламента. Симеон Миланов", "date": "2017-06-29", "title": "Reuters: Британските лейбъристи загубиха важен парламентарен вот срещу правителството на Тереза Мей"}
{"url": "http://www.focus-news.net/news/2017/06/29/2410233/vidin-namaliha-tsenata-na-benzina-v-grada.html", "text": "Намалиха цената на бензина във Видин, предаде репортер на Радио “Фокус”-Видин. Към момента цена на литър бензин по бензиностанциите е 2,06 лв., – с 3 стотинки по-ниска в сравнение с цената преди няколко дни, която бе 2,09 лв. За 2,06 лв. за литър се продава и дизелът, който също е с 3 стотинки по евтин спрямо предходната седмица. Най-драстично е намалението за автомобилите на авто-газ. Само преди дни цената на газта за автомобили се продаваше за 0,98 лв., новата цена е 0,92 лв. за литър.\r\nАнна ЛОЗАНОВА", "date": "2017-06-29", "title": "Видин: Намалиха цената на бензина в града"}
{"url": "http://www.focus-news.net/news/2017/06/29/2410235/the-jerusalem-post-izrael-mozhe-da-zamrazi-danachnite-postapleniya-na-palestinskata-avtonomiya.html", "text": "Израел има правото да замрази данъчните постъпления на Палестинската автономия, за да спре финансовия поток към терористични групи и семействата им, предава The Jerusalem Post.\r\nТова заявиха правни експерти от Министерството на правосъдието и отбраната за израелския парламент.\r\nПодобен законопроект е в подготвителна фаза преди второ и трето четене, след което ще добие силата на закон.\r\nМинистър-председателят Бенямин Нетаняху заяви, че е важно да се спре това финансиране. Кабинетът по сигурността още миналото лято се е съгласил с това, но практически финансирането продължава, заяви авторът на законопроекта Елазар Щерн. Симеон Миланов", "date": "2017-06-29", "title": "The Jerusalem Post: Израел може да замрази данъчните постъпления на Палестинската автономия"}
{"url": "http://www.focus-news.net/news/2017/06/29/2410236/premierat-boyko-borisov-priyatelstvoto-mezhdu-balgariya-i-harvatiya-ima-dalboki-istoricheski-koreni-i-prodalzhava-da-se-razviva-uspeshno.html", "text": "Министър-председателят Бойко Борисов и кметът на град Дубровник Мато Франкович откриха паметна плоча на Дубровнишката грамота на цар Иван Асен II в града. Това съобщиха от правителствената информационна служба. Паметникът е символ на историческите връзки между България и Хърватия и на почит към нашите предци. \r\nВ словото си по време на церемонията премиерът Борисов отбеляза, че приятелството между двете държави има дълбоки исторически корени, като и сега партньорството им продължава да се развива успешно на Балканите и в Европейския съюз. По думите му, грамотата, с която през 1230 г. цар Иван Асен II предоставя на дубровнишките търговци привилегии, е важен исторически извор за търговските връзки. Премиерът припомни и други исторически моменти от контактите между двата народа – ролята на Павел Джорджич при избухването на Търновското въстание и на Йосип Щросмайер за издаването на сборника с народни песни на братя Миладинови. \r\n„Убеден съм, че сега в ЕС и в НАТО, всички ние, заедно на Балканите, ще спрем да говорим за конфликти, а ще говорим как да развием бизнеса, как да се увеличат доходите и как хората да живеят по-добре“, заяви още министър-председателят Борисов. \r\nПремиерът Бойко Борисов, заедно с вицепремиера и министър на външните работи Екатерина Захариева и с министъра за Българското председателство на Съвета на ЕС 2018 Лиляна Павлова, е в Хърватия за участие утре в Срещата на върха на държавните и правителствени ръководители на страните-участнички в Процеса за сътрудничество в Югоизточна Европа.", "date": "2017-06-29", "title": "Премиерът Бойко Борисов: Приятелството между България и Хърватия има дълбоки исторически корени и продължава да се развива успешно"}
{"url": "http://www.focus-news.net/news/2017/06/29/2410238/veliko-tarnovo-zam-predsedatelyat-na-gerb-tsvetan-tsvetanov-be-ofitsialen-gost-na-tarzhestvenoto-chestvane-po-sluchay-praznika-na-lyaskovets.html", "text": "Председателят на Парламентарната група на ГЕРБ и зам.-председател на партията Цветан Цветанов бе официален гост на тържественото честване по случай празника на Лясковец. Това съобщиха от пресцентъра на ПП ГЕРБ. \"Щастлив съм, че на Петровден съм в Лясковец, за да отбележа празника на града, заедно с кмета д-р Ивелина Гецова, председателя на Общинския съвет Даниела Арабаджиева и всички местни жители. От името на ПГ на ГЕРБ ви уверявам, че винаги ще сме протегната ръка към вас. Честит празник на Лясковец! И честито на всички именици\", заяви той.\r\nНа събитието присъстваха министърът на регионалното развитие и благоустройството Николай Нанков, великотърновският кмет и председател на НСОРБ Даниел Панов, народният представител от ГЕРБ инж. Клавдия Ганчева, кметове и председатели на съвети от другите общини в региона.\r\nЦветан Цветанов присъства и на тъpжecтвeнaтa cecия нa Общинcкия cъвeт и нaгpaждaвaнето нa зacлyжилитe гpaждaни и oтличeнитe ляcкoвcки дeцa. \r\n\"Много съм щастлив от това, че има толкова талантливи деца, защото те дават добрата перспектива за бъдещето на Лясковец\", каза зам.-председателят на ГЕРБ. Цветанов призова присъстващите да бъдат позитивно настроени. \"Нека в този празничен ден да сме с протегната ръка, да изслушваме всички мнения, дори и да са различни от нашите\", посочи още той.", "date": "2017-06-29", "title": "Велико Търново: Зам.-председателят на ГЕРБ Цветан Цветанов бе официален гост на тържественото честване по случай празника на Лясковец"}
{"url": "http://www.focus-news.net/news/2017/06/29/2410211/the-straits-times-kitay-i-singapur-zasilvat-satrudnichestvoto-si-v-pet-klyuchovi-sferi.html", "text": "Сингапур и Китай работят върху сътрудничеството си в пет ключови области във финансовия сектор, предава The Straits Times.\r\nТова е заяви вицепремиерът на Сингапур Тарман Шанмугаратнам в края на пет дневната си визита в Китай.\r\nСпоред сингапурският вицепремиер регулаторните органи и финансовите пазари на двете страни задълбочават дългосрочните си връзки и кооперация.  Сингапурският вицепремиер и китайски представители заявиха, че ще работят заедно по реализацията на различни проекти в рамките на мащабната китайски инициатива „Един пояс, един път“. Симеон Миланов", "date": "2017-06-29", "title": "The Straits Times: Китай и Сингапур засилват сътрудничеството си в пет ключови сфери"}
{"url": "http://www.focus-news.net/news/2017/06/29/2410219/bbc-podkrepyanite-ot-sasht-sili-v-siriya-obkrazhiha-otryadite-na-islyamska-darzhavav-rakka.html", "text": "Подкрепяните от САЩ сили в Сирия обкръжиха напълно бойците на „Ислямска държава“ в Ракка, предава BBC.\r\n„Сирийските демократични сили“ (СДС) заявиха, че са блокирали всички пътища, по които екстремистите биха могли да се изтеглят на юг.\r\nТова бе потвърдено от американския полковник Райън Дилън, който каза, че „всички високоскоростни пътища, които стигат в Ракка от юг“, са блокирани. Той добави, че бойците на „Ислямска държава“, „изоставени от ръководството си, биват притискани от СДС по множество направления около града“.\r\nСпоред американския военен, кюрдско-арабската коалиция СДС е прочистила 19.4 кв.км. от бойци на „Ислямска държава“ в и около Ракка.\r\nПоне 100 хиляди са цивилните граждани, които са блокирани в Ракка.  Симеон Миланов", "date": "2017-06-29", "title": "BBC: Подкрепяните от САЩ сили в Сирия обкръжиха отрядите на „Ислямска държава“в Ракка"}
{"url": "http://www.focus-news.net/news/2017/06/29/2410240/predstoyashti-mezhdunarodni-sabitiya-za-30-yuni-agentsiya-fokus.html", "text": "Председателят на ЕК Жан-Клод Юнкер ще открие председателството на ЕС от Естония\r\n***  Министърът на отбраната на Катар Халид ал Атиях е на посещение в Анкара.\r\n***  Испанският премиер Мариано Рахой ще проведе разговор с полския си колега Беата Шидло относно Брекзит и европейската миграционна политика.", "date": "2017-06-29", "title": "Предстоящи международни събития за 30 юни (Агенция „Фокус“)"}
{"url": "http://www.focus-news.net/news/2017/06/29/2410242/sport-dani-alves-napuska-yuventus.html", "text": "„Ювентус“ обяви, че пуска Дани Алвес, което ще позволи на футболиста да се завърне в „Манчестър Сити“. Бразилецът, който е на 34-години, е желан трансфер на „Манчестър Сити“.\r\nСлед като Пабло Забалета и Бакари Сагна напуснаха „Сити“, клубът има голям интерес към бразилеца Алвес. Алвес е в „Ювентус“ едва от миналото лято, и напуска по средата на 2 годишния си договор с италианците.", "date": "2017-06-29", "title": "Спорт: Дани Алвес напуска \"Ювентус\""}
{"url": "http://www.focus-news.net/news/2017/06/29/2410237/parlamentat-odobri-zaem-v-razmer-na-200-mln-evro-ot-bankata-za-razvitie-na-saveta-na-evropa-obzor.html", "text": "Парламентът ратифицира Рамково споразумение за заем от 200 млн. евро от Банката за развитие на Съвета на Европа за периода 2014-2020 година. Споразумението засяга съфинансиране на проекти, изпълнявани със средства от ЕС по оперативните програми, съфинансирани от Европейските структурни и инвестиционни фондове. Заемът ще се усвоява на траншове, които ще се обвързват с разчетите по оперативните програми за националното съфинансиране и ще се придвижват по Закона за държавния бюджет. Заемът частично ще покрива българския принос във финансирането на инвестиционни проекти по програмите „Региони в растеж 2014-2020“, „Развитие на човешките ресурси 2014- 2020“ и „Наука и образование за интелигентен растеж 2012-2020“. Рамковото споразумение е подписано от министъра на финансите на 21 декември 2016 година. \r\nНародният представител от БСП Румен Гечев заяви, че в мотивите си за вземането на заема правителството е скрило, че средствата отиват за разселване на мигранти, а не за наука и растеж. Според него с вземането на заема страната ни влиза в схема, в която няма да може да откаже да разселва мигранти. Народният представител обясни, че Съветът на Европа ни дава тези пари при ясно условие, че след разходването на средства за образование и за наука, на второ място са разходите за финансиране на разселване на мигранти в България. Румен Гечев цитира мотивите на правителството, според които заемът се взема при \"много благоприятни финансови условия\". Той определи това като подигравка с парламента, защото по думите му е безскрупулно и нагло да предлагаш вземане на заем без да посочваш никакви числа. Според БСП правителството ще продължи да внася нови и нови заеми през няколко месеца, като най-вероятно тактиката ще бъде да се предлагат по 200-300 млн. месечно. Румен Гечев посочи, че с вземането на заема българският народ ще - не ще трябва да приема мигранти, които са отказани от Полша, Унгария, Чехия и Словакия. По думите му с тази кредитна линия правителството поема финансов ангажимент тези мигранти да бъдат настанени в България.\r\nБиляна ИВАНОВА", "date": "2017-06-29", "title": "Парламентът одобри заем в размер на  200 млн. евро от Банката за развитие на Съвета на Европа (ОБЗОР)"}
{"url": "http://www.focus-news.net/news/2017/06/29/2410234/afp-donald-tramp-shte-se-sreshtne-s-vladimir-putin-po-vreme-na-sreshtata-na-g-20.html", "text": "Американският президент Доналд Тръмп ще проведе лична среща с руския си колега Владимир Путин по време на събирането на Г-20 в Хамбург, предава AFP.\r\nОт Белия дом заявиха, че президентът Тръмп ще се срещне с Владимир Путин по време на срещата на Г-20, която ще се проведе на 7-ми и 8-ми юли в германския град Хамбург.\r\n„Докато е в Хамбург, президентът ще се срещне с много световни лидери“, заяви съветникът по национална сигурност Хърбърт Реймънд Макмастър. Симеон Миланов", "date": "2017-06-29", "title": "AFP: Доналд Тръмп ще се срещне с Владимир Путин по време на срещата на Г-20"}
{"url": "http://www.focus-news.net/news/2017/06/29/2410258/yunesko-odobri-obyavyavaneto-na-uzunbudzhak-za-biosferen-rezervat-ot-savremenen-tip.html", "text": "Организацията на обединените нации за образование, наука и култура (ЮНЕСКО) към ООН одобри обявяването на „Узунбуджак“ за биосферен резерват, заедно с още три номинирани територии в България – „Централен Балкан“, „Червената стена“ и „Сребърна“, съобщават от Регионална инспекция по околната среда и водите-Бургас. Решението е взето на на 29-ата сесия на Междуправителствения координационен съвет по Програмата „Човекът и биосферата“ в Париж. Номинирането на Узунбуджак е подкрепено от населените места в Община Малко Търново и отговорните държавни институции.\r\nПрограмата „Човекът и биосферата“ е създадена от ЮНЕСКО в началото на 1970 г., като междуправителствено научно начинание за подобряване на отношенията между хората по целия свят и тяхната естествена среда. Биосферните резервати са инструмент за устойчиво развитие на регионите, основаващо се на чиста и съхранена природа и на производството и предлагането на сертифицирани местни продукти и регионални марки с висока добавена стойност. Членството към световната мрежа на биосферните резервати е международно признание за това, че съответната територия се управлява по целесъобразен и устойчив начин, съгласно националното законодателство и в съответствие с общоприетите принципи за добро управление.\r\nВ продължение на почти 40 години 16 български биосферни резервата са изпълнявали ефективно „консервационна“ и „логистична“ функция, за опазването на генетичните ресурси, видовете и екосистемите и осигуряването на условия за научни изследвания, мониторинг и образование. През годините концепцията за биосферните резервати се е развивала, съобразно съвременните предизвикателства. Постепенно на преден план е излязъл човекът и взаимодействието му с природата. Първоначалната функция на биосферните резервати се е надградила – от чисто „опазваща“ и „научна“, е станала „функция на развитието“, ориентирана към устойчивото ползване на природните ресурси. Биосферните резервати постепенно са се превърнали в успешни модели за хармонично съжителство между човека и природата.\r\nС покриването на съвременните изисквания на Сивилската стратегия, Биосферен резерват „Узунбуджак“ поема по нов път, към по-устойчиво управление, съобразно природозащитата и нуждуте на местното население.", "date": "2017-06-29", "title": "ЮНЕСКО одобри обявяването на „Узунбуджак“ за биосферен резерват от съвременен тип"}
{"url": "http://www.focus-news.net/news/2017/06/29/2410260/bbc-sloveniya-specheli-sadebniya-spor-s-harvatiya-otnosno-dostapa-do-more.html", "text": "Постоянният арбитражен съд в Хага реши в полза на Словения в спора ѝ за морската граница с Хърватия. Словения трябва да получи пряк достъп до международните води в северната част на Адриатическо море, използвайки коридор, пресичащ хърватските териториални води, предаде  BBC.\r\nСпоред съда „Словения трябва да получи свързваща зона“ с международните води свързваща словенския град Пиран, позволяваща „свобода на комуникацията“ за цивилни и военни кораби. \r\nПрисъдата бе приветствана от Словения, но Хърватия заяви, че ще я игнорира. Министър-председателят на Словения Миро Церар обяви присъдата като „историческа“, сочейки че тя е „окончателна и трябва да бъде приложена от двете държави“. Той добави, че скоро ще се свърже със своя хърватски колега Андрей Пленкович, „за да се стартира диалога по прилагането на решението“. \r\nНа свой ред хърватският министър-председател заяви, че присъдата „не е задължаваща по какъвто и да е начин“ и че няма намерение да я прилага. Загреб смята, че претенциите на Словения са „заграбване на ресурси под маската на коридор за достъп до морето“.  Виктор Турмаков", "date": "2017-06-29", "title": "BBC: Словения спечели съдебния спор с Хърватия относно достъпа до море"}
{"url": "http://www.focus-news.net/news/2017/06/29/2410261/pleven-dve-detsa-sa-se-udavili-vav-vodite-na-reka-iskar-kray-selo-stavertsi.html", "text": "Две деца са се удавили във водите на река Искър край село Ставерци, предаде Нова телевизия. Група тийнейджъри отшили до реката и въпреки забраната влезли в нея да се къпят. Изведнъж две от децата изчезнали във водите, а други две били спасени от приятелите си. Те подали сигнал до полицията и на мястото работят спасители.\r\nОткрито е тялото на 13 годишно момиче, съобщиха от МВР в Плевен.\r\nТърси се и второто изчезнало дете.", "date": "2017-06-29", "title": "Плевен: Две деца са се удавили във водите на река Искър край село Ставерци"}
{"url": "http://www.focus-news.net/news/2017/06/29/2410262/sofiya-motorist-e-nastanen-v-bolnitsa-sled-kato-e-bil-udaren-ot-taksi.html", "text": "Такси удари моторист на столичния бул. „Гоце Делчев“ до кръстовището с бул. „България“, предаде бТВ. Пострадалият е настанен във Военномедицинската академия и е в съзнание. Катастрофата е станала, когато таксито е правило обратен завой.", "date": "2017-06-29", "title": "София: Моторист е настанен в болница, след като е бил ударен от такси"}
{"url": "http://www.focus-news.net/news/2017/06/29/2410263/oon-po-vreme-na-operatsiyata-po-osvobozhdavaneto-na-mosul-sa-postradali-15-hil-dushi.html", "text": "Официалният представител на ООН Стефан Дюжарик съобщи, че най-малко 15 хил. цивилни са били хоспитализирани с рани по време на провежданата операция по освобождаването на иракския град Мосул от терористите от „Ислямска държава“, предаде ТАСС.\r\nСпоред Дюжарик хуманитарните агенции на ООН са сериозно обезпокоени за сигурността на мирните жители в западните части на Мосул, които продължават да бъдат държани от екстремистите. „От 10 до 50 хил. граждански лица остават в Стария град . От момента на началото на операцията в Мосул през октомври 2016 г. най-малко 15 хил. души бяха хоспитализирани с рани“, заяви той.\r\nТой отбеляза, че заради бойните действия градът е бил напуснат от почти 900 хил. души и ООН оказва помощ на бежанците, предоставяйки им храна и питейна вода, продоволствие и пособия за хигиена. Виктор Турмаков", "date": "2017-06-29", "title": "ООН: По време на операцията по освобождаването на Мосул са пострадали 15 хил. души"}
{"url": "http://www.focus-news.net/news/2017/06/29/2410232/d-r-emil-karaivanov-kmet-na-asenovgrad-v-obshta-vreda-e-da-se-trupa-naprezhenie-i-da-se-nastroyvat-tseli-obshtnosti-edni-sreshtu-drugi-kakto-i-da-se-vsyava-strah-i-netarpimost-v-grada.html", "text": "В обща вреда e да се трупа напрежение и да се настройват цели общности едни срещу други, както и да се всява страх и нетърпимост в Асеновград. Това каза в обзорното предаване “Това е България“ по Радио “Фокус“ кметът на Асеновград д-р Емил Караиванов. Той добави, че разследването на довелия до напрежение инцидент между цигани и българи продължава. \r\n„А що се отнася до разследването на самия инцидент, то продължава, следствените органи работят. На срещата в кметството с вицепремиера Валери Симеонов и главния секретар на МВР Младен Маринов бе представена подробна и актуална информация. Нека разследването да работи, но ние не трябва да позволяваме Асеновград да става арена за нагнетяване на етническа вражда. И използвам случая да се обърна към асеновградчани – нека да търсим конструктивния диалог. Ние - аз, като представител на местната власт, вицепремиерът Симеонов и главният секретар на МВР, потвърдихме, че в града ни остава засилено полицейското присъствие, колкото време е необходимо, до пълното успокояване на ситуацията, и ще продължим да работим по набелязаните мерки до удовлетворяване на разумните искания на гражданите“, обясни градоначалникът. \r\nЕмил Караиванов каза още, че местната власт в Асеновград е поела ангажимент да активизира проверките по отношение на незаконното застрояване в квартал „Лозница“. Кметът на Асеновград уточни, че законовата процедура е дълга и ще продължи във времето. Той увери, че местната власт ще проведе проверките и ще вземе необходимите мерки.", "date": "2017-06-29", "title": "Д-р Емил Караиванов, кмет на Асеновград: В обща вреда e да се трупа напрежение и да се настройват цели общности едни срещу други, както и да се всява страх и нетърпимост в града"}
{"url": "http://www.focus-news.net/news/2017/06/29/2410239/parlamentarna-komisiya-shte-proveryava-razhodvaneto-na-sredstvata-predostaveni-na-ndk-za-podgotovka-na-balgarskoto-predsedatelstvo-na-saveta-na-es-obzor.html", "text": "Парламентът взе решение за създаване на Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз. Предложението за създаването ѝ дойте от ПГ на „БСП за България“, а в него е заложен срок от 1 месец за работа на комисията. \r\nПо време на дебатите в пленарна зала народният представител от „БСП за България“ Жельо Бойчев заяви, че ръководителят на НДК Мирослав Боршош е намеквал за оказван върху него натиск да подписва обществени поръчки на ръба на закона и против правилата. Според Бойчев именно парламентът е мястото, където трябва да стане ясно кой е упражнявал този натиск, а имайки предвид твърденията на министъра на българското председателство на Съвета на ЕС Лиляна Павлова, че НДК се управлява лошо и липсва дисциплина, да се установи кой от двамата – Павлова или Боршош, заблуждават обществото. \r\nОт ПГ на ГЕРБ подкрепиха създаването на временната комисия, а председателят на групата Цветан Цветанов заяви от парламентарната трибуна, че колкото по-бързо тя заработи, толкова по-скоро ще отпаднат всички съмнения по случая. По време на изказването си Цветанов се обърна към опозицията с думите: „Нашето политическо решение е да приемем вашето предложение, защото вчерашните твърдения, че ГЕРБ няма да подкрепи създаването на временна комисия и всичко това, което се изнесе в публичното пространство по председателството и по ремонтните дейности в НДК са вашата възможност да създадете фалшиви новини”. \r\nПървоначално проекторешението предвиждаше комисията да наброява 10 членове на паритетен принцип - по двама народни представители от всяка група. След предложението на народния представител Павел Христов от ГЕРБ, което депутатите подложиха на гласуване и приеха, комисията бе организирана на пропорционален принцип, със съответните квоти на всяка една парламентарна група. Така тя ще има общо 19 членове в съотношение: ГЕРБ – 8 представители, „БСП за България” – 6 представители, „Обединени патриоти”- 2, ДПС – 2, „Воля” – 1. \r\nПредседател на комисията ще бъде народният представител от ГЕРБ Диана Йорданова, а членове от квотата на партията ще бъдат - Снежана Дукова, Диана Саватева, Младен Шишков, Петя Аврамова, Георги Динев, Дилян Димитров и Тома Биков. От „БСП за България“ - Атанас Костадинов, Румен Гечев, Жельо Бойчев, Никола Динков, Любомир Бонев и Димитър Георгиев. От „Обединени патриоти“ - Йордан Апостолов и Маргарита Николова. От ДПС - Велислава Кръстева и Адлен Шевкет. От „Воля“ член на комисията ще бъде народният представител Дора Христова.\r\nНяколко часа, след създаването на комисията в отворено писмо до медиите Мирослав Боршош обяви, че се оттегля от поста изпълнителен директор на НДК до приключване на проверките. По думите му в последните дни се води саботираща акция не само към НДК, но и към подготовката на България за предстоящото Председателство на Съвета на ЕС. В мотивите му за оттегляне се посочва, че не може да позволи каквито и да било съмнения и обвинения да попречат на предстоящото ни Председателство на Съвета на ЕС.  Той благодари на премиера Борисов за това, че го възстанови на поста изпълнителен директор, след като преди това министърът на Българското председателство на Съвета на ЕС Лиляна Павлова го освободи, както и на всички, подкрепили работата му през последните две години и половина като изпълнителен директор на НДК. \r\nИван ЛАЗАРОВ", "date": "2017-06-29", "title": "Парламентарна комисия ще проверява разходването на средствата, предоставени на НДК за подготовка на българското председателство на Съвета на ЕС (ОБЗОР)"}
{"url": "http://www.focus-news.net/news/2017/06/29/2410266/montana-130-chuvala-s-otpadatsi-sabraha-ekoaktivisti-pri-pochistvane-na-brega-na-reka-dunav-kray-lom.html", "text": "130 чувала с отпадъци събраха екоактивисти при почистванет на брега на река Дунав край Лом, съобщи за Радио „Фокус” – Видин Румяна Цветева от Общинския клуб “Екология и опазване на околната среда”. Тя посочи, че инициативата е посветена на Международния ден на Дунав. За всеки предаден чувал с отпадъци участниците са получили награди – топки, федербал, хилки за тенис, екоторбички, шапки, осигурени от фирма, която се занимава с разделното събиране на отпадъци от опаковки и тяхното рециклиране. Със съдействието на фирмата екоклубът е изработил и раздал на гражданите информационни брошури, посветени на разделното събиране на отпадъци и на опазването на река Дунав. \r\nКрай брега на реката младите еколози са подредили фотоизложба под надслов „За едно по-добро утре“. В експозицията са показани снимки от почистването на Дунав от предишни години. На Международния ден на Дунав в Лом е посветена и прожекция на филми за най-голямата речна регата - ТИД.", "date": "2017-06-29", "title": "Монтана: 130 чувала с отпадъци събраха екоактивисти при почистване на брега на река Дунав край Лом"}
{"url": "http://www.focus-news.net/news/2017/06/29/2410225/asenovgrad-stotitsi-sa-se-sabrali-na-protest-sreshtu-nezakonno-prebivavashtite-tsigani-v-grada.html", "text": "Стотици хора са се събрали и тази вечер в градинката пред паметника на цар Иван Асен II в Асеновград, за да протестират срещу незаконно пребиваващите цигани в града и \"беззаконията, които те извършват\", предаде репортер на Радио \"Фокус\" - Пловдив.  Изключително засилено е полицейското присъствие в Асеновград. На входа на града са разположени   4-5 патрулки, а в центъра има жандармерия и специални части. Протестът протича мирно, но хората изразяват недоволството си не само от конкретния случай - нападението над млади спортисти от спортния клуб по гребане в района на яз. „40-те извора“, а и от постоянния тормоз и агресивното поведение на циганите в града. Много от протестиращите изказах мнение, че се страхуват най-вече от циганите, които не са местни, а са пришълци, които по думите им за 5 години станали около 5000. Днес на среща бяха коментирани мерките от представители от местна и централната власт срещу незаконно пребиваващите цигани в града. Хората заявиха, че протестите ще продължат, докато не се започнат да се изпълняват конкретни действия от обещаните днес - събаряне на незаконните постройки, проверка на адресната регистрация и изпъждането на незаконно пребиваващите.Преди минути рокери изразиха своята съпричастност към протеста като направиха обиколка на кръговото кръстовище пред градинката с форсиране на моторите си и бяха приветствани от протестиращите.\r\nЦветана ТОНЧЕВА", "date": "2017-06-29", "title": "Асеновград: Стотици са се събрали  на протест срещу незаконно пребиваващите цигани в града"}
{"url": "http://www.focus-news.net/news/2017/06/29/2410268/tanya-pepelova-zastrahovatel-malka-chast-ot-zemedeltsite-zastrahovat-proizvodstvoto-si-na-poleto.html", "text": "Тенденцията през последните години отчита, че хората все още нямат застрахователна култура, особено по отношение на земеделските площи. Това каза за Радио „Фокус” – Пазарджик Таня Пепелова, главен мениджър „Продажби” в застрахователна компания. Според нея климатът се е променил и налага да се мисли превантивно. „Природните катаклизми, метеорологичните условия все повече започват да застрашават инвестициите на земеделските стопани, затова е добре те да имат алтернатива срещу една не добра в климатично отношение земеделска година”, коментира Таня Пепелова. \r\n„Рисковете, които се покриват, са буря, проливен дъжд, наводнение и градушка, както и измръзване, изтегляне на продукцията и киша. Към момента земеделските стопани застраховат предимно зеленчукови насаждения като домати и царевица, също има тенденция за застраховане и на житни култури”, обясни тя. „Желаещият да сключи такъв вид застраховка земеделски стопанин трябва да предостави информация за културата, брой декари, къде се намира, има ли близост до водоизточници”, уточни Таня Пепелова и допълни, че се работи в координация с хидрометеорологични станции по места.\r\nАлбена ЖИЛЕКОВА", "date": "2017-06-29", "title": "Таня Пепелова, застраховател: Малка част от земеделците застраховат производството си на полето"}
{"url": "http://www.focus-news.net/news/2017/06/29/2410259/asenovgrad-politsiyata-blokira-protestirashtite-na-kilometar-ot-tsiganskata-mahala-v-grada.html", "text": "Полицията блокира протестиращите на километър от циганската махала в града, предаде репортер на Радио \"Фокус\" - Пловдив. Протестиращите са блокирали движението в района на кръговото кръстовище до църквата \"Св. Атанас\".  Движението в района е спряно. Полицейски кордон успя да овладее множеството, насочило се към циганската махала и да отбие движението на автомобили в района.\r\nЦветана ТОНЧЕВА", "date": "2017-06-29", "title": "Асеновград: Полицията блокира протестиращите на километър от циганската махала в града"}
{"url": "http://www.focus-news.net/news/2017/06/29/2410271/sliven-sedem-malki-ot-vida-tsarski-orel-shte-badat-pusnati-v-nebeto-nad-grada.html", "text": "Седем малки от вида царски орел ще бъдат пуснати  в небето над то над Сливен до 10 дни. Това съобщи пред Радио „Фокус“ – Сливен  Валентин Велев от Българското дружество за защита на птиците /БДЗП/. За първи път от десет години в Сливенско има три действащи гнезда, в две от които има по две малки и в едно – три орлета. \r\nВ цялата страна доброволците наблюдават 26 двойки орли. Наблюдава се тенденция към връщането на тази птица в България. Това се дължи на съвместната работа на Дружеството за защита на птиците, земеделските производители и електроразпределителните дружества.  Благодарение на предприетите мерки са намалели  загиналите от токови удари от електропреносната мрежа птици. \r\nОт няколко години се работи по проекти за изолация на стълбовете, организират се и информационни кампании сред земеделците за намаляване на употребата на пестициди, които също са причина за гибелта на птиците от защитения вид.", "date": "2017-06-29", "title": "Сливен: Седем малки от вида царски орел ще бъдат пуснати  в небето над града"}
{"url": "http://www.focus-news.net/news/2017/06/29/2410229/vitsepremierat-valeri-simeonov-politsiyata-tryabva-da-spira-futbolnite-agitki-i-motoristite-oshte-na-vhoda-na-asenovgrad.html", "text": "Полицията трябва да спира футболните агитки и мотористите още на входа на Асеновград. За това призова в обзорното предаване на Радио „Фокус“ „Това е България“ Валери Симеонов, вицепремиер по икономическата и демографската политика и председател на Националния съвет за сътрудничество по етническите и интеграционните въпроси. По думите му полицията по-рано е съобщила, че се подготвят акции на футболни агитки във връзка с междуетническото напрежение в Асеновград и подготвяния протест на жителите на града.\r\n„Проблемът в Асеновград е проблем на живеещите там. След като си тръгнат агитките и полицията, тези хора ще продължат да живеят там. Аз не бих желал в резултат на една непропорционална или агресивна намеса на външни фактори да се създаде траен проблем в Асеновград и там да продължи да тлее огънят на напрежението. Никакви агитки и мотористи не трябва да се допускат в града и трябва да бъдат парирани още на входовете за Асеновград“, предупреди Валери Симеонов. \r\nТой коментира още, че към момента няма други политически партии освен ДПС, които се опитват да извадят дивиденти от междуетническия конфликт в Асеновград.", "date": "2017-06-29", "title": "Вицепремиерът Валери Симеонов: Полицията трябва да спира футболните агитки и мотористите още на входа на Асеновград"}
{"url": "http://www.focus-news.net/news/2017/06/29/2410241/asenovgrad-protestirashtite-sreshtu-nezakonno-prebivavashtite-tsigani-se-nasochiha-kam-tsentara-na-grada.html", "text": "Протестиращите срещу незаконно пребиваващите цигани в града се насочиха се насочиха към центъра на града. Очаква се  след това да се отправят към сградата на полицията, както се случи и вчера, предаде репортер на Радио \"Фокус\" - Пловдив. Полицейските служители първоначално се опитаха да спрат преместването на протеста от градинката пред паметника на Цар Иван Асен II, но след това пропуснаха протестиращите. Повече от час стотици хора протестират срещу незаконно пребиваващите цигани в града и \"беззаконията, които те извършват\". До момента протестът протича мирно. По-голямата част от протестиращите са млади хора и семейства с деца. До преди малко събралите се скандираха \"Българи юнаци\",  пяха националния химн и патриотични песни. Полицейското присъствие в града е засилено. \r\nЦветана ТОНЧЕВА", "date": "2017-06-29", "title": "Асеновград: Протестиращите срещу незаконно пребиваващите цигани се насочиха към центъра на града"}
{"url": "http://www.focus-news.net/news/2017/06/29/2410270/ria-novosti-oon-saobshti-che-broyat-na-obsadenite-rayoni-v-siriya-e-namalyal.html", "text": "Заместник-генералният секретар на ООН по хуманитарните въпроси Стивън О'Брайън заяви, че 11 населени места в Сирия остават обсадени от различните страни от конфликта в страната. Той добави, че от списъка с обсадените градове е изключен Ал Ваер, след като на 20 май губернаторът на провинция Хомс съобщи, че той се връща под правителствен контрол, предаде  РИА Новости.\r\n„В момента остават  11 обсадени райони с общо население 540 хил. души. От тях седем остават под обсадата на правителството на Сирия, един от двете страни: на правителството и на недържавните въоръжени формирования, два под обсадата на недържавните въоръжени формирования и един под обсадата на „Ислямска държава“, заяви О'Брайън.\r\nПо данни на регионалния координатор за хуманитарните програми на ООН Кевин Кенеди общо в обсадените и труднодостъпни райони на страната остават повече от 4,5 млн. души. Според оценките на ООН около 13,5 млн. души в Сирия се нуждаят от хуманитарна помощ.  Виктор Турмаков", "date": "2017-06-29", "title": "РИА Новости: ООН съобщи, че броят на обсадените райони в Сирия е намалял"}
{"url": "http://www.focus-news.net/news/2017/06/29/2410264/atanas-ilkov-odmvr-plovdiv-situatsiyata-v-asenovgrad-e-ovladyana-ima-dostatachno-politseysko-prisastvie-v-tseliya-grad-i-osobeno-v-romskata-mahala.html", "text": "Ситуацията е овладяна, има достатъчно полицейско присъствие в Асеновград и особено в ромската махала. Това заяви директорът на ОДМВР - Пловдив Атанас Илков по повод протеста на жители на Асеновград срещу незаконно пребиваващите цигани в града, предаде репортер на Радио \"Фокус\" - Пловдив. Очевидци твърдят, че двама от протестиращите са задържани, но Илков отрече да има арестувани по време на протеста. Полицията на два пъти препречи пътя на протестиращите, които се опитаха да се насочат към циганската махала в града. Последният кордон спря протеста на около километър от махалата - на кръговото кръстовище до църквата \"Св. Атанас\", което доведе до временно блокиране на движението в района. Повече от 2000 души се събраха на втория ден от протестите, след като млади спортисти от спортния клуб по гребане бяха нападнати от група цигани в района на яз. „40-те извора“. В момента присъстващите се разотиват.\r\nВ петък в 08.30 часа пред сградата на Общината в Асеновград окръжният прокурор на Пловдив Румен Попов и директорът на ОДМВР - Пловдив Атанас Илков ще дадат брифинг.\r\nЦветана ТОНЧЕВА", "date": "2017-06-29", "title": "Атанас Илков, ОДМВР- Пловдив: Ситуацията в Асеновград е овладяна, има достатъчно полицейско присъствие в целия град  и особено в ромската махала"}
{"url": "http://www.focus-news.net/news/2017/06/29/2410273/futbol-germaniya-e-vtoriyat-finalist-na-kupata-na-konfederatsiite.html", "text": "Отборът на Германия победи  Мексико с 4:1 в полуфиналния мач от Купата на конфедерациите.\r\nТака Германия става втория финалист от турнира, като на финала ще се изправи срещу отбора на Чили.  Виктор Турмаков", "date": "2017-06-29", "title": "Футбол: Германия е вторият финалист на Купата на конфедерациите"}
{"url": "http://www.focus-news.net/news/2017/06/29/2410274/reuters-mazh-se-e-opital-da-vrezhe-avtomobil-v-talpa-pred-dzhamiya-v-predgradie-na-parizh.html", "text": "Мъж е арестуван след опит да вреже автомобил в тълпа пред джамия в предградието на Париж „Кретел“. Полицията съобщава, че при инцидента няма ранени, предаде  Reuters.\r\n„Мотивите на мъжа не са ясни и той не е успял да достигне тълпата, заради бариерите пред джамията“, сочи френската полиция. Разследването ще се проведе от обикновено полицейско управление, а не от антитерористичния отдел на полицията. Ще се определи дали мъжът трябва да бъде държан отговорен за действията си. \r\nСпоред местни медии мъжът е заявил, че е искал да отмъсти за атаките, свързани с „Ислямска държава“, убили десетки парижани през последните години.  Виктор Турмаков", "date": "2017-06-29", "title": "Reuters: Мъж се е опитал да вреже автомобил в тълпа пред джамия в предградие на Париж"}
{"url": "http://www.focus-news.net/news/2017/06/29/2410272/ahlulbay-irakskiyat-ministar-predsedatel-obyavi-kraya-na-lazhlivata-strana-na-islyamska-darzhava-sled-padaneto-na-dzhamiyata-v-mosul.html", "text": "Иракският министър-председател Хайдер ал Абади заяви, че „лъжливата страна на „Ислямска държава“ е достигнала до своя край, след като иракската армия освободи взривената историческа джамия в град Мосул, в която преди три години  терористите обявиха своя „халифат“, предаде AhlulBay.\r\n„Освобождаването на джамията „Ал Нури“ и на минарето „Ал Хадба“ бележи края на лъжливата страна на „Ислямска държава“, заяви Ал Абади в официално свое заявление. Той добави, че иракската армия ще продължи да издирва терористите от „Ислямска държава“, „за да ги избие и задържи до последния“. \r\nТерористите взривиха средновековната джамия и нейното известно наклонено минаре преди седмица, докато иракската армия го приближаваше.  Виктор Турмаков", "date": "2017-06-29", "title": "AhlulBay: Иракският министър-председател обяви „края на лъжливата страна на „Ислямска държава“ след падането на джамията в Мосул"}
{"url": "http://www.focus-news.net/news/2017/06/29/2410265/rudaw-siriyskite-demokratichni-sili-sa-obgradili-grad-rakka-otryazvayki-patya-za-otstaplenie-na-islyamska-darzhava.html", "text": "Сирийските демократически сили са поели контрол над село Касфат Афан, разположено южно от река Ефрат, затваряйки кръга около град Ракка и отрязвайки последния път за бягство на „Ислямска държава“ от града, обявен от терористите за тяхна столица, предаде  Rudaw.\r\nСъставените от кюрди СДС обявиха в четвъртък следобед, че са освободили селото, разположено на 6 км. от Ракка. Сега групировката поема пълен контрол над южния бряг на Ефрат и е напълно обградила обявеният от терористите за тяхна столица град. \r\nСДС е подкрепяна по земя и въздух от водената от САЩ международна коалиция, която им е предоставила оръжие и екипировка.  Прес-секретарят на коалицията полк. Райън Дилън приветства случилото се, посочвайки, че „бойците от „Ислямска държава“, изоставени от водачеството си, са натискани от различни направления в града от Сирийските демократически сили“. Виктор Турмаков", "date": "2017-06-29", "title": "Rudaw: Сирийските демократични сили са обградили град Ракка, отрязвайки пътя за отстъпление на „Ислямска държава“"}
{"url": "http://www.focus-news.net/news/2017/06/29/2410269/stivan-mnuchin-sasht-shte-provedat-obsazhdaniya-s-kitay-otnosno-severna-koreya-po-vreme-na-sreshtata-na-visoko-ravnishte-na-g-20.html", "text": "Министърът на финансите на САЩ Стивън Мнучин заяви, че страната му ще обсъди усилията по спирането на финансовите постъпления за севернокорейските ракетна и ядрена програми с Китай и с други страни по време на срещата на високо равнище на „Г-20“, която ще се проведе следващата седмица в Германия, предаде Reuters.\r\n„Ще се срещнем с Китай и с други страни от „Г-20“ следващата седмица, за да продължим с усилията си по отрязването на неправомерните дейности на Северна Корея“, заяви Мнучин пред репортери в Белия дом. „Дестабилизиращото, провокативно и нечовешко поведение на Северна Корея няма да бъде толерирано“, добави той. Виктор Турмаков", "date": "2017-06-29", "title": "Стивън Мнучин: САЩ ще проведат обсъждания с Китай относно Северна Корея по време на срещата на високо равнище на Г-20"}
{"url": "http://www.focus-news.net/news/2017/06/29/2410267/prodalzhava-naprezhenieto-na-asenovgrad-obzor.html", "text": "Започват проверки за адресна регистрация на живеещите в циганската махала „Лозница“ в Асеновград. Това стана ясно по време на среща между граждани, кмета на Асеновград д-р Емил Караиванов, главният секретар на МВР Младен Маринов и вицепремиерът Валери Симеонов.  Напрежението в града бе провокирано от сблъсъците между българи и цигани, след като в понеделник цигани нападнаха деца от спортния клуб по гребане в района на яз. „40-те извора“. \r\nСлед срещата кметът д-р Емил Караиванов уточни, че към настоящия момент редовно живеещите в квартала са около 10000 души. Живеещите в махалата ще се проверяват по постоянен адрес и онези, които не са регистрирани, ще трябва да напуснат. По отношение на незаконното строителство в циганската махала кметът д-р Караиванов заяви, че също започват проверки. До момента общината има описани постройките, които са незаконни, но постоянно изникват и нови.\r\nОт своя страна вицепремиерът Валери Симеонов коментира, че в Асеновград ще има засилено полицейско присъствие колкото време е необходимо, докато не се гарантира сигурността на гражданите. Симеонов увери, че ще се пристъпи към описване на всички незаконни постройки в гетото с цел събарянето им. \r\nЗа заплахите, от които присъстващите се оплакаха, че са им отправени в социалните мрежи от цигани, Симеонов увери, че има специално звено у нас, което ще установи тези хора и те ще си получат заслуженото. „Вие само подайте сигналите\", каза той. Той посочи горещият телефон, който е денонощен и се намира в кабинета му за всякакви такива сигнали - 940 30 03.\r\nПротестиращите поискаха създаването на общинска полиция. Кметът Емил Караиванов обясни, че преди една година този въпрос е бил поставен пред Общинския съвет. Решението не е било прието, тъй като е било недостатъчно целесъобразно. „Сега има инициатива за общински референдум”, допълни кметът. Той увери, че общината ще направи възможното да се ангажира според възможностите си за общинска полиция\r\nГлавният секретар на МВР гл. комисар Младен Маринов уточни, че до момента са задържани общо 9 лица, като срещу тях е наложена мярка за задържане за срок от 72 часа. Очаква се в петък прокуратурата да  поиска от съда те да бъдат задържани за постоянно в ареста. \r\nСлучилото се в Асеновград бе в Народното събрание също бе коментиран. Зам.-председателят на ПГ на ДПС Йордан Цонев обясни, че езикът на българските националисти поражда агресия. „Апелираме да се преосмисли този език на омразата“, каза още Цонев. Според него в такива случаи трябва да бъдат наказани виновните и да се успокои напрежението, но по-важното е да се потърсят причините за това агресивно поведение. \r\nСпоред народният представител от ПГ на „БСП за България” Славчо Велков напрежението в Асеновград не е на етническа основа. „В Асеновград сме свидетели на огнище на напрежение между представители на две общности, което не бих го нарекъл етническо”, заяви Велков и подчерта, че напрежението е възникнало вследствие на криминален случай. „Много хора говорят и им се иска да бъде етническо напрежение, но това е напрежение между отделни социални групи”, коментира Велков. \r\nСекретарят на ПГ на „Обединените патриоти“ Юлиан Ангелов заяви, че който говори за език на омразата трябва да погледне себе си. По думите му ДПС и БСП насаждат разделение в обществото. По повод казаното от Йордан Цонев от ДПС за езика на омразата, използван от българските националисти, Юлиан Ангелов коментира: „Нямам спомен да съм бил в Асеновград или някой от колегите да е бил и да сме използвали език на омраза, за да предизвикаме тази агресия“.\r\nВ четвъртък повече от 2000 души излязоха на протест в центъра на града. Това е втори ден на протестни действия. В сряда протестът започна мирно, но след края му хората се насочиха към циганската махала в града, като полиция и жандармерия успяха да ги спрат. Във втория ден полицията отново успя да спре събралото се множество, този път на около 1 километър от циганската махала. Според очевидци полицията е задържала двама от протестиращите, но директорът на ОДМВР-Пловдив Атанас Илков отрече да има арестувани по време на протеста. Той заяви, че ситуацията в града е овладяна и добави, че полицейското присъствие е достатъчно в целия град, особено в циганската махала.\r\nВ петък в 08.30 часа пред сградата на Общината в Асеновград окръжният прокурор на Пловдив Румен Попов и директорът на ОДМВР - Пловдив Атанас Илков ще дадат брифинг.", "date": "2017-06-29", "title": "Продължава напрежението на Асеновград (ОБЗОР)"}
