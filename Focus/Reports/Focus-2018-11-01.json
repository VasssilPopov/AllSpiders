{"url": "http://www.focus-news.net/news/2018/11/01/2585664/plovdiv-v-narodnata-biblioteka-ivan-vazov-v-plovdiv-shte-bade-otkrita-izlozhbata-tseliyat-tozi-balet-na-6-noemvri.html", "text": "На 6 ноември в Народната библиотека „Иван Вазов“ в Пловдив ще бъде открита изложбата „Целият този балет“. Това съобщи за  Радио „Фокус“ – Пловдив  Йохан Девлетян от отдел „Връзки с обществеността“ на културната институция. Откриването ще се състои в 16.00 часа във фоайе „Изкуствотека“ на библиотеката. Изложбата е посветена на първосъздателя на българския балет Анастас Петров и началото на професионалното балетно изкуство в Пловдивската опера. Изложбата е инициатива и дело на библиотеката, Регионален исторически музей – Добрич и Държавна опера – Пловдив. В нея ще може да бъде  проследен живота и творчеството на  създателя на балетното изкуство в България – Анастас Петров. Същевременно във фотоси, автентични материали и документи ще бъде представено началото на професионалното балетно изкуство в операта на град Пловдив. Темата за началото идейно обединява изложбата. „Повече от 80 документа разказват началото на балета в Пловдивската опера в периода от 1953 година до седемдесетте години на ХХ век. За първи път публично са представени афиши и плакати, програми, листовки, сценография, снимки и други. Заслужено място е отделено на главните действащи лица в това направление – Анна Воробьова, Богдан Ковачев, Румяна Лазарова, Константин Москов, Илия Омайски, Ели Иванова, Мария Стефанова и други. В откриването ще вземат участие солистката на Пловдивската опера Евгения Ралчева в съпровод на пиано от Зарина Гетоева“, каза Девлетян. Изложбата ще може да бъде посетена до края на месец ноември. \r\nТони МИХАЙЛОВ", "date": "2018.11.01", "title": "Пловдив: В Народната библиотека „Иван Вазов“ в Пловдив ще бъде открита изложбата „Целият този балет“ на 6 ноември"}
{"url": "http://www.focus-news.net/news/2018/11/01/2585675/hristiyan-mitskovski-tsentralata-na-vmro-dpmne-ne-struva-145-miliona-evro.html", "text": "Централата на ВМРО-ДПМНЕ не струва 14.5 милиона евро, заяви лидерът на партията по телевизия „Алсат М“, цитиран от македонското електронно издание  “Либертас“ . \r\nЛидерът на ВМРО-ДПМНЕ Християн Мицковски, запитан за замразяване на всички имоти на партията от съда заяви, че замразяването не означава, че тези обекти не могат да се използват, а само, че не могат да се продават или наемат. \r\nСумата от 14 и половина милиона евро, която се цитира в медиите за централния щаб на партията не е вярна, т.е. тази сума дори не е близо до действителната и също така каза, че не одобрява, че наричат сградата „Бялата палата“. \r\n\"Останалите 69 сгради са помещения на общинските комитети на партията и също както и така наречената „Бяла Палата“ използваме и ще използваме - каза Мицковски. \r\nТой обясни, че е заявил, че мислят да продадат или дадат под наем  централата на партията поради това, че нейната поддръжка струва много и партията е изправена пред финансови проблеми.  Юлиян Марков", "date": "2018.11.01", "title": "Християн Мицковски: Централата на ВМРО-ДПМНЕ не струва 14.5 милиона евро"}
{"url": "http://www.focus-news.net/news/2018/11/01/2585669/kathimerini-mvf-nastoyava-za-poredno-namalyavane-na-pensiite-v-gartsiya.html", "text": "Международният валутен фонд подчерта необходимостта от планираното намаляване на пенсиите през януари, както и намаляването на данъчния праг за необлагаеми доходи през 2020 г., макар да признава, че договарянето на икономически мерки е основно между Гърция и Европейски съюз партньори, тъй като фондът не участва в последната спасителна  програма , пише електронното издание на гръцкия вестник  Kathimerini . \r\nВ брифинг пред репортери във Вашингтон говорителят на МВФ Жери Райс заяви, че планираното по-нататъшно намаляване на пенсиите, което е предвидено да влезе в сила на 1 януари, но което правителството настоява, че може да бъде избегнато, бяха договорени отдавна, както и  намаляването на прага за необлагаеми доходи. \r\nПродължаването на мерките ще освободи необходимото фискално пространство, за да могат гръцките власти да предложат мерки за данъчни облекчения и социални помощи, каза Райс. \r\nОфициалният представител на МВФ обаче подчерта, че въпросът трябва да се реши от представителите на ЕС и Гърция . \"Фондът вече няма финансова договореност или програма с Гърция, така че е ясно, че главното взаимодействие сега е между партньорите от ЕС и Гърция\", каза Райс.  Юлиян Марков", "date": "2018.11.01", "title": "Kathimerini: МВФ настоява за поредно намаляване на пенсиите в Гърция"}
{"url": "http://www.focus-news.net/news/2018/11/01/2585670/tass-sasht-se-nadyavat-che-turtsiya-nyama-da-poeme-kurs-na-izlizane-ot-nato.html", "text": "САЩ се надяват, че Турция няма да поеме курс на излизане от НАТО, заяви държавният секретар Майкъл Помпео в радиоинтервю, цитирано от  TACC . \r\nСъединените щати се надяват Турция да не се оттегли от НАТО и да остане надежден съюзник на Съединените щати. Това заяви в интервю държавния секретар на САЩ Майкъл Помпео. Стенограма от интервюто е разпространена в четвъртък от Държавния департамент на САЩ. \r\n\"Аз не се надявам, че те няма да направят това. Ще бъде тъжно за НАТО, ще бъде тъжно за Съединените щати и, според мен, още по-тъжно за турския народ, ако това се случи.\" - каза той в отговор на въпроса дали бъдещето  на Турция, като съюзник на НАТО, се поставя под съмнение. \r\nСпоред него в отношенията на САЩ с Турция е имало труден период, но е имало и области, в които двете страни са постигнали успех. \"Надяваме се, че Турция и президента Ердоган ще разберат, че САЩ е по-добър партньор от Иран, както и че посоката, в която трябва да върви  президентът Ердоган - подкрепа за по-близки отношения със Съединените щати, Европа и НАТО и ако можем да постигнем това, тогава Турция може да се превърне в бастион, който ще попречи на САЩ да бъдат заплашени от терористи в региона \", добави Помпео. \r\nОтношенията между Анкара и Вашингтон от преди известно време са се влошили значително, поради ситуацията около американския пастор Ендрю Брънсън, когото турските власти арестуваха по обвинения във връзки с забранената Кюрдската работническа партия на Турция и \"терористична организация на Фетулах Гюлен.  Съединените щати поискаха незабавното освобождаване на Брансън и в тази връзка въведоха редица санкции, които бяха болезнени за турската икономика и предизвикаха отрицателна реакция в Анкара. На 12 октомври съдът на турския град Измир осъди Брансън на три години затвор, но реши да го освободи от ареста, като се съобрази с времето, което е излежал преди разглеждане на делото. Съдът също така вдигна забраната  да напусне страната. \r\nСлед освобождаването на Брансън и завръщането му в Съединените щати президентът Доналд Тръмп обяви, че Съединените щати и Турция могат да изградят отлични отношения.  Юлиян Марков", "date": "2018.11.01", "title": "ТАСС: САЩ се надяват, че Турция няма да поеме курс на излизане от НАТО"}
{"url": "http://www.focus-news.net/news/2018/11/01/2585666/predsedatelyat-na-darzhavnata-agentsiya-za-zakrila-na-deteto-posreshtna-na-letishte-sofiya-8-mesechno-balgarsko-bebe-izostaveno-vav-velikobritaniya.html", "text": "С много емоции премина завръщането в България на 8-месечно бебе, изоставено от наша сънародничка във Великобритания. Председателят на Държавната агенция за закрила на детето д-р Елеонора Лилова, представители на Дирекция „Социално подпомагане“ и приемната майка посрещнаха момиченцето на Летище „София“. Това съобщиха от пресцентъра на  ДАЗД . Бебето беше придружавано и предадено от представители на британските социални служби, проследявали до момента полаганите грижи за него. Със себе си те носеха любимите играчки и одеялце на детето, храната, с която е свикнало, както и книга, в която е описано здравословното му състояние и направените имунизации. Приемната майка получи като подарък от чуждестранните социални работници и детската количка на момиченцето. \r\nДържавната агенция за закрила на детето работи по случая от месец март 2018 г. след получена информация от Посолството на Република България в Лондон за изоставено бебе от българска гражданка. Експертите извършват детайлно  проучване на случая. За съжаление, се установява, че майката и нейните близки не желаят да се грижат за него. Затова първоначално то е настанено в приемно семейство на територията на Великобритания. След решение на компетентния съд там, детето се завръща в България и за него е предприета мярка за закрила „настаняване в приемно семейство“. Предстои момиченцето да бъде вписано в регистъра за осиновяване в страната ни.   \r\nНай-вълнуващият момент за всички бе този, в който приемната майка взе бебето в ръцете си. Тя с трепет очаква неговото пристигане от няколко месеца и вече е приготвила всичко необходимо за отглеждането на момиченцето. Това е третото бебе, за което ще се грижи заедно със съпруга си. Предишните две деца вече са осиновени и са щастливи с новите си родители.", "date": "2018.11.01", "title": "Председателят на Държавната агенция за закрила на детето посрещна на Летище „София“ 8-месечно българско бебе, изоставено във Великобритания"}
{"url": "http://www.focus-news.net/news/2018/11/01/2585665/makfaks-zaloveni-sa-dvama-dushi-prenasyali-narkotitsi-s-chasten-samolet-v-harvatiya.html", "text": "Хърватската полиция арестува двама чужди граждани, кацнали на летището в Загреб с частен самолет, а при обиск на самолета полицията открила повече килограма кокаин, предава  Макфакс , като се позовава на хърватската информационна агенция HINA. \r\nПрокуратурата подозира, че от средата на септември до края на октомври, при съвместна операция на няколко чуждестранни граждани, свързани помежду си, чиито идентичност и произход не се съобщават , са организирали закупуване, транспортиране и контрабанда на кокаин в Хърватия, а организаторът  на престъпната мрежа е имал намерение да закупи голямо количество разнообразни огнестрелни оръжия и боеприпаси в страната. \r\nАрестуваните, както се съобщава, са набавяли кокаина в Африка и са го укривали в самолета, който е собственост на компания, притежавана от главния заподозрян.  Юлиян Марков", "date": "2018.11.01", "title": "Макфакс: Заловени са двама души, пренасяли наркотици с частен самолет в Хърватия"}
{"url": "http://www.focus-news.net/news/2018/11/01/2585667/futbol-botev-plovdiv-otstrani-beroe-v-turnira-za-kupata-na-balgariya-kato-gost-sled-izpalneniya-na-duzpi.html", "text": "Футбол: Ботев Пловдив отстрани Берое в турнира за Купата на България като гост след изпълнения на дузпи. Мачът, който се игра в Стара Загора завърши наравно 0:0 в редовното време и след продълженията и се стигна до изпълняване на дузпи. По-точни бяха състезателите на Ботев Пловдив, като един пропуск направи Стивън Петков, а от Берое не успяха да вкарат Георги Ангелов и Мартин Райнов.", "date": "2018.11.01", "title": "Футбол: Ботев Пловдив отстрани Берое в турнира за Купата на България като гост след изпълнения на дузпи"}
{"url": "http://www.focus-news.net/news/2018/11/01/2585671/aa-sasht-nastoyavat-tlennite-ostanki-na-dzhamal-hashogi-da-badat-predadeni-na-semeystvoto-mu.html", "text": "Останките на убития журналист от \"Вашингтон пост\" Джамал Хашоги трябва да бъдат намерени  и да се върнат на семейството му за погребение възможно най-скоро, заявиха от Държавният департамент на САЩ, цитирани от  Anadolu Agency . \r\nГоворителят на Държавния департамент Робърт Паладино заяви пред репортери, че Вашингтон \"ще държи отговорни  не само извършителите на убийството, но и тези, които са ръководили, са били въвлечени или са  свързани с него\". \r\nХашоги  изчезна на 2 октомври, когато влезе в Саудитско консулство в Истанбул. След като представяха  разнообразни обяснения за изчезването му, Саудитска Арабия призна, че е бил убит в дипломатическото учреждение, но се опита да прехвърли вината за убийството му на \"незаконна  операция\". Риад все още мълчи за мястото на останките на Хашоги.   Юлиян Марков", "date": "2018.11.01", "title": "АА: САЩ настояват тленните останки на Джамал Хашоги да бъдат предадени на семейството му"}
{"url": "http://www.focus-news.net/news/2018/11/01/2585668/branimir-mitov-dramatichen-teatar-prof-encho-halachev-blagoevgrad-vsichki-koito-se-zanimavat-s-teatar-mogat-da-badat-narecheni-savremenni-buditeli.html", "text": "Всички, които се занимават с театър, могат да бъдат наречени съвременни будители. Това каза за  Радио „Фокус“ - Пирин  Бранимир Митов, директор на Драматичен театър „Проф. Енчо Халачев“ и ръководител на театралната школа към Община Симитли. По думите му много от хората, развиващи този вид изкуство, посещават места в България, където трудно се играе театър, но въпреки това те не престават да бъдат едни съвременни будители. „Ние правим школи, възпитаваме децата, правим представления. Нашата работа е будителска и такава трябва да бъде“, допълни Митов. По думите му младите хора все повече са се отдалечили от книгите, библиотеките и театрите, затова работа на актьорите е да подбудят техният интерес. „Нашата мисия е да покажем, че изкуство ни е едно от най-интересните, защото в него са преплетени словото, действието, музиката, танца, песните. Смятам, че ние сме будители и трябва да бъдем все повече“, добави директорът на Драматичен театър „Проф. Енчо Халачев“ – Бранимир Митов. \r\nЛивия НИНОВА", "date": "2018.11.01", "title": "Бранимир Митов, Драматичен театър „Проф. Енчо Халачев“ - Благоевград: Всички, които се занимават с театър, могат да бъдат наречени съвременни будители"}
{"url": "http://www.focus-news.net/news/2018/11/01/2585672/futbol-dnes-se-izigraha-pet-macha-za-kupata-na-kralya-v-ispaniya.html", "text": "Футбол: Днес се изиграха пет мача за купата на Краля в Испания, които завършиха при следните резултати: \r\nСпортинг Хихон – Ейбар  2:0 \r\nВияновенсе – Севиля  0:0 \r\nСелта Виго – Реал Сосиедад  1:1 \r\nАлмерия – Виляреал  3:3 \r\nКадис – Еспаньол  2:1 \r\nВ момента се играе мача Сантандер – Бетис, като резултатът на полувремето е 0:1.", "date": "2018.11.01", "title": "Футбол: Днес се изиграха пет мача за купата на Краля в Испания"}
{"url": "http://www.focus-news.net/news/2018/11/01/2585673/afp-noviyat-brazilski-prezident-obyavi-che-stranata-mu-shte-premesti-posolstvoto-si-v-izrael-v-erusalim.html", "text": "Новият бразилски президент Жайр Болсонаро  обяви, че страната му ще премести посолството си в Израел в Ерусалим, предава  AFP . \r\nБразилия е втората голяма държава след САЩ, която решава да премести посолството на страната си в Израел в Ерусалим, след като Доналд Тръмп разпореди преместването на американското посолство от Тел Авив в Ерусалим. \r\n\"Както вече беше посочено по време на нашата кампания, възнамеряваме да прехвърлим посолството на Бразилия от Тел Авив в Йерусалим. Израел е суверенна държава и ние надлежно ще уважим това\", коментира Болсаноро, като се очаква това решения да предизвика остра реакция на палестинската страна, пише агенцията. \r\nВ интервюта Болсанаро заявява, че Израел трябва да има право да решава къде се намира столицата, точно както Бразилия е преместила столицата си от Рио де Жанейро в Бразилия през 1960 г.  Юлиян Марков", "date": "2018.11.01", "title": "АFP: Новият бразилски президент обяви, че страната му ще премести посолството си в Израел в Ерусалим"}
{"url": "http://www.focus-news.net/news/2018/11/01/2585643/antoaneta-bares-nkiz-do-momenta-v-darzhavnite-industrialni-zoni-sa-dogovoreni-investitsii-za-poveche-ot-820-mln-lv.html", "text": "До момента в държавните индустриални зони са договорени инвестиции за повече от 820 млн. лв. и е гарантирано откриването на близо 3000 преки  работни места и много повече косвени.Това каза в обзорното предаване на  Радио „Фокус“  „Това е България“ изпълнителният директор на „Национална компания индустриални зони“ Антоанета Барес. Компанията има подписани меморандуми за сътрудничество с нови 14 общински и областни администрации. „Мемурандомът за сътрудничество дава възможност за НКИЗ да промотира терените при проявения инвеститорски интерес в съответната община, да реализира проект с местната власт и бързо развитие на терена с необходимата инфраструктура, за да може инвеститорът бързо да започне работа. Голяма част от инвеститорите – по наше наблюдение – са  компании, които имат сключени дългосрочни договори. Все повече и повече и съществуващите им предприятия и производства не могат да приемат обема на тези договори, затова те идват при нас\", каза тя. Антоанета Барес каза още, че „Национална компания индустриални зони“ е стартирала работа по изграждане на производствени и логистични халета на компанията, които да може бързо да отдаде под наем и инвеститора да може да работи, докато изработва собствената си база.", "date": "2018.11.01", "title": "Антоанета Барес, НКИЗ: До момента в държавните индустриални зони са договорени инвестиции за повече от 820 млн. лв."}
{"url": "http://www.focus-news.net/news/2018/11/01/2585644/asya-milenkova-suiche-sv-kliment-ohridski-balgarskite-traditsii-se-pazyat-ot-detsata-togava-kogato-gi-pazim-i-nie.html", "text": "Българските традиции се пазят от децата тогава, когато ги пазим и ние. Това каза за  Радио „Фокус“ – Пирин  Ася Миленкова, учител от Средно училище с изучаване на чужди езици „Св. Климент Охридски“. По думите й традициите са взаимна дейност не само на учителите, но и на семейството и цялото общество. „Децата с голям ентусиазъм и огромно желание участват в празниците, като им се предлага да отбелязват на националните празници по един или друг начин, което води до пазене на българските традиции“, каза Ася Миленкова. Тя допълни, че историята е започнала много преди ние да се родим. „Важно е да се помни всичко, което е било преди нас, както и оставеното духовно наследство на живелите преди нас. Макар, че днес живеем в по-различни времена, когато технологиите навлизат в ежедневието ни, смея да твърдя, че когато историята се разкаже по увлекателен начин, това държи интереса към историята при учениците“, допълни учителят. \r\nДенис НИКИФОРОВ", "date": "2018.11.01", "title": "Ася Миленкова, СУИЧЕ „Св. Климент Охридски“: Българските традиции се пазят от децата тогава, когато ги пазим и ние"}
{"url": "http://www.focus-news.net/news/2018/11/01/2585674/ria-novosti-osse-otsenyava-predlozheniyata-na-belaruskiya-prezident-za-uregulirane-na-konflikta-v-ukrayna.html", "text": "Организацията за сигурност и сътрудничество в  Европа (ОССЕ) оценява предложенията на  беларуския президент Александър Лукашенко за урегулиране на конфликта в Украйна, предава  РИА Новости . \r\nГенералният секретар на ОССЕ Томас Гремингер заяви, че идеите, изразени от президента на Беларус Александър Лукашенко, за разрешаване на конфликта в Донбас заслужават внимание, защото те могат да дадат нов тласък на Минските споразумения. \r\nПо-рано Лукашенко, по време на среща на основната група на Мюнхенската конференция по сигурността, заяви, че Минск е готов да поеме контрола над руско-украинската граница и да наблюдава изборите в Донбас. Освен това той изрази мнението, че е препоръчително да се обмисли възможността за съвместна мироопазваща мисия на ООН и ОССЕ в Донбас. Беларуският лидер изрази готовността на Беларус да бъде домакин на техническия център на контактната група за разрешаване на конфликта в Донбас. Лукашенко също така отбеляза, че без участието на САЩ в преговорите за Донбас едва ли е възможно да се постигне уреждане на конфликта. \r\n\"Трябва да спомена вашият президент (Лукашенко), който подкрепя новите идеи, които трябва да бъдат разработени и популяризирани, например разширяването на формата на процеса в Минск, което е добре дошло. Тези идеи трябва да бъдат отбелязани сега\", каза Гремингер по телевизионния канал „Беларус 1“. \r\nСпоред него \"те ще дадат нов тласък на споразуменията в Минск\". Генералният секретар вярва, че човек не може да бъде доволен от продължаващия въоръжен конфликт в Европа. \"Това трябва да бъде спряно, което не само ще спре страданието на населението на тази страна (Украйна), но и ще допринесе за сигурността в региона, затова смятам, че форматът на процеса в Минск трябва да бъде разширен и аз се радвам, че тези опити се правят\" , добави Гремингер.  Юлиян Марков", "date": "2018.11.01", "title": "РИА Новости: ОССЕ оценява предложенията на  беларуския президент за урегулиране на конфликта в Украйна"}
{"url": "http://www.focus-news.net/news/2018/11/01/2585642/plyus-info-makedoniya-pravitelstvoto-i-osemte-deputati-sa-se-sporazumeli-za-popravkite-na-konstitutsiyata.html", "text": "Правителството и осем депутати от ВМРО-ДПМНЕ по принцип се споразумяха за конституционните изменения, съобщава македонското електронно издание   “Плюс Инфо“ . \r\nТова заяви премиерът Зоран Заев след среща с осемте депутати от ВМРО-ДПМНЕ, които подкрепиха конституционните промени. \r\nСега следва правителството да подготви конкретните текстове, като се очаква утре те да бъдат представени на депутатите. Министър-председателят Зоран Заев не можа да уточни колко конституционни изменения ще представи  правителството. Той казва, че е важно те да бъдат в духа на споразумението от Преспа. Той спомена, че може да са четири, пет или шест изменения. \r\nЗа искането на ДСИ в измененията да се споменава и рамковото споразумение, премиерът не уточнява дали то ще стане част от конституционните поправки, с мотива, че и тази нощ правителството ще работи върху текстовете на измененията. Премиерът Заев отбеляза, че депутатите могат също така да внесат изменения в предлаганите промени.  Юлиян Марков", "date": "2018.11.01", "title": "„Плюс Инфо“ (Македония): Правителството и осемте депутати са се споразумели за поправките на конституцията"}
{"url": "http://www.focus-news.net/news/2018/11/01/2585189/pregled-na-osnovnite-temi-v-starozagorskiya-pechat.html", "text": "\"Местят Родилното в Стара Загора до края на ноември\" е водещо заглавие от страниците на вестник  Старозагорски новини.  Най-късно до края на ноември 2018 г. АГ-комплексът на ул. \"Ген. Столетов\" 117 в Стара Загора ще бъде пребазиран в УМБАЛ \"Проф. д-р Стоян Киркович\". Той ще се помещава в бившата Неврология, на етажа на Спешния център. \"Започваме последния етап от усилията за пребазиране на цялото АГ, който ще трае не повече от един месец. За този период в новото Родилно отделение трябва да бъде изградена единствено втора реанимационна зала, каквато се изисква по закон. В момента текат последни ремонтни дейности, след което предстои да бъде монтирано новото оборудване\", съобщи на брифинг в сряда директорът на Университетската болница проф. Йовчо Йовчев. В пребазираното Родилно ще е на разположение 4D ехограф за наблюдение на бременни, както и нови токографи за проследяване състоянието на плода. То ще е обзаведен и с нови операционни лампи, маси, шкафове и кувьози, както и с нов ехограф за диагностика на новородените, получени преди месец и половина по Норвежката програма за дарения. Стойността на ремонта е 170 хил. лв. с ДДС. На новото място УМБАЛ \"Киркович\" ще осигури същия брой легла, като ще се намалят чувствително разходите на лечебното заведение. Достъпът до Родилно ще е от към Спешно приемно отделение. Там бъдещите майки ще раждат в среда, която отговаря на европейски стандарти - в самостоятелни стаи със самостоятелни санитарни възли, ТВ, интернет, централна климатизация. Сегашната сграда на АГ-комплекса в централната част на Стара Загора ще остане неоперативен имот на болницата. По решение на акционерите тя подлежи на продажба през Агенцията за приватизация.  \r\nНа пресконференцията беше съобщено още, че на 31 октомври е обявена обществена поръчка за доставка на 4 хемодиализни апарата, от които единият е за детска перманентна хемодиализа. През следващата седмица ще стартира и обществена поръчка за цялостна подмяна на отоплителната инсталация на лечебното заведение на стойност 1 млн. 100 хил. лв. Самото й изпълнение се очаква да стартира през март 2019 г. Цялата отоплителна инсталация с парова централа ще бъде подменена с енергоспестяваща на водни котли. Така ще стане възможно стаите през лятото да се охлаждат. Проф. Йовчев допълни, че предстои и тотален ремонт на Спешното отделение с обновяване на самите помещения. Това ще наложи за няколко месеца Спешният център да бъде пребазиран в Диагностично-консултативния блок на същия етаж, където се помещават приемните кабинети.  \r\n\"Оставиха в ареста тарторите на размириците в Мъглиж\" е друго заглавие от страниците на весника. Министърът на вътрешните работи ще се срещне в петък с общинските кметове в Стара Загора заради проблемите с ромите. Двамата тартори на размириците в Мъглиж, заради които се наложи вкарването на жандармерия в местната ромска махала, остават за постоянно в ареста, реши Районният съд в Казанлък.  С белезници там следобед на 31 октомври бяха доведени 37-годишният Шибил Асенов, с прозвището Шерифа, и 24-годишният Емил Челебиев, които са обвинени в грубо нарушаване на обществения ред и оказване на съпротива на униформени служители на полицията. Действията и на двамата криминално проявени и вече осъждани за различни престъпления, включително и грабежи, се отличавали с изключителна дързост и цинизъм. Шерифа е бил задържан на 28 октомври, след като оказал яростна съпротива, размахвайки тояга срещу полицаите, опитващи се да прекратят незаконно надбягване с конски каруци по пътя между селата Черганово и Овощник. Пак там е буйствал и по-младият му авер, който успял дори да ухапе един от униформените служители на реда, след което се укрил. Челебиев се предаде ден по-късно в полицията, като пристигна в Районното управление придружаван от адвокат. Петима полицаи пострадаха при опит да арестуват Челебиев в неделя, на излизане от мъглижката ромска махала те бяха \"обстрелвани\" с камъни от местните обитатели. Потрошени бяха три патрулни автомобила, след което се наложи в действие да влязат жандармерийски части от Пловдив и Кърджали. Инцидентът в Мъглиж и предшестващият го аналогичен случай две седмици по-рано в Гълъбово са поводът за планирана за петък работна среща-дискусия в Стара Загора на тема \"Обществен ред и сигурност\" с участието на кметовете на общини в региона, полицейските шефове по места и министъра на вътрешните работи Младен Маринов. Разговорът ще бъде при закрити за медиите врати, уточниха от старозагорската Областна управа. В мъглижката ромска махала официално живеят малко над 780 мъже, жени и деца, но неофициално броят им надхвърля 1 200. Населението на градчето е от 3 662 души, на практика ромите са почти половината, аналогична била ситуацията в цялата община с население от 9 960 души.  \r\n\"Топлофикация Казанлък\" отива за скрап след приватизация на Николай Банев\", пише още изданието. След роботостроителния завод \"Берое\" в Стара Загора \"Топлофикация Казанлък\" е второто съсипано дружество в Старозагорска област след приватизацията на \"АКБ Форес\" и неговия собственик - арестувания понастоящем във Франция бизнесмен Николай Банев. Жалки остатъци като след бомбардировка напомнят днес за изградената през 1975 г. \"Топлофикация\" в Казанлък на площ от 50 дка в югозападната част на града. Освен необходимото производствено оборудване от парни котли, турбини и др. дружеството е разполагало със собствена железопътна връзка и терминали за жп цистерни, пречиствателна и помпени станции. По-възрастните казанлъчани си спомнят градското парно, което десетилетия е топлило над 6 000 жилища, десетки училища и детски градини, болницата, работните места по фабрики и заводи. През март 2004 г. дружеството бе продадено на фондовата борса на холдинг \"АКБ Форес\", собственост на Николай Банев, за 1 667 000 лв. Приватизаторът Банев обещава да преструктурира \"Топлофикация Казанлък\", но проблемите започват още на следващата година от купуването на мегаструктурата. Преди Коледата на 2005 г. топлоподаването е спряно към всичките потребители поради финансовата невъзможност за осигуряване доставки на гориво - тогава мазут. Следват обещания, смяна на директори... Две години по-късно \"Топлофикация Казанлък\" минава на газ, като за целта заработва нова когенерираща мощност. Инвестицията от 850 000 евро е платена с банков заем, който впоследствие се оказва необслужен. През 2010 година градското парно отново е спряно и Община Казанлък се чуди какви алтернативни методи за отопление на училища и детски гради да приложи. На 15 август 2013 г. съдът обяви топлофикационното дружество в несъстоятелност заради неплатежоспособност и свръхзадлъжнялост. Кредиторите му имат да вземат просрочени задължения за близо 5.4 млн. лв., 70% от които са към \"Булбанк\" и НАП. След официалното фалиране на топлоцентралата тя се превръща в оглозган скелет - злокобен пейзаж, на който казанлъшките младежи си правят селфита. Наглостта на Банев не стига до тук. През 2017 г. той предявява иск към \"Топлофикация\" за 3.7 млн. лв. по силата на сключен договор за наем за когерационния модул с дружество \"Партнърс актив\" ЕООД, което също е негова собственост. Съдът обаче не уважава исканията му. Същата година синдикът на \"Топлофикация Казанлък\" я обявява за публична продан на цена 512 000 лв. Понастоящем новият собственик, също кадър на социалистическата партия, какъвто навремето е бил Николай Банев, по неофициална информация реже и продава за скрап оцелелия метал от скелето на бившата казанлъшка гордост. Това е тъжната история за градското парно на Казанлък, безвъзвратно унищожено и ликвидирано от приватизатора. Заедно с имуществото са ликвидирани и стотици работни места, тоест хиляди в Старозагорска област, ако към аритметиката добавим и роботостроителния завод \"Берое\". Тоест хиляди човешки съдби, за да може едно олигархическо семейство да тъне в небивал разкош.", "date": "2018.11.01", "title": "Преглед на основните теми в старозагорския печат"}
{"url": "http://www.focus-news.net/news/2018/11/01/2585135/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Държавният глава на САЩ Доналд Тръмп даде индикации, че правото на получаване на гражданството по първородство „ще бъде премахнато по един или друг начин“, съобщава американското издание  The Washington Examiner , като отбелязва, че това отваря вратата за действие на Конгреса, след като по-рано председателят на Камарата на представителите на САЩ Пол Райън заяви, че подобно решение би било противоконституционно. \r\n„Т.нар. гражданство по първородство, което  струва на нашата страна милиарди долари и е много несправедливо за нашите граждани, ще бъде прекратено един или друг начин“, написа Тръмп в традиционния си сутрешен „туит“.  \r\nВ последвало съобщение Тръмп се позова на видеоклип на бившия сенатор Хари Рийд от 1993 г., в който твърди, че „няма нормална страна“, която да предоставя гражданство по първородство. След това американският президент уверява, че възникналият правен дебат ще бъде решен от Върховния съд на САЩ.  \r\nДемократите и дори част от републиканците твърдят, че Тръмп не може да отмени гражданството по първородство чрез указ, защото в Конституцията на САЩ се посочва, че хората, родени в САЩ, са граждани на страната. За да се промени това, е необходимо в Основния закон на САЩ да бъдат внесени изменения. \r\n***  Северна Корея може да подготвя ядрените си съоръжения за международни инспекции въпреки притесненията за „враждебността на САЩ\", съобщава китайският вестник   The South China Morning Post . \r\nРазузнаването на Южна Корея наблюдава подготовката на северния си съсед за международни инспекции на няколко от нейните ядрени съоръжения, разкриха източници от Сеул. Депутат от управляващата Демократическа партия заяви пред репортери, че разузнавателните служби са забелязали подготовка на Севера за евентуални проверки на най-малко два от полигоните в страната. „Националната разузнавателна служба на Южна Корея отбеляза, че севернокорейците провеждат подготвителни и разузнавателни дейности, които изглежда са с цел подготовка за посещение на чуждестранни инспектори\", поясни депутатът, като подчерта, че в най-големият ядрен комплекс в страната не се наблюдават големи движения.  \r\nСъщевременно съветник по сигурността на президента на Южна Корея Мун Дже-ин подчерта, че Пхенян не е готов да предостави списък с подробности за ядрените си съоръжения и материали поради „враждебността\" на американската политика. \r\nСеверна Корея прекрати изпитанията на ядрени оръжия през миналата година, но не позволи  на международни инспектори да посетят обектите й. В рамките на среща на върха с южнокорейския президент Мун Дже-ин през септември, лидерът на Северна Корея обеща да затвори още едно от ядрените съоръжения в страната и да позволи на експерти да наблюдават демонтирането на обекта. \r\n***  Турските сили са разменили огън със сирийските кюрди по границата, съобщава вестник  Hurriyet . \r\nВ резултат на обстрела са ликвидирани четирима членове на подкрепяните от САЩ „Отряди за народна самоотбрана“. Шестима други членове са ранени. Уточнява се, че от югоизточната турска провинция Шанлъурфа са изстреляни ракети по протежение на сирийската граница, които са паднали в района на Кобани.  \r\nСамо ден по-рано президентът на Турция Реджеп Тайип Ердоган обеща победа над „Отрядите за народна самоотбрана“ и „Ислямска държава“ в Сирия, като отправи обвинения към „властта, която използва терористични групировки като лост“ в разкъсаната от война държава, за да постигне амбициите си в региона. \r\n„Властта, която използва всички терористични организации безразборно като лост за постигане на целите си в региона, сега се опитва да възпроизведе тази отвратителна игра\", заяви Ердоган пред депутатите в парламента. Той не посочи коя „власт“ визира, но подчерта, че тя се опитва да „възкреси“ „Ислямска държава“ в Сирия. \r\nЕрдпоган обяви също, че военните на страната са завършили подготовката за операция на източния бряг на река Ефрат. \r\n„Ще смажем терористичните групировки с по-ефективни операции\", категоричен бе Ердоган пред членове на парламентарната група на управляващата „Партия на справедливостта и развитието“. Лидерът на Анкара увери, че турската армия ще унищожи всички огнища на тероризъм на изток от Ефрат. „Завършихме всички наши подготовки, планове и програми по въпроса“. \r\nСъщевременно той подчерта, че Турция не може „да погледне към бъдещето с увереност, без да разреши сирийския въпрос\". \r\n***", "date": "2018.11.01", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/11/01/2585136/", "text": "В Деня на народните будители, 1 ноември, ще се проведе традиционната церемония по издигане на националния флаг пред президентската институция. В 10.00 часа президентът и върховен главнокомандващ на Въоръжените сили Румен Радев ще приеме почетния строй на Националната гвардейска част.  \r\nСлед церемонията държавният глава ще проведе среща от 10.20 часа на „Дондуков“ 2 с ръководители на културни институции, общественици и дейци в областта на науката, образованието, културата и изкуството. \r\n*** \r\nВ резиденция „Евксиноград“ министър-председателят Бойко Борисов ще проведе среща с израелския премиер Бенямин Нетаняху. Срещата ще бъде която последвана от пленарно заседание. По време на разговорите ще бъдат обсъдени двустранните отношения в области от взаимен интерес, като акцент ще бъде поставен върху международни и регионални теми. \r\n*** \r\nОт 09.00 часа започва редовното заседание на Народното събрание. \r\n*** \r\nОт 09.00 часа до 14.00 часа в кабинет 108 на Катедрата по инфекциозни болести Военномедицинска академия организира безплатни прегледи и консултации за грип и сезонни вирусни инфекции при лица над 12-годишна възраст. \r\n*** \r\nВ 09.30 часа в Софийската младежка лаборатория за иновации, председателят на ПГ на ГЕРБ Цветан Цветанов ще открие конференцията „С теб съм. Важният си ти! Трафикът на хора е сериозен проблем“ . \r\n*** \r\nОт 09.30 часа ще се проведе заседание на Пленума на Висшия съдебен съвет.  \r\n*** \r\nОт 09.30 часа в V състав на Специализирания наказателен съд ще се гледа делото срещу Маньо С., Васил Р. и Данаил И., обвинени в организиране и ръководене на организирана престъпна група.   \r\n*** \r\nОт 09.30 часа в III състав Специализирания наказателен съд ще се гледа делото срещу Божидар П., Методи К., обвинен в участие в ръководството на престъпна организация или група. \r\n*** \r\nОт 10.00 часа в зала „Алеко“ на хотел „Хилтън“ Фондация „Нашите недоносени деца“ ще проведе пресконференция за представяне на кампанията „Големи чудеса за малките герои”.  \r\n*** \r\nОт 10.00 часа в XV състав на Специализирания наказателен съд ще се гледа делото срещу Димитрина Р., Мария Ж., Нели К. и Надежда Т., обвинени в образуване и ръководене на организирана престъпна група.  \r\n*** \r\nОт 10.00 часа в Националния пресклуб на БТА ще се състои пресконференция на тема „Цензурата в интернет и ролята на българското правителство“, организирана от българския автор и граждански активист Манол Глишев и група общественици.  \r\n*** \r\nОт 10.00 часа в VII състав на Специализирания наказателен съд ще се гледа делото срещу Румяна Ченалова, обвинена в престъпление по служба. \r\n*** \r\nВ Деня на народните будители председателят на Народното събрание Цвета Караянчева ще бъде гост на инициативи в столични училища. Караянчева ще поздрави участниците в националната ученическа конференция „Модел Народно събрание „Сесар Вайехо”.  Двудневният форум ще бъде открит в 10.00 часа в сградата на 157-ма гимназия с изучаване на чужд език „Сесар Вайехо“. В 11.00 часа председателят на Народното събрание ще присъства на официалната церемония по откриване на Образователно-спортен комплекс „Лозенец“. \r\n*** \r\nОт 11.00 часа в XI състав на Специализирания наказателен съд ще се гледа делото срещу Иван Д. и Милкана В., обвинени в образуване и ръководене на организирана престъпна група.  \r\n*** \r\nВ 11.00 часа в централното фоайе на Регионалния исторически музей ще бъде отбелязан 1 ноември – Ден на Народните будители.  \r\n*** \r\nОт 11.00 часа в Дома на Европа председателят на ДПС Мустафа Карадайъ ще открие  конференцията „Младежко гражданско включване 2.0“, с която младежката структура на партията ще отбележи 20 години от създаването си.  \r\n*** \r\nОт 11.00 часа в зала „Проф. Марин Дринов“, Българската академия на науките ще отбележи с тържествено събрание Деня на народните будители.   \r\n*** \r\nОт 11.00 часа в Националния пресклуб на БТА, доц. д-р Георги Чанков - преподавател в УНСС и Кольо Парамов - финансов анализатор ще дадат пресконференция на тема „Европа между властта и парите“.  \r\n*** \r\nОт 11.00 часа в Х състав на Специализирания наказателен съд ще се заседава по делото срещу Венцислав Г., Данчо Д., Георги М. и др.  \r\n*** \r\nВ 12.00 часа на бул. „Александър Стамболийски“ № 26 председателят на Народното събрание Цвета Караянчева ще присъства на откриването на паметна плоча на Йордан Соколов на 1 ноември. \r\n*** \r\nОт 13.30 часа 11 състав на СГС ще гледа делото срещу Христо П., бивш управител на „Фонд научни изследвания“, (умишлена безстопанственост). \r\n*** \r\nОт 11.00 часа в Дома на Европа (София, ул. \"Георги С. Раковски\" 124) ще се проведе конференция \"Младежко гражданско включване 2.0\", организирана от Младежко ДПС и фондация \"Фридрих Науман\" за Югоизточна Европа. \r\n*** \r\nВ 12.30 часа председателят на СДС Румен Христов, председателят на СДС - София д-р Антон Койчев, заедно с членове и симпатизанти на партията от столицата, ще поднесат венци и цветя пред паметника на Алеко Константинов на бул. „Витоша\". \r\n*** \r\nОт 13.00 часа в Националния политехнически музей ще се състои церемония по връчване на наградите от ХX Национален конкурс „Космосът – настояще и бъдеще на човечеството”. \r\n*** \r\nОт 13.30 часа в XIII състав на Специализирания наказателен съд ще се гледа делото срещу Йордан Ш., обвинен в безстопанственост. \r\n*** \r\nОт 15.00 до 18.00 часа в постоянната приемна на БСП – София (ул. „Леге\" № 10, ет. 1) гражданите на столицата ще получат безплатни юридически консултации. \r\n*** \r\nОт 15.00 часа пред НДК по случай Световния ден на веганизма „Български вегански съюз“ организира веган прайд парад под името: „Веган парад: Горди сме, че сме вегани!“.  \r\n*** \r\nВ 17.00 часа в Централното фоайе на Националната библиотека „Св. св. Кирил и Методий\" ще бъде отбелязан 1 ноември – Ден на народните будители. По време на събитието ще бъде открита изложба „Пространства за будители“.  \r\n*** \r\nОт 17.00 часа в изложбена зала „Архиви“ ще бъде открита изложба  „Софийският културен живот в миналото в плакати и снимки“. \r\n*** \r\nОт 18.00 часа в галерия „Структура” ще се проведе четвъртото издание на поредицата дискусии на Визия за София - Диалози за София 04: Въздух, печки и коли, което този път ще разгледа актуалната тема за качеството на атмосферния въздух в София.  \r\n*** \r\nОт 18.00 часа в Галерия „Сан Стефано“ ще бъде представена изложба, посветена на калиграфски свитъци, използвани в чаената церемония „Чаят – мост между изкуството и природата“. Събитието е част от програмата на 29–ите Дни на японската култура. \r\n*** \r\nОт 18.00 часа в Мраморно фоайе, I етаж на Столична библиотека ще се открие изложбата „Нестор Марков – будителят. \r\n*** \r\nОт 19.00 часа в резиденция „Тера“ председателят на Народното събрание Цвета Караянчева ще присъства на връчването на петите годишни награди „Будител на годината“ 2018. \r\n*** \r\nОт 19.00 часа в резиденция „Тера“ (ул. Андрей Сахаров 56) ще се състои тържествената церемония по връчване на приза „Будител 2018“ на Българското национално радио. \r\n*** \r\nОт 19.30 часа в Първо студио на Българското национално радио оркестърът за народна музика на БНР с диригент Димитър Христов ще представи проекта си „Вокално-инструментални картини“ \r\n***   \r\nОт 09.30 в Зала 1 на Районен съд ще се гледа делото на подсъдимия Янко  Я. Той е обвинен в палеж на апартамент на стойност 37 592,00 лв.. \r\n*** \r\nОт 13.00 часа в залата на Куклен театър - Младежки дом ще се проведе рецитал на участниците в конкурса , организиран от Детски парламент – Благоевград.  \r\n*** \r\nВ 13.30 часа в сградата на Драматичен театър „Никола Вапцаров”-Благоевград ще се проведе пресконференция във връзка с репертоарния план за 2019 година и предстоящата Коледна кампания.  \r\n*** \r\nОт 19.00 часа Народно читалище „Никола Вапцаров 1866“ ще изнесетържествен концерт по повод Деня на народните будители. Събитието ще се проведе в Голям читалищен салон. \r\n*** \r\nОт 18.00 часа на новата открита сцена БУЛЕВАРТ бургаската група „Мери Бойс Бенд\" ще представи новия сингъл от албума си „Щастливи дни\" – „Двамата с теб\", с акустичен концерт за Деня на народните будители. \r\n*** \r\nОт 10.00 часа пред паметника на Паисий Хилендарски в Морска градина ще се състои поклонение пред живота и делото на Народните будители с благодарствен молебен и полагане на венци с военен ритуал. \r\n*** \r\nОт 16.00 часа в отдел \"Изкуство\" на Регионалната библиотека \"Пенчо Славейков\" ще се открие изложба \"Споделено в \"Оранжерия за мисли\". Това е своеобразен заключителен етап на едноименния проект на художничката Велина Гребенска.  В пространството на създадената инсталация са поместени цитати. \r\n*** \r\nОт 16.30 часа в зала \"Концертна\" на Военноморски клуб Варна ще се състои откриване на фотодокументалната изложба \"Морското образование в България и Първата световна война\".  \r\n*** \r\nОт 19.00 часа в Двореца на културата и спорта, зала „Конгресна“, ще се състои празничен концерт \"Будителите\". \r\n***  \r\nОт 10.00 часа в Ритуална зала  на Общината ще се проведе Тържество по случай Деня на народните будители и среща с млади учители.  \r\n***  \r\nОт 10.30 часа в заседателната зала на ОДМВР ще се проведе брифинг, по повод стартирането на традиционната акция на Пътна полиция „Зима“.  \r\n***  \r\nОт 10.30 часа в Център за работа с деца и младежи ще се проведе представяне на книгата „Народното творчество – събрало мъдростта на вековете“, подготвена от Център за работа с деца и младежи в село Самоводене и отбелязване на Деня на народните будители.   \r\n***  \r\nОт 14.00 часа на площадките за пътна и противопожарна безопасност ще се проведе открит урок с деца от центровете за работа с деца и младежи в село Малки Чифлик и село Арбанаси.  \r\n***  \r\nОт 16.00 часа в Музей „Възраждане и Учредително събрание“ ще бъде открита изложба „Заедно да съхраним историческата памет“.  \r\n***  \r\nОт 17.30 часа в Изложбени зали „Рафаел Михайлов“  ще се проведе откриване на изложба с рисунки на Нестор Иванов.  \r\n***  \r\nОт 18.00 часа голяма зала на Общината ще се проведе концерт на деца и ученици по случай Деня на народните будители.  \r\n***  \r\nОт 18.00 часа в Изложбени зали „Рафаел Михайлов“ ще се проведе откриване на изложби, посветени на 80-годишнината на Ротари клуб – Велико Търново: Фотоизложба „Велико Търново – моето вдъхновение“; Изложба с детски рисунки „Моят Търновград“; Изложба с пана „Историята на Ротари клуб – България“, автор Цвятко Калийски; Изложба живопис на Сашо Филев.  \r\n***  \r\nОт 19.00 часа в Клуб 7 ще бъде представен  „Греховната любов на зографа Захарий“ – моноспектакъл на Любомир Бъчваров.  \r\n*** \r\nОт 15.00 часа в Регионалния пресклуб на БТА, ще се състои встъпителна пресконференция по проект „Трансгранично религиозно наследсвто“, организирана от Фондация за регионални развитие – Видин.  \r\n*** \r\nОт 11.00 часа пред паметника на Св. Софроний Врачански тържествено ще бъде отбелязан Денят на народните будители.  \r\n*** \r\nОт 16.00 часа в Регионалния исторически музей ПП ГЕРБ – Враца организира инициативата „В ателието на съвременния Врачански будител”. \r\n*** \r\nОт 17.00 часа украйнската чудотворна икона на света Богородица „Скоропослушница” ще бъде посрещната в катедралния храм „Св. апостоли”. \r\n*** \r\nОт 18.00 часа в Градската концертна зала ще бъде открита изложбата Дух и слово” – Александър Танев, 90 години от рождението на композитора. От 19.00 часа ще започне Концерт на Симфониета Враца и прожекция на филм, посветени на жизнения и творчески път на Александър Танев. \r\n*** \r\nОт 19.00 часа в Камерната зала на ДКТ ще се играе постановката „Симулатор за чифтосване“ от Джоузеф Скримшоу.  \r\n*** \r\nВ града ще се състои богата програма по повод 1 ноември – Ден на народните будители. От 09.30 часа в храм „Св. Троица“ ще се проведе празничен тържествен водосвет. От 10.00 часа на паметна плоча на Първото взаимно училище в Добрич ще бъдат поднесени цветя. От 10.30 часа в Регионална библиотека „Дора Габе“ ще се проведе беседа за деца „О, будители народни, цял низ светли имена“. От 11.00 часа в Огледална зала „Нели Божкова“ ще се състои тържествена церемония за връчване на Годишни награди „Добрич“ в областта на културата и науката. В церемонията ще вземе участие и кметът на Добрич Йордан Йорданов. От 15.00 часа тържествено ще бъде открита сградата на НЧ „Добрич-2017 г.“. От 19.00 часа в Младежкия център ще има концерт, с който ще бъдат демонстрирани дейностите в НЧ „Добрич – 2017 г.“.  \r\n*** \r\nОбщина Каварна тържествено ще отбележи 1 ноември- Деня на народните будители. От 10.00 часа ще бъдат поднесени цветя и венци в градския парк пред мемориалната плоча на Ангел Захариев – създател на градски парк „Каварна“. От 17.30 часа в ХГ „Христо Градечлиев“ ще има празничен коктейл за културните дейци и будители на Каварна. \r\n*** \r\nОт 10.30 часа в НМ „Христо Ботев“ ще бъдат връчени литературни награди за рисунка на тема „Свобода или смърт юнашка“ от Националния ученически конкурс посветен на 170 години от рождението на Христо Ботев. \r\n*** \r\nОт 16.00 часа в Камерна зала на НЧ „Васил Левски 1861 г.“ ще се състои тържествена церемония за връчване на Националната награда за чистотата на българския език „Д-р Иван Богоров“.  \r\n***  \r\nОт 18.00 часа  в читалище „Братство” ще се състои представяне на „Визия за България”.  \r\n*** \r\nОт 18.00 часа във Възрожденското училище ще бъде представена книгата „Приказка за Кюстендил“ на историка Румен Манов.  \r\n*** \r\nОт 18.00 часа в Драматичен театър „Драгомир Асенов“ ще се проведе тържествен концерт на НЧ „Разум 1883\", с който ще чества освен общонационалния празник – Ден на народните будители, и 135 г. от създаването на първата културна институция в града. \r\n*** \r\nВ Деня на народните будители – 1 ноември, в Медицинския университет ще се състои официално откриване на Факултет „Фармация“. \r\n***   \r\nОт 10.00 часа в Зала 1 на Окръжен съд ще се гледа делото на подсъдимия Станислав П. Срещу него е повдигнато обвинение в това, че на 28.05.2018 г. на автомагистрала „Тракия“ при управление на товарен автомобил след употреба на  наркотични вещества е причинил смъртта по непредпазливост  на две лица. \r\n***   \r\nОт 10.30 часа на площадката пред акведуктите кметът на Община Пловдив инж. Иван Тотев и кметът на Район „Централен“ Георги Стаменов ще дадат символично началото на проекта за възстановяване и облагородяване на хълм Бунарджика. \r\n***   \r\nОт 16.30 часа в Цар Симеоновата градина ще се проведе празничен концерт на Духовия оркестър по повод 1 ноември- Ден на народните будители. \r\n*** \r\nОт 17.00 часа на Римския стадион ще се проведе празничен концерт по повод 1 ноември- Ден на народните будители. \r\n*** \r\nОт 18.00 часа в СКЛАД в Тютюневият град, ул.“Екзарх Йосиф“ 16, ет. 2  ще бъдат показани 62 фотографии на руския фотограф Сергей Борисов. \r\n*** \r\nОт 10.00 часа в Зала „Свети Георги“ (ет. 6 на Областна администрация Русе) ще се проведе второ съвещание на областния управител с членовете на Щаба за изпълнение на областния план за защита при бедствия и за взаимодействие с националния и общинските щабове, кметовете на общини и ръководителите на ведомства и организации, имащи отношение по подготовката на област Русе за зимен сезон 2018-2019 г. \r\n*** \r\nВ 11.00 часа на площад „Хаджи Димитър“ ще започне общоградско тържество по повод празника на Деяна на народните будители. Ще бъде поднесен гирлянд на паметника на Хаджи Димитър и сливенските възрожденци. Малко по-късно, кметът Стефан Радев ще се срещне с новоназначени учители от Сливен. \r\n*** \r\nОт 17.00 часа в зала „Юбилейна 150” на Народно читалище „Кирил Маджаров - 1866” в квартал „Устово“ ще бъде представен сборникът „Христо Гиневски – 75 години жизнен и творчески път”.  \r\nОт 18.00 часа в зала „Николай Карагяуров” на читалището ще започне концерт, посветен на Деня на народните будители и в памет на Христо Гиневски, с участието на читалищни формации, който ще бъде. \r\n*** \r\nПо повод 1 ноември – ден на народните будители в града се организира богата програма. От 09.00 часа в храм „Св. Теодор Тирон“ ще бъде отслужена заупокойна света литургия в памет на Митрополит Методий Кусев, първи Старозагорски митрополит. От 10.00 часа от парк „Пети октомври“ по бул. „Митрополит Методий Кусев“ ще се състои празнично шествие на ученици и учители. От 11.00 часа пред паметника на Митрополит Методий Кусев в  едноименния парк ще се проведе общоградски ритуал за преклонение и признателност към делото на народните будители. От 14.00 часа в зала 33 в РИМ „Стара Загора“ ще бъде изнесена специализирана беседа на тема „Възникване на новобългарското образование във Възрожденска Стара Загора“ – лектор Петьо Мирчев. От 17.30 часа в Архитектурен комплекс „Музей на религиите“ ще бъде представена изложба „За правда и човечност“ и  кръгла маса, посветени на 150 години от рождението на Видински митрополит Неофит. От 18.30 часа в Градска художествена галерия ще се състои концерт на Смесен хор „Родина“.  \r\n*** \r\nОт 19.00 в споделеното работно пространство на Стара Загора „ZaraLab” (ул. „Княз Александър Батенберг“ 28) ще бъде представена образователната инициатива за мотивация и личностно развитие на ученици „Аз и моят успех“. \r\n*** \r\nВ 10.00 часа на площада пред НЧ \"Поука 1908\" ще започнат празничните чествания по повод 110 години от създаването на читалище в селото. В 10.30 часа ще бъде открита напълно обновената сграда на детската градина.  \r\n*** \r\nС редица инициативи в Ямбол ще бъде отбелязан Денят на народните будители. от 11.00 часа пред барелефа на Ради Колесов (на сградата на читалище „Съгласие-1862”) ще се състои тържествено честване на празника.  От 18.00 часа в Художествена галерия „Жорж Папазов“ ще бъде представена новата книга на Георги Господинов – „Всичките наши тела“.", "date": "2018.11.01", "title": "Предстоящи събития в страната за 1 ноември (Агенция „Фокус“)"}
{"url": "http://www.focus-news.net/news/2018/11/01/2585645/vitsepremierat-valeri-simeonov-opredeli-kato-nesastoyatelni-iskaniyata-za-negovata-ostavkata-zaradi-aktsiyata-v-dabch-i-uveri-che-e-izpalnyaval-striktno-angazhimentite-si-kam-agentsiyata-obzor.html", "text": "Вицепремиерът Валери Симеонов определи като несъстоятелни исканията за неговата оставката заради акцията в Държавната агенция за българите в чужбина (ДАБЧ) и увери, че е изпълнявал стриктно ангажиментите си към агенцията. На брифинг в Министерския съвет той отговори на ДПС, БСП и „Воля“, които в сряда поискаха да се оттегли от поста си, тъй като не е осъществявал достатъчен контрол върху дейността на ДАБЧ. Симеонов обясни, че функциите му към агенцията се изчерпват единствено до това да я координира. „Смея да твърдя, че до момента стриктно, прецизно и ефективно си изпълнявам задълженията по координация“, заяви той и като доказателства за това посочи постигнатите промени по отношение на трудовата миграция, облекчаването на режима за получаване на синя карта и засилването на работата с българските граждани в чужбина. „Бяха поставени за решаване на масата много техни тежки проблеми – част от тях вече са решени, за други бяха заложени срокове“, отбеляза още Симеонов.  \r\nКато друг мотив, че исканията за оставката му са неоснователни, вицепремиерът посочи факта, че самият той през октомври е сигнализирал компетентните органи за подадена към него информация от Катя Матева, към онзи момент служител на Министерството на правосъдието, пряко отговорен за българското гражданство, за злоупотреби в ДАБЧ. „Аз предоставих писмената информация и устно запознах представителите на компетентните институции със сигналите, които ми бяха предоставени. Впоследствие около 2 седмици по-късно имаше втора среща, за да се убедя доколко се работи по въпроса“, уточни Симеонов, като допълни, че с това неговите ангажименти и като вицепремиер по отношение на функциите му, и като български гражданин съгласно Наказателния кодекс, са приключили. „Доколко те са послужили за повдигане на сегашното обвинение и съответните процесуално-следствени действия, не мога да кажа и не ми е работа да се интересувам“, каза още вицепремиерът. Той подчерта, че от получаването на сигнала лично е провеждал срещи с председателя на ДАБЧ, в които го е предупреждавал да внимава и да не допуска злоупотреби, защото те биха били позор не само за агенцията, но и за България. „Доколко се е съобразил, ще стане ясно след като приключат делата, от сега не мога да кажа кой е виновен“, заяви Симеонов. \r\nМеждувременно Специализираният наказателен съд остави за постоянно в ареста председателя на Държавната агенция за българите в чужбина (ДАБЧ) Петър Харалампиев и главния секретар Красимир Томов. Според съда на този етап са събрани достатъчно данни, че двамата са получавали пари във връзка с издаваните от агенцията документи за доказване на български произход. Под стража остава и сръбският гражданин от български произход Марко Стойов. И за тримата съдът смята, че на свобода могат да извършат друго престъпление. Предстои обжалване на мерките им пред Апелативния специализиран съд.  \r\nПредседателят на Държавната агенция за българите в чужбина Петър Харалампиев и 20 служители от агенцията бяха задържани с обвинения за корупция в понеделник. Впоследствие 16 от тях бяха освободени, тъй като нямаше достатъчно събрани доказателства, за да им бъдат повдигнати обвинения. Друга от задържаните бе пусната под гаранция заради влошеното ѝ здравословно състояние и това, че е съдействала на прокуратурата.  \r\nВесела АЛЕКСАНДРОВА", "date": "2018.11.01", "title": "Вицепремиерът Валери Симеонов определи като несъстоятелни исканията за неговата оставката заради акцията в ДАБЧ и увери, че е изпълнявал стриктно ангажиментите си към агенцията (ОБЗОР)"}
{"url": "http://www.focus-news.net/news/2018/11/01/2585140/the-citizen-yuzhna-afrika-ramafoza-she-govori-pred-liderska-sreshta-zaedno-s-bil-i-hilari-klimnat-i-deyvid-kameran.html", "text": "В Йоханесбург в четвъртък се открива международна конференция на тема „Ускоряване на растежа чрез изграждане на партньорства“, с участието на семейство Клинтън и бившия британски премиер Дейвид Камерън. Тя ще бъде открита от президента на Южноафриканската република Сирил Рамафоза. В нея ще участват и други световни лидери, съобщава националният таблоиден вестник  The Citizen  .   \r\nВ прессъобщение от президентската институция се съобщава, че държавният глава в последно време се е ангажирал да привлече чуждестранни лидери и потенциални инвеститори в националната икономика, което е част от плана за нейното съживяване и за икономическото възстановяване на страната.   \r\nТой е обявил, че държавата заделя милиарди ранда  (ранд – парична единица в ЮАР. – бел. ред.) за т. нар. пакет„ стимул“, в който влизат  организирането на среща за работни места и международна конференция за инвестиции, като целта и на двете е да се разкриват нови работни места и да се стимулира икономическия растеж в ЮАР.  Ивелина Ватова", "date": "2018.11.01", "title": "The Citizen (Южна Африка): Рамафоза ше говори пред лидерска среща заедно с Бил и Хилари Климнът и Дейвид Камерън"}
{"url": "http://www.focus-news.net/news/2018/11/01/2585139/reuters-velikobritaniya-planira-diplomaticheska-ekspanziya-sled-brekzit.html", "text": "Външният министър Джеръми Хънт обяви в сряда планове за  “съживяване и експанзия” на британската дипломация, след като години наред при няколко поредни правителства бюджетът й бе съкращаван, информира  Reuters .  \r\nСтраната ще се опита да засили влиянието си в целия свят след като приключи сделката по излизане от Евросъюза.   \r\nСамо пет месеца остават до напускането на Европейския съюз от Великобритания, след което Форин Офис планира най-голямата промяна във външната политика на страната в последните 40 години. Хънт заявява, че ще бъдат назначени близо 1000 нови дипломати, ще се открият нови посолства и ще се започне езиково обучение на новопостъпилите.  „Страната е на прага на повратен момент в историята си, глобалният баланс на силата се променя за пореден път и нашето място след Брекзит в него също се променя“. Това Хънт е заявил в реч пред представители на дясно центристкия мозъчен тръст „Policy Exchange“. \r\nСлед референдума от 2016 правителството непрекъснато заявява амбициите си за „Глобална Британия“, но депутатите и външнополитическите експерти го обвиняват в липса на стратегия или ресурси, които да задели за тази цел.    Ивелина Ватова", "date": "2018.11.01", "title": "Reuters: Великобритания планира дипломатическа експанзия след Брекзит"}
{"url": "http://www.focus-news.net/news/2018/11/01/2585142/otdelyaneto-na-nimh-ot-ban-otnovo-e-na-dneven-red-obzor.html", "text": "На 30 октомври в отворено писмо от БАН обявиха, че се оттеглят от Споразумението с НИМХ заради текстове от проектобюджета за 2019 година. Според учените в Преходните и заключителни разпоредби има силно притеснителни текстове, които противоречат на подписаното Споразумение на 18 септември 2018 г. Сагата между НИМХ и БАН започна още през април, когато от Института се обявиха против несправедливото разпределение на бюджетната субсидия от страна на БАН. От Института дори поискаха да се отделят от БАН, но от Академията първоначално възразиха. Последва освобождаването на проф. Христомир Брънзов от поста директор на института. На 10 септември 2018 г. Общото събрание на БАН отвори пътя за частично излизане на НИМХ от Академията и преминаването му в нова структура, създадена от Министерския съвет. Сега от БАН възразяват срещу това НИМХ да се преобразува в юридическо лице по бюджета на Министерството на образованието и науката, а към него да преминат имуществото и архивът на института. Въпреки че учените призовават образователния министър Красимир Вълчев да съдейства за отмяната на текстовете, това на този етап може да направи само парламентът.  \r\nНа пресконференция председателят на БАН акад. Юлиан Ревалски обяви, че НИМХ трябва да се отдели съгласно правилата на Академията, а не със законов акт, в случая бюджет за 2019 година. Засега няма други институти, които да са поискали да се отделят от БАН. Учените ще изпратят писма до председателя на Народното събрание Цвета Караянчева и до парламентарни комисии, за да представят становището си. Акад. Ревалски опроверга твърденията, че НИМХ ще спре да работи заради лошо финансово състояние. В БАН е пусната и подписка против текстовете от проектобюджета, в която само за половин ден са се подписали 1000 души. Председателят на Общото събрание на БАН проф. Евелина Славчева заяви, че текстовете са противоконституционни и нарушаващи автономията на БАН. „Ако текстовете за БАН в проектобюджета се приемат - има Конституционен съд“, коментира тя. Проф. Славчева обясни, че след така внесените текстове доверието е силно нарушено затова процесът с НИМХ оттук нататък ще върви трудно. Учените посочиха като краен вариант и протести на улицата, ако текстовете за БАН се приемат в този си вид.  \r\nПоследва и отговорът на Министерството на образованието, което беше посредник в срещите между НИМХ и БАН, и при подписването на Споразумението. „Гарантираме непрекъсваемост на дейността на НИМХ, изненадани сме от реакцията на БАН“, коментира министър Красимир Вълчев. „Съмняваме се, че действията на БАН до известна степен са политически мотивирани“, заяви образователният министър. Той уточни, че учените от НИМХ, които желаят да останат в БАН, ще могат да го направят. „Нито за момент не сме нарушавали никакви договорености, БАН целенасочено търси конфронтация с държавата“, обяви Красимир Вълчев. Бившият директор на НИМХ проф. Христомир Брънзов посочи, че от БАН в било взето решение за спешно закриване на НИМХ. Той обясни, че в НИМХ е получено писмо на 26 октомври, с което Институтът се уведомява, че е взето решение за закриването му. „Едно такова закриване противоречи на това, което беше договорено, а именно закриването да стане с откриването на новия НИМХ към министъра на образованието и науката“, заяви проф. Брънзов.  \r\nБиляна ИВАНОВА", "date": "2018.11.01", "title": "Отделянето на НИМХ от БАН отново е на дневен ред (ОБЗОР)"}
{"url": "http://www.focus-news.net/news/2018/11/01/2585141/", "text": "Венецуела предлага на Русия да засилят стратегическото партньорство, съобщава  РИА Новости . Това е съобщил за медиите в сряда вицепрезидентът на латиноамериканската страна Тарек ел-Аисами  след среща с руския вицепремиер Юрий Борисов по време на международния панаир в Хавана.  \r\nРусия ще консултира Венецуела как да излезе от кризата. \r\nНа свой ред президентът на Венецуела Николас Мадуро е съобщил, че е провел две срещи с експерти от Китай и Русия по финансово-икономически въпроси. Той е заявил, че разчита на подкрепата на Руската федерация за гарантиране на икономическата независимост на страната.  \r\nВ момента в Каракас е руска делегация, водена от заместник финансовия министър Сергей Сторчак. С държавния глава тя е обсъдила десет стратегически линии на бъдещото двустранно сътрудничество.    Ивелина Ватова", "date": "2018.11.01", "title": "РИА Новости: Венецуела предлага на Русия да засилят стратегическото партньорство"}
{"url": "http://www.focus-news.net/news/2018/11/01/2585143/izvestiya-boltan-predricha-na-tramp-nobelova-nagrada-za-mir.html", "text": "Ако президентът на САЩ Доналд Тръмп успее да постигне денуклеаризация на Корейския полуостров, той ще бъде удостоен с Нобелова премие за мир, предвижда неговия съветник по въпросите на сигурността Джон Болтън, информира руският вестник  „Известия“ .   \r\n«Ако успеем да постигнем пълна и постоянна денуклеаризация на Северна Корея,  това ще е гигантско постижение и ще е условие Тръмп да получи Нобелова награда за мир“, е заявил съветникът му пред събрание във Вашингтон. \r\nДо този момент най-вероятни кандидати за високото международно отличие за 2018 година са трима президенти – на САЩ , Доналд Тръмп, на Северна Корея Ким Чен-ин, на Южна Корея – Мун Чже-ин. \r\nБарак Обама бе награден с отличието през 2009 за заслуги в укрепване на международната дипломация и на сътрудничеството между хората.   Ивелина Ватова", "date": "2018.11.01", "title": "„ Известия“: Болтън предрича на Тръмп Нобелова награда за мир"}
{"url": "http://www.focus-news.net/news/2018/11/01/2585144/izvestiya-forin-ofis-preduprezhdava-rusiya-che-shte-plati-mnogo-visoka-tsena-za-povedenieto-si.html", "text": "Русия ще плати „много висока цена“, ако не промени поведението си, за това е предупредил в сряда външният министър на Великобритания Джеръми Хънт, информира вестник  „Известия“/b>.   \r\nСпоред него Лондон иска да върне Москва на международната сцена, но като „се основава на правилата на международната система“.  \r\n«Радвахме се, че можем да имаме с Русия съвсем нови отношения, в сравнение с онези, които бяха от времената на СССР, но след това дойде намесата в Грузия през 2008, в Крим – през 2014, кибератаките, нападението в Солсбъри при употребата на химическо оръжие“, цитира първия британски дипломат и РИА Новости.   \r\nТова изявление Хънт е направил по време на реч в мозъчния тръст „Policy Exchange“, като е объркал Русия с Китай, което е предизвикало смях сред слушателите му. \r\nРуските медии не веднъж са припомняли, че Кремъл е доказвал безпочвеността на тези обвинения. И припомнят, че британските медии вече писаха за добрия урок, който Москва е дал на Лондон, като блокира предложението на Великобритания за внос-износни квоти след като Обединеното кралство напусне Евросъюза.    Ивелина Ватова", "date": "2018.11.01", "title": "„Известия“: Форин офис предупреждава Русия, че ще „плати много висока цена“ за поведението си"}
{"url": "http://www.focus-news.net/news/2018/11/01/2585145/vzglyad-rusiya-otkaza-da-pusne-flota-na-sasht-do-krim.html", "text": "Военните от НАТО начело със САЩ се опитват да получат разрешение да проведат учение в Азовско море, пише  „Взгляд“ . Москва, по думите на ръководителя на МВнР на РУ Сергей Лавров, никога няма да допусне това.   \r\n«Това е невъзможно, държавите от НАТО трябва да получат разрешение от Русия, а Москва, подчертал той, никога няма да даде съгласието си за подобно нещо, това е ясно“, заявява Лавров.   \r\nДипломатът съобщава, че инициатор на тази идея е Украйна, която се опитва активно да „вкара“ западните страни в акваторията на Азовско море. Той е обявил, че Русия много внимателно държи ситуацията под постоянно наблюдение и „прекрасно вижда“ как Украйна трупа техника край общите граници. Той е обърнал внимание и на факта, че напоследък страните от Източна Европа прекрояват транспортната система така, че в случай на необходимост да предоставят на натовците проход към руските граници.    Ивелина Ватова", "date": "2018.11.01", "title": "„Взгляд“:  Русия отказа да пусне флота на САЩ до Крим"}
{"url": "http://www.focus-news.net/news/2018/11/01/2585146/vedomosti-generalniyat-sekretar-na-oon-naznachi-nov-spetsialen-poslanik-za-siriya.html", "text": "Генералният секретар на ООН Антониу Гутериш назначи нов специален пратеник на ООН за Сирия, информира руският  „Ведомости“  . Италианецът Стефан де Мистура напуска поста по лични причини. Той ще бъде сменен от норвежкия дипломат Гейр Педерсен  бивш посланик на Норвегия в Китай,  е съобщила в сряда пресслужбата на генералния секретар на ООН.   \r\nВ съобщението обаче не се споменава дали Педерсен ще поеме веднага поста. \r\nСпоред генералния секретар на Световната организация „Педерсен ще помага на страните в Сирия да вземат всеобхватни и заслужаващи доверие политически решения, които да отговарят на демократическите надежди на сирийския народ.“  \r\nПедерсен, освен посланик в Пекин, е бил постоянен представител на Норвегия в ООН и представител на Норвегия в Палестинската автономия, работил е и като личен представител на генералния секретар на ООН в Ливан. 63-годишният дипломат е женен и има пет деца.    Ивелина Ватова", "date": "2018.11.01", "title": "„Ведомости“: Генералният секретар на ООН назначи нов  специален посланик за Сирия"}
{"url": "http://www.focus-news.net/news/2018/11/01/2585147/", "text": "Бурята след акцията, при която бяха задържани на 20 служители на Държавната агенция за българите в чужбина (ДАБЧ), сред които председателят Петър Харалампиев и главният секретар Красимир Тодоров, се разраства. Обединени патриоти видяха политически удар в обвързването на ВМРО с арестите в агенцията. Вицепремиерът и лидер на партията  Красимир Каракачанов  заяви, че ВМРО никога не се е финансирала от продажба на документи за българско гражданство и посочи, че ако се докаже, че той или друг човек от партията му е са получавали пари от това, ще си носят последствията. Той отбеляза, че корупционни схеми има там, където проблемите се решават трудно и има забавяне, а в последните 20 години ВМРО винаги е поддържала и работила за каузата българите от Македония, Западните покрайнини, Украйна и Молдова да получават българско гражданство по облекчена процедура. Красимир Каракачанов призна, че е предложил арестувания и обвинен за корупция Петър Харалампиев за председателя на Агенцията за българите в чужбина и коментира, че това може би е било грешка. Той обясни, че Харалампиев е лидер на патриотично движение, което е в коалиция с Обединените патриоти и поясни, че движението поискало Харалампиев да стане или шеф на агенцията, или областен управител на София.  \r\nЛидерът на ПП АТАКА  Волен Сидеров  определи случая в ДАБЧ като политическа офанзива, насочена към Патриотичните сили, чиято цел е разклащането на управлението. По думите му тази атака може да бъде дело само на кръгове, които искат нестабилност и хаос и тепърва предстои да стане ясно откъде идва. Сидеров заяви, че правителството може и трябва да изкара своя мандат докрай, защото могат да се направят много полезни неща за това време.   \r\n„Има кръгове в България и в чужбина, които искат да нанесат политически удар на Каракачанов и ВМРО“, коментира народният представител от ВМРО  Юлиан Ангелов . Той изтъкна, че Красимир Каракачанов е първият министър на отбраната в историята на демокрацията, който пряко се ангажира да повиши доходите в Българската армия, да я вдигне на крака и посочи, че има държави, които нямат интерес България да гарантира националната си сигурност. „Каракачанов във всички преговори и разговори за превъоръжаване, навсякъде избягва посреднически фирми, през които преди години в Министерство на отбраната са минавали десетки милиони“, каза още депутатът.  \r\nАкцията в Държавната агенция за българите в чужбина стана повод да бъде поискана оставката както на Красимир Каракачанов, така и на колегата му - вицепремиера Валери Симеонов, който отговаря на ДАБЧ. „В нормални държави ресорният вицепремиер и ресорният министър си подават оставката при скандали като този с Държавната агенция за българите в чужбина (ДАБЧ)“, заяви депутатът от ДПС  Хамид Хамид  и добави, че при такива скандали трябва да се носи политическа отговорност. Колегата му  Четин Казак  обясни, че ДПС е инициирала нарочна анкетна комисия за Държавната агенция за българите в чужбина, в подкрепа на която са събрали подписите на всички парламентарни групи с изключение на БСП. „Все още към днешна дата тази анкетна комисия не е създадена. Защо не е създадена трябва да питате управляващите, начело с ГЕРБ, които имат инициативата и водят дейността на Народното събрание“, коментира той. \r\nЗа оставките на двамата вицепремиери от Обединени патриоти настоя и лидерът на „Воля“  Веселин Марешки . „Най-накрая гръмна скандалът с далаверите, които се правят с ДАБЧ, пряко подчинена формално на вицепремиера Валери Симеонов, но реално постоянно контролирана от Каракачанов и ВМРО с персонални негови назначения“, заяви Марешки и попита докога при такива скандали ще изгарят дребните пионки. Крум Зарков  заяви, че БСП настоява за дълбочинно разследване не само на конкретните заподозрени, но и на всички техни политически връзки. В отговор председателят на ПГ на ГЕРБ  Цветан Цветанов  коментира, че правителството показва ясна политическа воля за борба с корупцията. „Там, където има сигнали, където се извършват проверки и има събрани достатъчно доказателства, за да се пристъпи към реализация от компетентните органи, винаги сме толерирали подобен подход. Красимир Каракачанов, Валери Симеонов и всички, които са в коалиционното ни управление, са били винаги за това институциите да си свършат работата и там, където дефицит, проблем, съмнение за корупция, всички сигнали да бъдат проверени. Има много ясна изразена политическа воля“, заяви Цветанов. Той посочи, че БСП се опитват да направят политическа интрига от събитията в ДАБЧ и добави, че с между ГЕРБ и „Обединени патриоти“ няма взаимни обвинения.  \r\nТемата коментира и  президентът Румен Радев , който заяви, че пресичането на злоупотреби е условие за оздравяване на държавността. Държавният глава посочи, че в Президентската институция са постъпвали сигнали за ДАБЧ, а самият той е имал разговори и с ДАНС, и с Прокуратурата по този въпрос. „Акции много, но присъди малко в България. Рано е да давам оценки. Това можем да направим, след като обвинението бъде успешно защитено в съда“, каза още Радев. Зам. главният прокурор Иван Гешев  заяви, че до момента няма информация от Президентската институция по разследването за Държавната агенция за българите в чужбина. Той съобщи, че проверките в агенцията са започнали с информация от МВР и всички други градски легенди, които циркулират, не са верни. По думите му това е най-сериозният случай за корупция по горните етажи на властта, който няма аналог в новата ни история, защото са събрани конкретни доказателства за конкретни престъпления към този момент.  Наблюдаващият прокурор по делото Ангел Кънев  обясни, че председателят на Държавната агенция за българите в чужбина Петър Харалампиев има обвинения за ръководене на организирана престъпна група, за подкуп и за търговия с влияние. Към наказателна отговорност са привлечени още главният секретар на агенцията Красимир Томов, който също е обвинен в търговия с влияние, както и един български и един сръбски гражданин.  \r\nПо-късно през деня Специализираната прокуратура внесе в съда искане за мярка за неотклонение „Задържане под стража“ спрямо само трима от тях, тъй като четвъртият е с тежко онкологично заболяване. За останалите 16 души, които бяха задържани, няма достатъчно сърбани доказателства, за да им бъдат повдигнати обвинения, затова те са привлечени в качеството си на свидетели по делото. \r\nОт прокуратурата обясниха, че престъпната дейност на групата започва през юни 2017 г., малко след като Харалампиев оглавява агенцията. Групата е получавала пари, за да ускори процеса по издаване на удостоверения за българско гражданство. Тарифата за купуване на документи от ДАБЧ е била между 5 и 8 хил. евро на човек, като сумата е варирала  в зависимост от това дали се иска забързване на процедурата по издаване на удостоверение за българско гражданство или създаване на фалшиво такова. Основно в първата категория влизали граждани от Украйна и Молдова, а за вторите фалшиви удостоверения - граждани от съседни на България страни. Установено е, че получаването на сумата се разпределяло по веригата от посредниците до ръководството на комисията. Според прокуратурата Харалампиев и Томов са получавали по около 1000 на всеки случай. Обвиненията към шефа на Агенцията за българите в чужбина са за подкуп от 5 000 евро и 5 случая, когато е получил по 350 евро, за да въздейства на свои подчинени да задвижат такива документи за българско гражданство. Главният секретар е обвинен, че два пъти повлиял на свой подчинен, за да вземе такова решение, от което получил суми от 800 и 1500 евро. \r\nСлед брифинга на Специализираната прокуратура от  ВМРО  разпространиха позиция, в която се посочва, че всички намесели името на партията или на лидера й Красимир Каракачанов в скандалната схема с търговия с българско гражданство дължат най-малкото извинение за уронване на престижа. „От пресконференцията на Специализираната прокуратура, на която бяха обявени данни за разследването за измами с документи за български произход и арестите в Държавната агенция за българите в чужбина, стана ясно, че няма никакви сведения ВМРО и Красимир Каракачанов да са съучастници по някакъв начин\", посочват в позицията си от партията. \r\nЦветилена СИМЕОНОВА", "date": "2018.11.01", "title": "Политическа буря след акцията в ДАБЧ (ОБЗОР)"}
{"url": "http://www.focus-news.net/news/2018/11/01/2585149/the-times-matis-i-pompeo-nastoyavat-za-nezabavno-spirane-na-oganya-v-yemen.html", "text": "Администрацията на Тръмп упражни натиск върху Саудитска Арабия заради войната в Йемен и настоя за незабавно спиране на огъня, съобщава днешното издание на британския  The Times .  \r\nВ рамките на един месец страните в конфликта трябва да седнат на масата за мирни преговори в Швеция.   \r\nВоенният министър Джейм Матис е бил твърд и категоричен и безапелационно е заявил, че след като САЩ  наблюдават развитието на конфликта „от дълго време“, не могат да позволят той да продължава повече.  \r\nЦивилното население, което досега бе застрашавано от удари по въздуха, сега се изправя пред засилващата се заплаха от глад.   \r\n„Длъжни сме да се придвижим напред и да предприемем мирни усилия. Нямаме право да казваме, че някога в бъдеще време ще се опитаме да го направи“, е заявил той пред слушатели от Института за мир. „Трябва да го сторим веднага в следващите 30 дни.“   Ивелина Ватова", "date": "2018.11.01", "title": "The Times: Матис и Помпео настояват за незабавно спиране на огъня в Йемен"}
{"url": "http://www.focus-news.net/news/2018/11/01/2585148/mkd-makedoniya-nikola-mitsevski-e-noviyat-parlamentaren-lider-na-mvro-dpmne.html", "text": "Изпълнителният комитет на ВМРО-ДПМНЕ на вечерното си заседание в сряда назначи депутата от Щип Никола Мицевски за председател на парламентарната си група, той замести Драган Данев, който подаде оставка преди няколко дни, съобщава медията  MKD . \r\nВисшият партиен орган е приел и други оставки: на председателката на женската секция към партията Даниела Рангелова и нейните две заместнички – Лиляна Кузмановска и Лиляна Затуроска, както и на шефа на младежката организация на МВРО-ДПМНЕ Лука Кржалоски. Заедно с него оставки са подали и ръководителите на няколко общински младежки секции.   \r\nВсички те са приети с един аргумент – несъгласие със сегашното партийно ръководство, предвождано от Християн Мицкоски. Предстои да се избере ново ръководство на секцията на жените и на младите сили в партията.  Ивелина Ватова", "date": "2018.11.01", "title": "MKD (Македония): Никола Мицевски е новият парламентарен лидер на МВРО-ДПМНЕ"}
{"url": "http://www.focus-news.net/news/2018/11/01/2585151/problemi-s-kvoruma-belyazaha-plenarniya-den-na-deputatite-obzor.html", "text": "Проблеми с кворума белязаха пленарния ден на депутатите. Липсата на кворум бе установена в началото на пленарното заседание, когато в зала се регистрираха 111 народни представители, при необходими по правилник 121. 10 минути по-късно в зала се регистрираха  116 депутати. Народното събрание започна работа едва в 10.00 ч. след третия си опит за регистрация с кворум от  121 народни представители, като последният  регистрирал се бе  независимият депутат Спас Панчев . Той обясни пред журналисти, че е наясно, че с неговия глас е имало кворум. Според Панчев задачите на депутатите са да работят, а не да стоят извън пленарна зала. „Щеше да има кворум, ако бяха дошли всички от ГЕРБ, ако бяха дошли от патриотите. Явно има командировки, хора, които не са в София. Аз се регистрирам редовно“, допълни още Панчев. \r\nОт ГЕРБ благодариха на Спас Панчев, че е дошъл на работа и коментираха, че БСП и на ДПС няма как да им се благодари.  Народният представител от ПГ на ГЕРБ Тома Биков  посочи, че се е загубил един час от работата на парламента. Според него защо се е случило така трябва да се питат  тези, които настояват да се приемат бързо закони. Председателят на ПГ на ГЕРБ Цветан Цветанов  заяви, че кворумът е предизвикателство. Той изрази убедеността си, че с дисциплиниращи мерки мнозинството ще може да бъде максимално консолидирано. „Към настоящия момент разчитаме на коалиционните си партньори и на всички тези депутати, които възнамеряват да има парламентарен ден, за да се гледат важните закони и предстоящият бюджет - както в ресорните комисии, така и другата седмица ще имаме извънредно заседание, на което ще гледаме бюджета и ще започнем да говорим по същество по всички тези параметри, които са свързани с Бюджет 2019 г.“, коментира още Цветанов.   Лидерът на Атака  и председател на ПГ на „Обединени патриоти“ Волен Сидеров  коментира, че се е случвало друг път да има проблеми с кворума.  Заместник-председателят на ПГ на „БСП за България“ Крум Зарков  отчете, че БСП се солидаризира  с искането на майките на деца с увреждания за оставката на вицепремиера Валери Симеонов. Той подчерта, че докато не я получат – депутатите на левицата няма да се регистрират в Народното събрание. „Майките на деца с увреждания още са навън. Тази палатка ни напомня, че не сме свършили работата си. Единственото, което се случи за последните месеци е, че те добавиха още едно свое искане - оставката на Валери Симеонов. Ние не солидаризираме с това искане“, каза Зарков. Той отрече, групата му да е  съгласувала действията си с ДПС и уточни, че решението е взето на заседание на парламентарната група на партията.  Депутатът от ДПС Йордан Цонев  също потвърди, че с БСП не са водили разговори по темата за кворума. Цонев цитира думите на премиера Бойко Борисов, че работа на мнозинството е да си осигурява кворума. \r\nДеница КИТАНОВА", "date": "2018.11.01", "title": "Проблеми с кворума белязаха пленарния ден на депутатите (ОБЗОР)"}
{"url": "http://www.focus-news.net/news/2018/11/01/2585153/reuters-targovskata-voyna-mozhe-da-razklati-shveytsarskiyat-frank-da-zabavi-monetarnata-politika.html", "text": "Растящите световни търговски напрежения може да нанесат удар по швейцарския франк, предупреди в сряда шефът на Националната банка на Швейцария Томас Джордан, информира  Reuters .  \r\nБанкерът пояснява, че страната може да се окаже в групата на пострадалите, ако търговската война избухне с пълна скорост.  \r\nАко по-високите тарифи принудят потребителите и производителите да очакват постепенно повишаване на цените, това може да принуди централните банки да затегнат монетарната политика, за да се предпазят от инфлационни рискове.Те може да понижат лихвените проценти, за да стимулират икономиките, чийто растеж ще се забави докато инфлацията продължи да е стабилна.  \r\nСпоред Джордан, напреженията може да окажат влияние върху швейцарския франк, макар че е трудно да се предвиди как той би реагирал.   Ивелина Ватова", "date": "2018.11.01", "title": "Reuters: Търговската война може да разклати швейцарският франк, да забави монетарната политика"}
{"url": "http://www.focus-news.net/news/2018/11/01/2585154/tanyug-prez-tsyaloto-vreme-tarsya-kompromis-kazva-vuchich.html", "text": "Сръбският президент Александър Вучич обяви в сряда, че няма нищо ново около неговия план за разрешаване на косовския проблем, информира белградската агенция  ТАНЮГ .   \r\n„През цялото време търся компромис“, е споделил той, докато е обикалял строежа на нова болнична сграда. Така той опроверга като абсолютно неверни информациите, че руският външен министър Лавров  и американският съветник по въпросите на националната сигурност Болтън са постигнали споразумение за проблема Косово-Метохия.   \r\nВсяка споразумение трябва да включва и Сърбия, е казал Вучич, и е добавил, че Лавров му е изпратил послание.  Ивелина Ватова", "date": "2018.11.01", "title": "ТАНЮГ: През цялото време търся компромис, казва Вучич"}
{"url": "http://www.focus-news.net/news/2018/11/01/2585150/the-guardian-dzhamal-hashogi-ebil-zadushen-vednaga-shtom-vlyazal-v-konsulstvoto-potvardi-prokurorat.html", "text": "Джамал Хашоги е бил задушен веднага щом е влязъл в сградата на саудитското консулство в Истанбул, после тялото му е разчленено и унищожено, това е заявил главният прокурор в първото официално потвърждение за смъртта на саудитския журналист, пише британският  The Guardian .  \r\nВ съобщението от сряда се казва още: “Тялото на жертвата е било разчленено и унищожено след смърт от задушаване,“  подкрепяйки турското разследване, че останките може би са били унищожени в близката резиденция на генералния консул, залети с киселина или захвърлени в кладенеца, който се намира в имота.   \r\nНови разкрития от Истанбул дойдоха веднага след като саудитския прокурор си замина след двудневната си визита – подчертано бе колко малко е било сътрудничеството през този период в онова, което се очакваше да стане турско-саудитско разследване.   \r\nДопуска се, че турската страна има повече доказателство, които ще се използват за натиска, който президентът Реджеп Ердоган възнамерява да упражни върху противниците си в Рияд.   \r\nПреди да отпътува саудитският прокурор е поканил турската страна да отиде в Рияд и да сподели доказателствата, които е събрала с партньорите си. Турция е отказала да споделя каквато и да било информация, с аргумента, че тя може да е била получена чрез шпиониране на дипломатическата мисия или чрез хакване на официалните саудитски комуникации.  \r\nСаудитска Арабия не е коментирала веднага прокурорската визита.  \r\nРияд вече предложи няколко различни обяснения за убийството на Хашоги и заяви, че 15-членната група, която е провела операцията, е действала без разрешение от кралския двор.    \r\nТази дипломатическа криза предизвика съществени проблеми и за Доналд Тръмп и неговата администрация, която подписа няколко сделки с кралството и постави наследника на короната в центъра на своите  регионални планове за сдържане на Иран.   \r\nИзявлението на Турция от сряда подкопава настояването на Тръмп и неговия държавен секретар Майк Помпео, че Турция е удовлетворена от сътрудничеството си със Саудитска Арабия по повод на разследването.    Ивелина Ватова", "date": "2018.11.01", "title": "The Guardian: Джамал Хашоги eбил задушен веднага щом влязъл в консулството, потвърди прокурорът"}
{"url": "http://www.focus-news.net/news/2018/11/01/2585155/kursantite-ot-vipusk-botevski-ii-smyana-na-voenna-akademiya-georgi-stoykov-rakovski-se-diplomiraha-obzor.html", "text": "Курсантите от „Випуск Ботевски – II смяна“ на Военна академия „Георги Стойков Раковски” се дипломираха (ОБЗОР) \r\nВъв Военна академия „Георги Стойков Раковски” се състоя тържество по повод завършването на „Випуск Ботевски – II смяна“. 107 офицери получиха дипломи и завършиха с общ успех 5,28. На събитието присъства и президентът Румен Радев, който изрази увереност, че предстоят по-добри времена и Въоръжените сили ще имат ресурс за адекватно осигуряване на задачите в съвременната среда за сигурност. Радев припомни приветствието си от миналата година, когато е споделил очертали се тенденции, че в обозримо бъдеще най-сериозният проблем пред Въоръжените сили - некомплектът на личния състав, няма да бъде решен, а ще се задълбочи. Той обаче уточни, че доколко тези споделени от него тенденции миналата година са реалност днес и ще бъдат в сила утре, курсантите ще преценят сами. По думите му държавното ръководство и техните командири ще изискват от тях да изграждат съвременни отбранителни способности и съвместимост при ограничени ресурси и остаряла техника. „Вашите подчинени ще очакват от вас не само да ги командвате, а да ги браните и мотивирате в една сложна и динамична среда. Българският народ ще вижда гарант за своята сигурност“, заяви той.  \r\nНачалникът на отбраната ген. Андрей Боцев посочи, че са насочили усилията си в посока модернизация на въоръжените сили, защото е важно да разполагаме със съвременно въоръжение и бойна техника, за да изпълняват с увереност конституционните си задължения, но знаят, че човешкият ресурс стои в основата на управление на процесите. По думите му той е най-същественият актив за сектор „Сигурност“ и отбрана, а средствата, вложени в човешкия ресурс са изключително ценна инвестиция. „Военното ръководство на Министерството на отбраната и на Българската армия, вашите командири и началници, всички ние вярваме, че средствата, заделени вашето обучение ще се капитализират във времето, разчитаме да приложите придобитите тук нови знания по местата си на назначение, да проявите мотивация и воля, да помогнете за качественото изпълнение на задачите и за развитие на способностите на военните формирования. Убедени сме, че ще демонстрирате своята подготвеност за командване и управление на войските, професионалната си компетентност пред коалиционните партньори и съюзници по време на учения и мисии, както и при работата си в структурите на НАТО и ЕС“, посочи той и обърна внимание, че ръководството и академичния състав са положили усилия да въоръжат със знания курсантите, балансирали са в съотношението в различните дисциплини и са се постарали да отговорят на високите критерии за приложение и качество на преподавания материал.  \r\nНачалникът на Военна академия ген.-майор Груди Ангелов призова курсантите да работят с усърдие и самочувствие на доблестни командири и щабни офицери. Той изрази увереност, че усърдният им труд е дал не само необходимите знания, но и нравствените устои да следват неотклонно делата си. По думите му Военна академия е школа за командири, където се придобиват специфични познания. Той призова випускниците да бъдат гарант за престижа на българския офицер навсякъде – така, както са го правили предците им. Ген.-майор Груди Ангелов заяви, че никога не бива да забравят думите на полк. Борис Дрангов: „Бъди силен, бъди много силен, по-силен отколкото трябва. Прави са силните. Живеят достойните. Господстват победителите“. \r\nЛюба АЛЕКСИЕВА", "date": "2018.11.01", "title": "Курсантите от „Випуск Ботевски – II смяна“ на Военна академия „Георги Стойков Раковски” се дипломираха (ОБЗОР)"}
{"url": "http://www.focus-news.net/news/2018/11/01/2585157/pregled-na-nyakoi-osnovni-temi-v-britanskiya-pechat-agentsiya-fokus.html", "text": "Мишел Барние е подложен на все по-голям натиск да отстъпи и да приеме предложенията на Тереза Мей за Брекзит, пише британският всекидневник  The Daily Express .  \r\nОт висшите кръгове в ЕС разкриха в сряда вечерта, че главният преговарящ по сделката с Брекзит от страна на Евросъюза е бил притиснат да направи компромис с Обединеното кралство.   \r\nТова стана ясно, когато страни, членки на ЕС, по частен път изразиха своите тревоги, че споразумението на г-н Барние никога няма да бъде прието от Тереза Мей.   \r\nСпоред сегашната оферта от ЕС Северна Ирландия ще бъде „заключена“ в митническия съюз на ЕС и неговия единен стоков пазар. Този план породи негодувание сред брекзитиерите и Демократичната юнионистка партия. \r\n****  Джамал Хашоги е бил задушен веднага щом е влязъл в сградата на саудитското консулство в Истанбул, после тялото му е разчленено и унищожено, това е заявил главният прокурор в първото официално потвърждение за смъртта на саудитския журналист, пише британският  The Guardian .  \r\nВ съобщението от сряда се казва още: “Тялото на жертвата е било разчленено и унищожено след смърт от задушаване,“  подкрепяйки турското разследване, че останките може би са били унищожени в близката резиденция на генералния консул, залети с киселина или захвърлени в кладенеца, който се намира в имота.   \r\nНови разкрития от Истанбул дойдоха веднага след като саудитския прокурор си замина след двудневната си визита – подчертано бе колко малко е било сътрудничеството през този период в онова, което се очакваше да стане турско-саудитско разследване.   \r\nДопуска се, че турската страна има повече доказателство, които ще се използват за натиска, който президентът Реджеп Ердоган възнамерява да упражни върху противниците си в Рияд.   \r\nПреди да отпътува саудитският прокурор е поканил турската страна да отиде в Рияд и да сподели доказателствата, които е събрала с партньорите си. Турция е отказала да споделя каквато и да било информация, с аргумента, че тя може да е била получена чрез шпиониране на дипломатическата мисия или чрез хакване на официалните саудитски комуникации.  \r\nСаудитска Арабия не е коментирала веднага прокурорската визита.  \r\nРияд вече предложи няколко различни обяснения за убийството на Хашоги и заяви, че 15-членната група, която е провела операцията, е действала без разрешение от кралския двор.    \r\nТази дипломатическа криза предизвика съществени проблеми и за Доналд Тръмп и неговата администрация, която подписа няколко сделки с кралството и постави наследника на короната в центъра на своите  регионални планове за сдържане на Иран.   \r\nИзявлението на Турция от сряда подкопава настояването на Тръмп и неговия държавен секретар Майк Помпео, че Турция е удовлетворена от сътрудничеството си със Саудитска Арабия по повод на разследването. \r\n***  Администрацията на Тръмп упражни натиск върху Саудитска Арабия заради войната в Йемен и настоя за незабавно спиране на огъня, съобщава днешното издание на британския  The Times .  \r\nВ рамките на един месец страните в конфликта трябва да седнат на масата за мирни преговори в Швеция.   \r\nВоенният министър Джейм Матис е бил твърд и категоричен и безапелационно е заявил, че след като САЩ  наблюдават развитието на конфликта „от дълго време“, не могат да позволят той да продължава повече.  \r\nЦивилното население, което досега бе застрашавано от удари по въздуха, сега се изправя пред засилващата се заплаха от глад.   \r\n„Длъжни сме да се придвижим напред и да предприемем мирни усилия. Нямаме право да казваме, че някога в бъдеще време ще се опитаме да го направи“, е заявил той пред слушатели от Института за мир. „Трябва да го сторим веднага в следващите 30 дни.“", "date": "2018.11.01", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/11/01/2585156/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Генералният секретар на ООН Антониу Гутериш назначи нов специален пратеник на ООН за Сирия, информира руският  „Ведомости“  . Италианецът Стефан де Мистура напуска поста по лични причини. Той ще бъде сменен от норвежкия дипломат Гейр Педерсен  бивш посланик на Норвегия в Китай,  е съобщила в сряда пресслужбата на генералния секретар на ООН.   \r\nВ съобщението обаче не се споменава дали Педерсен ще поеме веднага поста. \r\nСпоред генералния секретар на Световната организация „Педерсен ще помага на страните в Сирия да вземат всеобхватни и заслужаващи доверие политически решения, които да отговарят на демократическите надежди на сирийския народ.“  \r\nПедерсен, освен посланик в Пекин, е бил постоянен представител на Норвегия в ООН и представител на Норвегия в Палестинската автономия, работил е и като личен представител на генералния секретар на ООН в Ливан. 63-годишният дипломат е женен и има пет деца.   \r\n***  Военните от НАТО начело със САЩ се опитват да получат разрешение да проведат учение в Азовско море, пише  „Взгляд“ . Москва, по думите на ръководителя на МВнР на РУ Сергей Лавров, никога няма да допусне това.   \r\n«Това е невъзможно, държавите от НАТО трябва да получат разрешение от Русия, а Москва, подчертал той, никога няма да даде съгласието си за подобно нещо, това е ясно“, заявява Лавров.   \r\nДипломатът съобщава, че инициатор на тази идея е Украйна, която се опитва активно да „вкара“ западните страни в акваторията на Азовско море. Той е обявил, че Русия много внимателно държи ситуацията под постоянно наблюдение и „прекрасно вижда“ как Украйна трупа техника край общите граници. Той е обърнал внимание и на факта, че напоследък страните от Източна Европа прекрояват транспортната система така, че в случай на необходимост да предоставят на натовците проход към руските граници.   \r\n***  Русия ще плати „много висока цена“, ако не промени поведението си, за това е предупредил в сряда външният министър на Великобритания Джеръми Хънт, информира вестник  „Известия“/b>.   \r\nСпоред него Лондон иска да върне Москва на международната сцена, но като „се основава на правилата на международната система“.  \r\n«Радвахме се, че можем да имаме с Русия съвсем нови отношения, в сравнение с онези, които бяха от времената на СССР, но след това дойде намесата в Грузия през 2008, в Крим – през 2014, кибератаките, нападението в Солсбъри при употребата на химическо оръжие“, цитира първия британски дипломат и РИА Новости.   \r\nТова изявление Хънт е направил по време на реч в мозъчния тръст „Policy Exchange“, като е объркал Русия с Китай, което е предизвикало смях сред слушателите му. \r\nРуските медии не веднъж са припомняли, че Кремъл е доказвал безпочвеността на тези обвинения. И припомнят, че британските медии вече писаха за добрия урок, който Москва е дал на Лондон, като блокира предложението на Великобритания за внос-износни квоти след като Обединеното кралство напусне Евросъюза.   \r\n***", "date": "2018.11.01", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2018/11/01/2585159/romania-insider-rumaniya-shte-poluchi-sedem-miliarda-evro-ot-dopalnitelnite-kohezionni-evrofondove-za-2021-2027.html", "text": "За финансовия период 2021-2027 в сравнение със сегашния Румъния ще получи от кохезионните фондове седем милиарда евро в повече, което се равнява на 300 еввро на човек, информира медията  Romania-insider , като цитира Корина Крету, европейският комисар за регионална политика.  \r\n„Ние запазихме т. нар. „Берлински метод“, който се прилага от 1999 година и се базира на БВП на глава от населението. Според него през периода 2021-2027 Румъния ще получи над седем милиарда евро повече в сравнение със сегашния финансов период от кохезионния еврофонд”, твърди Креду. \r\nРумъния плаща 16,5 милиарда евро в европейския бюджет и получава по 48,6 млрд евро.   Ивелина Ватова", "date": "2018.11.01", "title": "Romania-insider: Румъния ще получи седем милиарда евро от допълнителните кохезионни еврофондове за 2021-2027"}
{"url": "http://www.focus-news.net/news/2018/11/01/2585152/the-daily-express-probiv-v-brekziti-zasilva-se-natiskat-varhu-barnie.html", "text": "Мишел Барние е подложен на все по-голям натиск да отстъпи и да приеме предложенията на Тереза Мей за Брекзит, пише британският всекидневник  The Daily Express .  \r\nОт висшите кръгове в ЕС разкриха в сряда вечерта, че главният преговарящ по сделката с Брекзит от страна на Евросъюза и бил притиснат да направи компромис с Обединеното кралство.   \r\nТова стана ясно, когато страни, членки на ЕС, по частен път изразиха своите тревоги, че споразумението на г-н Барние никога няма да бъде прието от Тереза Мей.   \r\nСпоред сегашната оферта от ЕС Северна Ирландия ще бъде „заключена“ в митническия съюз на ЕС и неговия единен стоков пазар. Този план породи негодувание сред брекзитиерите и Демократичната юнионистка партия.  Ивелина Ватова", "date": "2018.11.01", "title": "The Daily Express: Пробив в Брекзит? Засилва се натискът върху Барние"}
{"url": "http://www.focus-news.net/news/2018/11/01/2585158/pregled-na-mezhdunarodnite-novini-do-6-chasa-agentsiya-fokus.html", "text": "Сръбският президент Александър Вучич обяви в сряда, че няма нищо ново около неговия план за разрешаване на косовския проблем, информира белградската агенция  ТАНЮГ .   \r\n„През цялото време търся компромис“, е споделил той, докато е обикалял строежа на нова болнична сграда. Така той опроверга като абсолютно неверни информациите, че руският външен министър Лавров  и американският съветник по въпросите на националната сигурност Болтън са постигнали споразумение за проблема Косово-Метохия.   \r\nВсяка споразумение трябва да включва и Сърбия, е казал Вучич, и е добавил, че Лавров му е изпратил послание. \r\n***  Растящите световни търговски напрежения може да нанесат удар по швейцарския франк, предупреди в сряда шефът на Националната банка на Швейцария Томас Джордан, информира  Reuters .  \r\nБанкерът пояснява, че страната може да се окаже в групата на пострадалите, ако търговската война избухне с пълна скорост.  \r\nАко по-високите тарифи принудят потребителите и производителите да очакват постепенно повишаване на цените, това може да принуди централните банки да затегнат монетарната политика, за да се предпазят от инфлационни рискове.Те може да понижат лихвените проценти, за да стимулират икономиките, чийто растеж ще се забави докато инфлацията продължи да е стабилна.  \r\nСпоред Джордан, напреженията може да окажат влияние върху швейцарския франк, макар че е трудно да се предвиди как той би реагирал. \r\n*** Изпълнителният комитет на ВМРО-ДПМНЕ на вечерното си заседание в сряда назначи депутата от Щип Никола Мицевски за председател на парламентарната си група, той замести Драган Данев, който подаде оставка преди няколко дни, съобщава медията  MKD . \r\nВисшият партиен орган е приел и други оставки: на председателката на женската секция към партията Даниела Рангелова и нейните две заместнички – Лиляна Кузмановска и Лиляна Затуроска, както и на шефа на младежката организация на МВРО-ДПМНЕ Лука Кржалоски. Заедно с него оставки са подали и ръководителите на няколко общински младежки секции.   \r\nВсички те са приети с един аргумент – несъгласие със сегашното партийно ръководство, предвождано от Християн Мицкоски. Предстои да се избере ново ръководство на секцията на жените и на младите сили в партията. \r\n***  Венецуела предлага на Русия да засилят стратегическото партньорство, съобщава  РИА Новости . Това е съобщил за медиите в сряда вицепрезидентът на латиноамериканската страна Тарек ел-Аисами  след среща с руския вицепремиер Юрий Борисов по време на международния панаир в Хавана.  \r\nРусия ще консултира Венецуела как да излезе от кризата. \r\n На свой ред президентът на Венецуела Николас Мадуро е съобщил, че е провел две срещи с експерти от Китай и Русия по финансово-икономически въпроси. Той е заявил, че разчита на подкрепата на Руската федерация за гарантиране на икономическата независимост на страната.  \r\nВ момента в Каракас е руска делегация, водена от заместник финансовия министър Сергей Сторчак. С държавния глава тя е обсъдила десет стратегически линии на бъдещото двустранно сътрудничество.   \r\n***  В Йоханесбург в четвъртък се открива международна конференция на тема „Ускоряване на растежа чрез изграждане на партньорства“, с участието на семейство Клинтън и бившия британски премиер Дейвид Камерън. Тя ще бъде открита от президента на Южноафриканската република Сирил Рамафоза. В нея ще участват и други световни лидери, съобщава националният таблоиден вестник  The Citizen  .   \r\nВ прессъобщение от президентската институция се съобщава, че държавният глава в последно време се е ангажирал да привлече чуждестранни лидери и потенциални инвеститори в националната икономика, което е част от плана за нейното съживяване и за икономическото възстановяване на страната.   \r\nТой е обявил, че държавата заделя милиарди ранда  (ранд – парична единица в ЮАР. – бел. ред.) за т. нар. пакет„ стимул“, в който влизат  организирането на среща за работни места и международна конференция за инвестиции, като целта и на двете е да се разкриват нови работни места и да се стимулира икономическия растеж в ЮАР. \r\n***  Външният министър Джеръми Хънт обяви в сряда планове за  “съживяване и експанзия” на британската дипломация, след като години наред при няколко поредни правителства бюджетът й бе съкращаван, информира  Reuters .  \r\nСтраната ще се опита да засили влиянието си в целия свят след като приключи сделката по излизане от Евросъюза.   \r\nСамо пет месеца остават до напускането на Европейския съюз от Великобритания, след което Форин Офис планира най-голямата промяна във външната политика на страната в последните 40 години. Хънт заявява, че ще бъдат назначени близо 1000 нови дипломати, ще се открият нови посолства и ще се започне езиково обучение на новопостъпилите.  „Страната е на прага на повратен момент в историята си, глобалният баланс на силата се променя за пореден път и нашето място след Брекзит в него също се променя“. Това Хънт е заявил в реч пред представители на дясно центристкия мозъчен тръст „Policy Exchange“. \r\nСлед референдума от 2016 правителството непрекъснато заявява амбициите си за „Глобална Британия“, но депутатите и външнополитическите експерти го обвиняват в липса на стратегия или ресурси, които да задели за тази цел.   \r\n***  В четвъртък македонският вицепремиер по европейските въпроси Буджар Османи е на среща в Атина с гръцкия  външен министър Йоргос Картугалос, после ще се върне в Скопие със самолет и така ще възстанови полетите между двете съседни столици, за това информира  МИА/b>. \r\nКакто съобщават източници от Скопие и Атина, гръцкият домакин ще изпрати госта до международното летище „Елефтерис Венизелос“ , където Османи ще се качи на борда на самолет от най-голямата гръцка авиокомпания Aegean Airlines. Така той ще възстанови въздушната линия Скопие-Атина, която бе прекъсната преди 10 години. Предвижда се полетите да са редовни два пъти седмично. \r\nНеотдавна пред медиите министър Картугалос подчерта, че възстановяването на въздушните полети е знак, че и връзките между между двете съседни държави ще укрепнат. \r\n„Това е изключително положително развитие, което  значително ще допринесе за задълбочаване на сътрудничеството ни в сфери като туризма, търговията и бизнеса.“, твърди гръцкият външен министър. \r\n***  Президентът Доналд Тръмп е обявил в сряда, че 15 000 войници може да бъдат разположени на границата между САЩ и Мексико, за да спрат притока на онова, което той определя като „ опасни групи мигранти“, съобщават от френската телеграфна агенция  .   \r\nНа репортерите президентът е обявил, че там вече има 5 000 души. „Ние сме готови да изпратим още между 10 и 15 000 военни“.   \r\n\"Това е опасна група хора,\" е заявил Тръмп за последния керван от предимно бедни мигранти от Централна Америка, които се опитват да прекосят Мексико на път за САЩ.   \r\n\"Tе няма да влязат в нашата страна.\" \r\n*** За Еманюел Макрон се открива благоприятна възможност в следващите няколко години да промени фрагментирания политически пейзаж на Европа“, това е заявил Стефан Сежурне, новоизбраният шеф на еврокампанията на френския президент, информира електронното издание  . Стратегът е пояснил, че той смята да преодолее традиционното разделяне в Брюксел на ляво и дясно по време на европейските избори през следващата година.  \r\nВ първото си интервю, след като беше избран в началото на тази седмица за водещ стратег на партията на Макрон „Република, напред!“, Стефан Сежурне е обявил, че кампанията ще „разклати системата“. В последните 18 месеца той бе политически съветник „ в сянка“ на френския президент. \r\n“За нас политическата нестабилност е по-скоро възможност отколкото ограничение и пречка.“  Националните и регионалните избори в цяла Европа в последно врем, и особено изборите в Германия, показват, подкрепа за крайно десните и „зелени“ партии, което е знак, че се измества фокусът от традиционно центристко десни консервативни и лявоцентристки социалдемократични партии. За Макрон това е добра възможност да убеди законотворците от целия спектър да се обединят и така да се създаде нова политическа група в Европейския парламент, както направи във Франция. \r\n***  Два изтребителя F-16 на норвежките ВВС са излетели по тревога в сряда, за да идентифицират и съпроводят два руски стратегически бомбардировача Ту-160, които са летели над международни води в близост до норвежкия бряг, съобщава руската агенция  , като се позовава на съобщение на представителя на норвежкото военно министерство полковник Франк Солвсберг.   \r\nСпоред него норвежките изтребители са проследили полета на руските стратегически бомбардировачи, които, след като са прелетели покрай крайбрежието на страната, западно от град Бреген над Норвежко море, са поели обратно към базата си в Русия. \r\nПреди това министерството на отбраната на РФ е съобщило, че Норвегия е вдигнала във въздуха два изтребителя, за да съпровождат руски стратегически ракетоносители Ту-160, които летели над неутралните води в Баренцово и Норвежко море. Те са патрулирали недалеч от Норвегия заради провежданите в района най-големи военни учения на НАТО от годините на Студената война, известни с името Trident Juncture 2018 (\"Единен тризъбец 2018\"). В тях участват 29 държави, членки на Северноатлантическия договор, както и Финландия, и Швеция.   \r\n***  Общо десет терористи от ПКК са били „неутрализирани“ в югоизточна Турция  след като са открили в сряда  огън по контролен пост във вилаета Шарлъурфа, информира турската агенция  , като се позовава на изявление на турското министерство на отбраната.    \r\nТурските власти често използват думата „неутрализира“, когато терористите се предават, попадат в плен или са убити.   \r\nВ съобщението от сряда се казва, че терористите са били убити в югоизточния окръг Суруч на провинция Шарлъурфа. \r\nВ своята над 30-годишна история кюрдската партия, която е обявена за терористична  в Турция, САЩ и Европейския съюз, е отговорна за смъртта на близо 40 000 цивилни граждани, сред които има деца и жени. \r\n***  Украйна частично затваря въздушното пространство над Черно море заради изпитания на управляеми ракети в Херсонска област, в близост до Крим, съобщава  , като се позовава на информация от говорителя на украинските  ВВС Дмитрий Струтински. \r\n\"Утре (четвъртък, 1 ноември, - бел. ред.) в Херсонска област започва летателно-изпитателно учение, по време на което ще бъдат изпробвани управляеми ракети от зенитно-ракетните комплекси \", цитира говорителя и изданието \"Украинские новости\".  \r\nВъв връзка с учебните стрелби въздушното пространство над Черно море ще бъде затворено от 1 до 4 ноември. \r\n***", "date": "2018.11.01", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/11/01/2585160/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-i-gkpp-dunav-most.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и ГКПП „Дунав мост“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската и българо-гръцката граница  трафикът е нормален на всички гранични контролно-пропускателни пунктове. \r\nПоради лоши метеорологични условия и ниско ниво на река Дунав фериботнните платформи, обслужващи Оряхово - Бекет, са преустановили работа.", "date": "2018.11.01", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и ГКПП „Дунав мост“"}
{"url": "http://www.focus-news.net/news/2018/11/01/2585161/afp-kitayskiyat-digitalen-avtoritarizam-se-zasilva-v-svetoven-mashtab.html", "text": "В целия свят правителствата започват да използват онлайн инструменти, като прилагат китайския модел, за да потискат дисидентските настроения, се казва в изследване на човешките права, публикувано в четвъртък, информира  AFP .    \r\nГодишното изследване на Фрийдъм Хаус в 65 страни регистрира през 2018 световен спад на интернет свободата в осем последователни години и същевременно засилване на т. нар. \"дигитален авторитаризъм.\" \r\nДокладът за 2018 година за свободата в Мрежата  регистрира, че онлайн пропагандата и дезинформацията все повече „отравят“ дигиталното пространство.  \r\n\"Демокрациите се борят в дигиталната епоха, а Китай изнася своя модел за цензура и контрол над информацията както вътре в страната, така и извън нейните граници,\" споделя Майкъл Аврамович, президент на Фрийдъм Хаус.  \r\n\" Този модел представлява заплаха за интернет пространството и застрашава перспективите пред демокрацията навсякъде по света.“  \r\nСпоред доклада в 17 от изследваните държави е въведено законодателство, с което се ограничават онлайн медиите в името на борба с „фалшивите новини“.  Ивелина Ватова", "date": "2018.11.01", "title": "AFP: Китайският “дигитален авторитаризъм“ се засилва в световен мащаб"}
{"url": "http://www.focus-news.net/news/2018/11/01/2585162/aktualna-patna-obstanovka.html", "text": "Информация за състоянието на републиканските пътища, предоставена от   Агенция „Пътна инфраструктура“ . Днес по поречията на реките, в низините и в Източна България ще се образува ниска слоеста облачност или мъгла. След обяд видимостта временно ще се подобри и облачността ще се разкъса. Над Западна и Централна България през по-голямата част от деня ще е със значителна висока облачност. Ще духа слаб до умерен вятър от изток-североизток. Минималните температури ще са между 8° и 13°, максималните - между 20° и 25°. Ограничения за товарните автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 20.12.2018 г. движението от км 14+270 до км 20+660 се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок  \r\nДо 30.11.2018 г. движението в участъка от км 34+980 до км 41+560 се осъществява двупосочно в платното за Пловдив поради ремонтно-възстановителни дейности на виадукти при км 37+390 и км 38+240.  \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч до 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 се осъществява двупосочно в платното посока Бургас поради ремонт на пътно съоръжение над р. Елшишка до 26.11.2018 г. \r\nОбласт Пловдив: \r\nДо 08.11.2018 г. движението при км 112 в района на с. Цалапица се извършва само в аварийната лента, поради ремонтни дейности на съоръжение.  \r\nОбласт Стара Загора: \r\nДо 20.12.2018 г.Движението по АМ „Тракия“ в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради частични деформации на пътното тяло.  \r\nДо 02.11.2018 г. движението в участъка от км 204 до км 208 в посока София се осъществява в изпреварващата лента поради ремонтни дейности на асфалтовата настилка.  \r\nАМ „Хемус“:  \r\nОбласт Варна: \r\nДо 01.11.2018 г. в участъка от км 422+000 в района на п.в. „Летище” до км 425+500 шофьорите да се движат с повишено внимание, спазвайки пътната сигнализация, поради косене и изсичане на храсти в двете посоки. Движението е в свободната лента, съобразно създадената организация за движение.  \r\nОбласт София:  \r\nДо 15.11.2018 г. в участъка от км 6+790 до км 11+ 850 движението се осъществява двупосочно в платното посока София поради ремонтни дейности по виадукт при км 9+360. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София.  \r\nДо 20.12.2018 г. движението в участъка от км 18+680 до км 19+600 при Потоп в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок  \r\nДо 20.12.2018 г. движението в участъка от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 20.12.2018 г. е ограничено движението на МПС над 12 тона в участъка от км 30+260 до км 47+060 /от п.в. „Витинска река“ до п.в. Ботевград/ в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. „Витинска река“ – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград.  \r\nДо 15.12.2018 г. движението в участъка от км 34+010 до км 40+510 се извършва двупосочно в платното посока Варна поради аварийно – възстановителни дейности на виадукт „Коренишки дол“ при км 36+450 и виадукти при км 37+520 км 37+920.  \r\nДо 15.12.2018 г. движението в участъка от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nОбласт Шумен: \r\nДо 15.11.2018 г. движението в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка до 23.12 2018 г. \r\nАМ „Люлин“:  \r\nОбласт София:  \r\nДо 20.11.2018 г. движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч.  Въведени ограничения по основните пътни направления: \r\n Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т - целогодишно; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Петрохан“ – целогодишно е забранено движението на МПС над 12 т както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДо 02.11.2018 г. движението в участъка от км 44+734 до км 45+440 е ограничено за всички МПС поради строително-ремонтни дейности на ЖП прелез при км 45+440. \r\nОбходен маршрут за МПС до 12 т: път ІІІ-102 кръстовище с път І-1/Е79/ - Белоградчик; път III-114 Белоградчик – Ружинци  или по уличната мрежа на с. Бела; \r\nОбходен маршрут за МПС над 12т: път II-11 Дунавци – Арчар – Добри дол; път III-112 Добри дол – Тополовец; път III-114 Тополовец – Ружинци; път I-1 Ружинци – Монтана.  \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nДвижението в участъка от км 120+767 до км 120+827 се осъществява в една лента поради ремонтни дейности по мостово съоръжение до 02.11.2018 г. Участъкът е сигнализиран с пътни знаци.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 08.11.2018 г. \r\nОбласт София:  \r\nДвижението в участъка от км 278+566 до км 279+170 в района на Владая се осъществява поетапно в две от трите ленти поради ремонтни дейности до 01.11.2018 г.; \r\nДвижението по път I-1 София – Перник при Владая от км 281+100 /гара Владая/ до км 282+000 /разклон Горно Драгичево/ се осъществява двупосочно в половината от платното /лента и половина/ поради извършване на превантивен ремонт. Движението се регулира чрез светофарна уредба до 03.11.2018 г.; \r\nДвижението в участъка от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 10.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 15.11.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\nОбласт Благоевград: \r\nДвижението по път I-1 в участъка от с. Железница до п.в. Брежани от км 371+000 до км 380+000 се осъществява в една лента за движение поради частични ремонтни дейности на асфалтовата настилка в часовете от 18:00 часа до 06:00 часа. Участъкът е сигнализиран с пътни знаци и светлинни източници. Водачите да се движат с повишено внимание и съобразена скорост в свободната лента, съобразно създадената организация на движение. Срок до 02.11.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Ловеч: \r\nДвижението в участъка Радомирци – Златна Панега от км 135+344 до км 151+700 се осъществява с повишено внимание поради полагане на пътна маркировка и изсичане на храсти до 05.11.2018 г. \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка с. Сопот – с. Микре от км 24+500 до км 26+500 се осъществява с повишено внимание поради полагане на пътна маркировка. Срок до 01.11.2018 г. \r\nобласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти до 30.11.2018 г. Участъкът е сигнализиран с пътни знаци.  \r\nДвижението в участъка от км 101+550 до км 172+900 се осъществява с повишено внимание поради полагане на хоризонтална маркировка до 10.11.2018 г. Участъкът е сигнализиран с пътни знаци.  \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Габрово: \r\nДвижението в участъка от км 115+300 до км 133+565 се осъществява с повишено внимание поради косене на тревни площи. Поставена е необходимата пътна сигнализация. Срок до 07.11.2018 г. \r\nОбласт Стара Загора:  \r\nДвижението през проход „Шипка“ при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 05.11.2018 г.; \r\nДвижението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 15.11.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка ГКПП Гюешево – с. Жиленци от км 2+000 до км 17+000 се осъществява с повишено внимание поради изсичане на храсти и млада гора до 02.11.2018 г. Участъкът е сигнализиран с пътни знаци.  \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 05.11.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 07.11.2018 г. Състояние на републиканска пътна мрежа: \r\n1. Ремонтни дейности и временна организация на движението /ВОД/:   \r\nОПУ-Благоевград: \r\nРемонтни дейности: няма. \r\nОПУ-Бургас: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 15.11.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 15.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nПът III-7909: Движението по път III-7909 в участъка Равнец – Трояново от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 12.11.2018 г. \r\nОПУ-Варна: \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nРемонтни дейности: няма. \r\nОПУ-Враца: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n- В направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n- В направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 12.11.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.11.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-552: Шофьорите да се движат с повишено внимание и съобразена скорост, спазвайки пътната сигнализация по път III-552 от км 5+000 км 38+070 с. Вонеща вода – Трявна – Габрово поради полагане на хоризонтална маркировка до 02.11.2018 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка до 30.11.2018 г. Една от лентите за движение е стеснена, като е поставена необходимата сигнализация.  \r\nОПУ-Добрич: \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 15.11.2018 г. \r\nОПУ-Кюстендил: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-601: Движението в участъка Кюстендил – ГКПП Олтоманци от км 0+000 до км 27+000 се осъществява с повишено внимание поради аварийно запълване на появили се деформации на пътната настилка. Сигнализирано е с пътни знаци. Срок до 02.11.2018 г. \r\nПът ІІІ-6202: Движението в участъка Кюстендил – Богослов от км 4+000 до км 7+900 се осъществява с повишено внимание поради извършване на ремонтни дейности. Участъкът е сигнализиран с пътни знаци. Срок до 09.11.2018 г. \r\nОПУ-Кърджали: \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-402: Движението по път III-402 с. Дълбок дол – гара Добродан е ограничено за всички МПС в участъка от км 30+349 до км 30+459 поради подмяна на прелезна настилка.  \r\nОбходен маршрут за всички МПС: по изградени временни подходи от път III-402 и временен несъоръжен ЖП прелез. Срок до 02.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец от км 9+800 до км 9+850е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът II-35: Движението по път II-35 Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 12.11.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г.; \r\nОПУ-Монтана: \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\n За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 20.11.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. За МПС до 10 т движението се извършва с ограничение на скоростта до 30 км/ч.  \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 05.11.2018 г. \r\nОПУ-Пазарджик:  \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности:  \r\nПът II-63: Движението по път II-63 Брезник – Трън от км 31+000 до км 38+000 в участъка разклон с. Ребро – с. Филиповци се осъществява в една лента поради частични ремонтни дейности на асфалтовата настилка. Водачите на МПС да се движат с повишено внимание и съобразена скорост в свободната лента. Срок до 02.11.2018 г.; \r\nПът III-637: Движението по път ІІІ-637 с. Мрамор – с. Видрар от км 13+600 до 14+600 се осъществява в една лента поради частични ремонтни дейности на асфалтовата настилка. Водачите на МПС да се движат с повишено внимание и съобразена скорост в свободната лента. Срок до 02.11.2018 г.; \r\nПът III-6372: Движението по път ІІІ-6372 с. Костуринци – с. Стайчовци от км 4+500 до км 5+500 се осъществява в една лента поради частични ремонтни дейности на асфалтовата настилка. Водачите на МПС да се движат с повишено внимание и съобразена скорост в свободната лента. Срок до 02.11.2018 г. \r\nОПУ-Плевен: \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности:  \r\nПът ІІІ-3006: Движението по път III-3006 Рупци – Радомирци от км 0+300 до км 5+ 950 се осъществява с повишено внимание поради изсичане на храсти и млада гора. Срок до 02.11.2018 г. \r\nПът ІІІ-3006: Движението по път III-3006 Рупци – Радомирци от км 0+750 до км 0+950 се осъществява с повишено внимание поради косене на тревни площи. Срок до 02.11.2018 г.; \r\nПът ІІІ-3006: Движението по път III-3006 Рупци – Червен бряг от км 8+000 до км 9+000 се осъществява с регулирано движение в едната лента поради асфалтиране. Срок до 02.11.2018 г. \r\nОПУ-Пловдив:  \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 10.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 10.11.2018 г. \r\nОПУ-Смолян: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 30.11.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.11.2018 г.; \r\nПът ІІІ-866: Движението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности. Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 30.11.2018 г. \r\nОПУ-София: \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-16: Движението по път II-16 от км 54+700 до км 75+410 в участъка Своге – Нови Искър се осъществява с повишено внимание поради косене на растителност и кастрене на храсти и млада гора. Срок до 10.11.2018 г. \r\nПът II-18: Движението по път II-18 /Софийски околовръстен път/ от км 24+200 до км 32+000 посока АМ Хемус се извършва с повишено внимание поради частични ремонтни дейности по пътното тяло. Срок 02.11.2018 г. \r\nПът II-62: Движението по път II-62 Самоков – Клисура от км 59+200 до км 79+000 се осъществява с повишено внимание поради ремонтни дейности по пътната настилка. Срок 01.11.2018 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София - Бучин проход при Костинброд от км 9+500 до км 9+800 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок до 01.11.2018 г.; \r\nПът II-813: Движението по път III-813 Годеч – Драгоман при с. Беренде от км 17+000 до км 20+000 се осъществява с повишено внимание поради ремонтни дейности по пътното тяло в светлата част на денонощието. Срок до 30.11.2018  г. \r\nОПУ-Стара Загора: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 15.11.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.03.2019 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 15.11.2018 г. \r\nОПУ-Хасково: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът II-53: Движението по път II-53 Сливен – Ямбол в участъка от км 136+000 до км 144+000 се осъществява двупосочно в една лента поради изсичане на храсти. Участъкът е сигнализиран с пътни знаци. Срок до 02.11.2018 г. \r\nПът III-536: Движението по път III-536 Ямбол – Роза в участъка от км 3+100 до км 6+790 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 02.11.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.11.01", "title": "Актуална пътна обстановка"}
{"url": "http://www.focus-news.net/news/2018/11/01/2585164/predstoyashti-mezhdunarodni-sabitiya-za-1-noemvri-agentsiya-fokus.html", "text": "Канцлерът на ФРГ Ангела Меркел ще се срещне с президента на Украйна Петро Порошенко.  \r\n***  Руският президент Владимир Путин ще участва в конференция с московския патриарх Кирил за кризата с Украйна.  \r\n***  В ЮАР ще се проведе лидерска конференция с участието на Бил и Хилари Клинтън и бившия британски премиер Дейвид Камерън.  \r\n***  Доналд Тръмп ще участва в предизборен митинг в щата Южна Каролина. \r\n***  Ще бъде отбелязана 25-тата годишнина от подписването на Договора от Маастрихт.  \r\n***  Ще бъде публикуван докладът за причините за аварията на руската ракета-носител „Союз“. \r\n***  „Хюман Райтс Уоч“ ще представи доклад за престъпленията със сексуален характер в Северна Корея. \r\n***", "date": "2018.11.01", "title": "Предстоящи международни събития за 1 ноември (Агенция „Фокус“)"}
{"url": "http://www.focus-news.net/news/2018/11/01/2585163/predstoyashti-sabitiya-v-stranata-za-1-noemvri-agentsiya-fokus.html", "text": "*** \r\nВ Деня на народните будители, 1 ноември, ще се проведе традиционната церемония по издигане на националния флаг пред президентската институция. В 10.00 часа президентът и върховен главнокомандващ на Въоръжените сили Румен Радев ще приеме почетния строй на Националната гвардейска част.  \r\nСлед церемонията държавният глава ще проведе среща от 10.20 часа на „Дондуков“ 2 с ръководители на културни институции, общественици и дейци в областта на науката, образованието, културата и изкуството. \r\n*** \r\nВ резиденция „Евксиноград“ министър-председателят Бойко Борисов ще проведе среща с израелския премиер Бенямин Нетаняху. Срещата ще бъде която последвана от пленарно заседание. По време на разговорите ще бъдат обсъдени двустранните отношения в области от взаимен интерес, като акцент ще бъде поставен върху международни и регионални теми. \r\n*** \r\nОт 09.00 часа започва редовното заседание на Народното събрание. \r\n*** \r\nОт 09.00 часа до 14.00 часа в кабинет 108 на Катедрата по инфекциозни болести Военномедицинска академия организира безплатни прегледи и консултации за грип и сезонни вирусни инфекции при лица над 12-годишна възраст. \r\n*** \r\nВ 09.30 часа в Софийската младежка лаборатория за иновации, председателят на ПГ на ГЕРБ Цветан Цветанов ще открие конференцията „С теб съм. Важният си ти! Трафикът на хора е сериозен проблем“ . \r\n*** \r\nОт 09.30 часа ще се проведе заседание на Пленума на Висшия съдебен съвет.  \r\n*** \r\nОт 09.30 часа в V състав на Специализирания наказателен съд ще се гледа делото срещу Маньо С., Васил Р. и Данаил И., обвинени в организиране и ръководене на организирана престъпна група.   \r\n*** \r\nОт 09.30 часа в III състав Специализирания наказателен съд ще се гледа делото срещу Божидар П., Методи К., обвинен в участие в ръководството на престъпна организация или група. \r\n*** \r\nОт 10.00 часа в зала „Алеко“ на хотел „Хилтън“ Фондация „Нашите недоносени деца“ ще проведе пресконференция за представяне на кампанията „Големи чудеса за малките герои”.  \r\n*** \r\nОт 10.00 часа в XV състав на Специализирания наказателен съд ще се гледа делото срещу Димитрина Р., Мария Ж., Нели К. и Надежда Т., обвинени в образуване и ръководене на организирана престъпна група.  \r\n*** \r\nОт 10.00 часа в Националния пресклуб на БТА ще се състои пресконференция на тема „Цензурата в интернет и ролята на българското правителство“, организирана от българския автор и граждански активист Манол Глишев и група общественици.  \r\n*** \r\nОт 10.00 часа в VII състав на Специализирания наказателен съд ще се гледа делото срещу Румяна Ченалова, обвинена в престъпление по служба. \r\n*** \r\nВ Деня на народните будители председателят на Народното събрание Цвета Караянчева ще бъде гост на инициативи в столични училища. Караянчева ще поздрави участниците в националната ученическа конференция „Модел Народно събрание „Сесар Вайехо”. Двудневният форум ще бъде открит в 10.00 часа в сградата на 157-ма гимназия с изучаване на чужд език „Сесар Вайехо“. В 11.00 часа председателят на Народното събрание ще присъства на официалната церемония по откриване на Образователно-спортен комплекс „Лозенец“. \r\n*** \r\nОт 11.00 часа в XI състав на Специализирания наказателен съд ще се гледа делото срещу Иван Д. и Милкана В., обвинени в образуване и ръководене на организирана престъпна група.  \r\n*** \r\nВ 11.00 часа в централното фоайе на Регионалния исторически музей ще бъде отбелязан 1 ноември – Ден на Народните будители.  \r\n*** \r\nОт 11.00 часа в Дома на Европа председателят на ДПС Мустафа Карадайъ ще открие  конференцията „Младежко гражданско включване 2.0“, с която младежката структура на партията ще отбележи 20 години от създаването си.  \r\n*** \r\nОт 11.00 часа в зала „Проф. Марин Дринов“, Българската академия на науките ще отбележи с тържествено събрание Деня на народните будители.   \r\n*** \r\nОт 11.00 часа в Националния пресклуб на БТА, доц. д-р Георги Чанков - преподавател в УНСС и Кольо Парамов - финансов анализатор ще дадат пресконференция на тема „Европа между властта и парите“.  \r\n*** \r\nОт 11.00 часа в Х състав на Специализирания наказателен съд ще се заседава по делото срещу Венцислав Г., Данчо Д., Георги М. и др.  \r\n*** \r\nВ 12.00 часа на бул. „Александър Стамболийски“ 26 председателят на Народното събрание Цвета Караянчева ще присъства на откриването на паметна плоча на Йордан Соколов. \r\n*** \r\nОт 13.30 часа 11 състав на СГС ще гледа делото срещу Христо П., бивш управител на „Фонд научни изследвания“, (умишлена безстопанственост). \r\n*** \r\nОт 11.00 часа в Дома на Европа (София, ул. \"Георги С. Раковски\" 124) ще се проведе конференция \"Младежко гражданско включване 2.0\", организирана от Младежко ДПС и фондация \"Фридрих Науман\" за Югоизточна Европа. \r\n*** \r\nВ 12.30 часа председателят на СДС Румен Христов, председателят на СДС - София д-р Антон Койчев, заедно с членове и симпатизанти на партията от столицата, ще поднесат венци и цветя пред паметника на Алеко Константинов на бул. „Витоша\". \r\n*** \r\nОт 13.00 часа в Националния политехнически музей ще се състои церемония по връчване на наградите от ХX Национален конкурс „Космосът – настояще и бъдеще на човечеството”. \r\n*** \r\nОт 13.30 часа в XIII състав на Специализирания наказателен съд ще се гледа делото срещу Йордан Ш., обвинен в безстопанственост. \r\n*** \r\nОт 15.00 до 18.00 часа в постоянната приемна на БСП – София (ул. „Леге\" № 10, ет. 1) гражданите на столицата ще получат безплатни юридически консултации. \r\n*** \r\nОт 15.00 часа пред НДК по случай Световния ден на веганизма „Български вегански съюз“ организира веган прайд парад под името: „Веган парад: Горди сме, че сме вегани!“.  \r\n*** \r\nВ 17.00 часа в Централното фоайе на Националната библиотека „Св. св. Кирил и Методий\" ще бъде отбелязан 1 ноември – Ден на народните будители. По време на събитието ще бъде открита изложба „Пространства за будители“.  \r\n*** \r\nОт 17.00 часа в изложбена зала „Архиви“ ще бъде открита изложба „Софийският културен живот в миналото в плакати и снимки“. \r\n*** \r\nОт 18.00 часа в галерия „Структура” ще се проведе четвъртото издание на поредицата дискусии на Визия за София - Диалози за София 04: Въздух, печки и коли, което този път ще разгледа актуалната тема за качеството на атмосферния въздух в София.  \r\n*** \r\nОт 18.00 часа в Галерия „Сан Стефано“ ще бъде представена изложба, посветена на калиграфски свитъци, използвани в чаената церемония „Чаят – мост между изкуството и природата“. Събитието е част от програмата на 29-ите Дни на японската култура. \r\n*** \r\nОт 18.00 часа в Мраморно фоайе, I етаж на Столична библиотека ще се открие изложбата „Нестор Марков – будителят. \r\n*** \r\nОт 19.00 часа в резиденция „Тера“ председателят на Народното събрание Цвета Караянчева ще присъства на връчването на петите годишни награди „Будител на годината“ 2018. \r\n*** \r\nОт 19.00 часа в резиденция „Тера“ (ул. \"Андрей Сахаров\" 56) ще се състои тържествената церемония по връчване на приза „Будител 2018“ на Българското национално радио. \r\n*** \r\nОт 19.30 часа в Първо студио на Българското национално радио оркестърът за народна музика на БНР с диригент Димитър Христов ще представи проекта си „Вокално-инструментални картини“ \r\n***   \r\nОт 09.30 в Зала 1 на Районен съд ще се гледа делото на подсъдимия Янко  Я. Той е обвинен в палеж на апартамент на стойност 37 592,00 лв.. \r\n*** \r\nОт 13.00 часа в залата на Куклен театър - Младежки дом ще се проведе рецитал на участниците в конкурса, организиран от Детски парламент – Благоевград.  \r\n*** \r\nВ 13.30 часа в сградата на Драматичен театър „Никола Вапцаров” - Благоевград ще се проведе пресконференция във връзка с репертоарния план за 2019 година и предстоящата Коледна кампания.  \r\n*** \r\nОт 19.00 часа Народно читалище „Никола Вапцаров 1866“ ще изнесе тържествен концерт по повод Деня на народните будители. Събитието ще се проведе в Голям читалищен салон. \r\n*** \r\nОт 18.00 часа на новата открита сцена БУЛЕВАРТ бургаската група „Мери Бойс Бенд\" ще представи новия сингъл от албума си „Щастливи дни\" – „Двамата с теб\" с акустичен концерт за Деня на народните будители. \r\n*** \r\nОт 10.00 часа пред паметника на Паисий Хилендарски в Морска градина ще се състои поклонение пред живота и делото на Народните будители с благодарствен молебен и полагане на венци с военен ритуал. \r\n*** \r\nОт 16.00 часа в отдел \"Изкуство\" на Регионалната библиотека \"Пенчо Славейков\" ще се открие изложба \"Споделено в \"Оранжерия за мисли\". Това е своеобразен заключителен етап на едноименния проект на художничката Велина Гребенска.  В пространството на създадената инсталация са поместени цитати. \r\n*** \r\nОт 16.30 часа в зала \"Концертна\" на Военноморски клуб - Варна ще се състои откриване на фотодокументалната изложба \"Морското образование в България и Първата световна война\".  \r\n*** \r\nОт 19.00 часа в Двореца на културата и спорта, зала „Конгресна“, ще се състои празничен концерт \"Будителите\". \r\n***  \r\nОт 10.00 часа в Ритуална зала  на Общината ще се проведе тържество по случай Деня на народните будители и среща с млади учители.  \r\n***  \r\nОт 10.30 часа в заседателната зала на ОДМВР ще се проведе брифинг, по повод стартирането на традиционната акция на Пътна полиция „Зима“.  \r\n***  \r\nОт 10.30 часа в Център за работа с деца и младежи ще се проведе представяне на книгата „Народното творчество – събрало мъдростта на вековете“, подготвена от Център за работа с деца и младежи в село Самоводене и отбелязване на Деня на народните будители.   \r\n***  \r\nОт 14.00 часа на площадките за пътна и противопожарна безопасност ще се проведе открит урок с деца от центровете за работа с деца и младежи в село Малки Чифлик и село Арбанаси.  \r\n***  \r\nОт 16.00 часа в Музей „Възраждане и Учредително събрание“ ще бъде открита изложба „Заедно да съхраним историческата памет“.  \r\n***  \r\nОт 17.30 часа в Изложбени зали „Рафаел Михайлов“  ще се проведе откриване на изложба с рисунки на Нестор Иванов.  \r\n***  \r\nОт 18.00 часа голяма зала на Общината ще се проведе концерт на деца и ученици по случай Деня на народните будители.  \r\n***  \r\nОт 18.00 часа в Изложбени зали „Рафаел Михайлов“ ще се проведе откриване на изложби, посветени на 80-годишнината на Ротари клуб – Велико Търново: Фотоизложба „Велико Търново – моето вдъхновение“; Изложба с детски рисунки „Моят Търновград“; Изложба с пана „Историята на Ротари клуб – България“, автор Цвятко Калийски; Изложба живопис на Сашо Филев.  \r\n***  \r\nОт 19.00 часа в Клуб 7 ще бъде представен  „Греховната любов на зографа Захарий“ – моноспектакъл на Любомир Бъчваров.  \r\n*** \r\nОт 15.00 часа в Регионалния пресклуб на БТА, ще се състои встъпителна пресконференция по проект „Трансгранично религиозно наследство“, организирана от Фондация за регионални развитие – Видин.  \r\n*** \r\nОт 11.00 часа пред паметника на св. Софроний Врачански тържествено ще бъде отбелязан Денят на народните будители.  \r\n*** \r\nОт 16.00 часа в Регионалния исторически музей ПП ГЕРБ – Враца организира инициативата „В ателието на съвременния Врачански будител”. \r\n*** \r\nОт 17.00 часа украйнската чудотворна икона на света Богородица „Скоропослушница” ще бъде посрещната в катедралния храм „Св. апостоли”. \r\n*** \r\nОт 18.00 часа в Градската концертна зала ще бъде открита изложбата Дух и слово” – Александър Танев, 90 години от рождението на композитора. От 19.00 часа ще започне Концерт на Симфониета Враца и прожекция на филм, посветени на жизнения и творчески път на Александър Танев. \r\n*** \r\nОт 19.00 часа в Камерната зала на ДКТ ще се играе постановката „Симулатор за чифтосване“ от Джоузеф Скримшоу.  \r\n*** \r\nВ града ще се състои богата програма по повод 1 ноември – Ден на народните будители. От 09.30 часа в храм „Св. Троица“ ще се проведе празничен тържествен водосвет. От 10.00 часа на паметна плоча на Първото взаимно училище в Добрич ще бъдат поднесени цветя. От 10.30 часа в Регионална библиотека „Дора Габе“ ще се проведе беседа за деца „О, будители народни, цял низ светли имена“. От 11.00 часа в Огледална зала „Нели Божкова“ ще се състои тържествена церемония за връчване на Годишни награди „Добрич“ в областта на културата и науката. В церемонията ще вземе участие и кметът на Добрич Йордан Йорданов. От 15.00 часа тържествено ще бъде открита сградата на НЧ „Добрич-2017 г.“. От 19.00 часа в Младежкия център ще има концерт, с който ще бъдат демонстрирани дейностите в НЧ „Добрич – 2017 г.“.  \r\n*** \r\nОбщина Каварна тържествено ще отбележи 1 ноември - Деня на народните будители. От 10.00 часа ще бъдат поднесени цветя и венци в градския парк пред мемориалната плоча на Ангел Захариев – създател на градски парк „Каварна“. От 17.30 часа в ХГ „Христо Градечлиев“ ще има празничен коктейл за културните дейци и будители на Каварна. \r\n*** \r\nОт 10.30 часа в НМ „Христо Ботев“ ще бъдат връчени литературни награди за рисунка на тема „Свобода или смърт юнашка“ от Националния ученически конкурс посветен на 170 години от рождението на Христо Ботев. \r\n*** \r\nОт 16.00 часа в Камерна зала на НЧ „Васил Левски 1861 г.“ ще се състои тържествена церемония за връчване на Националната награда за чистотата на българския език „Д-р Иван Богоров“.  \r\n***  \r\nОт 18.00 часа в читалище „Братство” ще се състои представяне на „Визия за България”.  \r\n*** \r\nОт 18.00 часа във Възрожденското училище ще бъде представена книгата „Приказка за Кюстендил“ на историка Румен Манов.  \r\n*** \r\nОт 18.00 часа в Драматичен театър „Драгомир Асенов“ ще се проведе тържествен концерт на НЧ „Разум 1883\", с който ще чества освен общонационалния празник – Ден на народните будители, и 135 г. от създаването на първата културна институция в града. \r\n*** \r\nВ Деня на народните будители – 1 ноември, в Медицинския университет ще се състои официално откриване на Факултет „Фармация“. \r\n***   \r\nОт 10.00 часа в Зала 1 на Окръжен съд ще се гледа делото на подсъдимия Станислав П. Срещу него е повдигнато обвинение в това, че на 28 май 2018 г. на автомагистрала „Тракия“ при управление на товарен автомобил след употреба на  наркотични вещества е причинил смъртта по непредпазливост  на две лица. \r\n***   \r\nОт 10.30 часа на площадката пред акведуктите кметът на Община Пловдив инж. Иван Тотев и кметът на Район „Централен“ Георги Стаменов ще дадат символично началото на проекта за възстановяване и облагородяване на хълм Бунарджика. \r\n***   \r\nОт 16.30 часа в Цар Симеоновата градина ще се проведе празничен концерт на Духовия оркестър по повод 1 ноември - Ден на народните будители. \r\n*** \r\nОт 17.00 часа на Римския стадион ще се проведе празничен концерт по повод 1 ноември - Ден на народните будители. \r\n*** \r\nОт 18.00 часа в СКЛАД в Тютюневият град, ул. “Екзарх Йосиф“ 16, ет. 2, ще бъдат показани 62 фотографии на руския фотограф Сергей Борисов. \r\n*** \r\nОт 10.00 часа в Зала „Свети Георги“ (ет. 6 на Областна администрация - Русе) ще се проведе второ съвещание на областния управител с членовете на Щаба за изпълнение на Областния план за защита при бедствия и за взаимодействие с националния и общинските щабове, кметовете на общини и ръководителите на ведомства и организации, имащи отношение по подготовката на област Русе за зимен сезон 2018-2019 г. \r\n*** \r\nОт 11.00 часа в Многопрофилната болница за активно лечение - Своге ще бъде официално открит кабинет за компютърна томография. \r\n*** \r\nВ 11.00 часа на площад „Хаджи Димитър“ ще започне общоградско тържество по повод празника на Деяна на народните будители. Ще бъде поднесен гирлянд на паметника на Хаджи Димитър и сливенските възрожденци. Малко по-късно кметът Стефан Радев ще се срещне с новоназначени учители от Сливен. \r\n*** \r\nОт 17.00 часа в зала „Юбилейна 150” на Народно читалище „Кирил Маджаров - 1866” в квартал „Устово“ ще бъде представен сборникът „Христо Гиневски – 75 години жизнен и творчески път”.  \r\nОт 18.00 часа в зала „Николай Карагяуров” на читалището ще започне концерт, посветен на Деня на народните будители и в памет на Христо Гиневски, с участието на читалищни формации, който ще бъде. \r\n*** \r\nПо повод 1 ноември – ден на народните будители в града се организира богата програма. От 09.00 часа в храм „Св. Теодор Тирон“ ще бъде отслужена заупокойна света Литургия в памет на Митрополит Методий Кусев, първи Старозагорски митрополит. От 10.00 часа от парк „Пети октомври“ по бул. „Митрополит Методий Кусев“ ще се състои празнично шествие на ученици и учители. От 11.00 часа пред паметника на Митрополит Методий Кусев в едноименния парк ще се проведе общоградски ритуал за преклонение и признателност към делото на народните будители. От 14.00 часа в зала 33 в РИМ „Стара Загора“ ще бъде изнесена специализирана беседа на тема „Възникване на новобългарското образование във Възрожденска Стара Загора“ – лектор Петьо Мирчев. От 17.30 часа в Архитектурен комплекс „Музей на религиите“ ще бъде представена изложба „За правда и човечност“ и  кръгла маса, посветени на 150 години от рождението на Видински митрополит Неофит. От 18.30 часа в Градска художествена галерия ще се състои концерт на Смесен хор „Родина“.  \r\n*** \r\nОт 19.00 в споделеното работно пространство на Стара Загора „ZaraLab” (ул. „Княз Александър Батенберг“ 28) ще бъде представена образователната инициатива за мотивация и личностно развитие на ученици „Аз и моят успех“. \r\n*** \r\nВ 10.00 часа на площада пред НЧ \"Поука 1908\" ще започнат празничните чествания по повод 110 години от създаването на читалище в селото. В 10.30 часа ще бъде открита напълно обновената сграда на детската градина.  \r\n*** \r\nС редица инициативи в Ямбол ще бъде отбелязан Денят на народните будители. От 11.00 часа пред барелефа на Ради Колесов (на сградата на читалище „Съгласие-1862”) ще се състои тържествено честване на празника. От 18.00 часа в Художествена галерия „Жорж Папазов“ ще бъде представена новата книга на Георги Господинов – „Всичките наши тела“.", "date": "2018.11.01", "title": "Предстоящи събития в страната за 1 ноември (Агенция „Фокус“)"}
{"url": "http://www.focus-news.net/news/2018/11/01/2585165/nimh-maksimalnite-temperaturi-shte-sa-mezhdu-20-i-25.html", "text": "Атмосферното налягане е по-високо от средното за месеца и ще остане без съществена промяна. Днес по поречията на реките, в низините и в Източна България ще има ниска слоеста облачност или мъгла. След обяд видимостта временно ще се подобри и облачността ще се разкъса. Над Западна и Централна България през по-голямата част от деня ще е със значителна висока облачност. Ще духа слаб до умерен вятър от изток-североизток. Максималните температури ще са между 20° и 25°, в София - около 23°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Мартин Славчев.  \r\nПо Черноморието облачността ще е значителна. В сутрешните часове на места ще се образува мъгла. След обяд временно видимостта ще се подобри и облачността ще се разкъса. Ще духа слаб до умерен североизточен вятър. Максималните температури ще са 17-20°. Температурата на морската вода е 17-18°. Вълнението на морето ще е 1-2 бала.   \r\nВ планините ще бъде предимно слънчево. Ще духа слаб до умерен югоизточен вятър, по високите и открити части от запад-югозапад. Максималната температура на височина 1200 метра ще е около 19°, на 2000 метра – около 13°.", "date": "2018.11.01", "title": "НИМХ: Максималните температури ще са между 20° и 25°"}
{"url": "http://www.focus-news.net/news/2018/11/01/2585169/parlamentat-shte-reshi-dali-da-zadalzhi-mediite-da-razkrivat-sobstvenitsite-si.html", "text": "Парламентът ще гласува окончателни промени в Закона за задължителното депозиране на печатни и други произведения, внесени от ПГ на ДПС. Това се посочва в  програмата за работа на Народното събрание . Законопроектът беше приет на първо четене на 4 юли. Депутатите ще решат дали доставчиците на медийни услуги (вестници, списания, онлайн медии, информационни агенции, радиа и телевизии) ежегодно да подават в Министерството на културата декларация, която идентифицира действителния им собственик. В декларацията ще се упоменава дали собственикът заема публична длъжност, както и всяко получено финансиране през предходната година. Доставчиците на медийни услуги ще трябва да посочват и всички сключени договори с държавни и местни органи, и с политически партии, и тяхната стойност. Промените предвиждат действителният собственик да се упоменава и на интернет страницата на доставчика на медийни услуги. Предлага се глобата за непопълване на декларация да бъде от 10 до 15 хил. лева, а при повторно нарушение - от 20 до 30 хил. лева. Измененията се отнасят и за разпространителите на периодични печатни произведения, които също ще трябва да идентифицират собствениците си в декларация. Ако едно лице използва повече от 1/3 от обектите за продажба в страната, Министерството на културата ще уведомява Комисията за защита на конкуренцията.", "date": "2018.11.01", "title": "Парламентът ще реши дали да задължи медиите да разкриват собствениците си"}
{"url": "http://www.focus-news.net/news/2018/11/01/2585168/ministar-predsedatelyat-boyko-borisov-shte-provede-sreshta-s-izraelskiya-premier-benyamin-netanyahu-vav-varna.html", "text": "Израелският премиер Бенямин Нетаняху е на работно посещение в България по покана на българския министър-председател Бойко Борисов. Това съобщиха от  Правителствена информационна служба . Днес в резиденция „Евксиноград“ двамата ще проведат среща на четири очи, която ще бъде последвана от пленарно заседание. По време на разговорите ще бъдат обсъдени двустранните отношения в области от взаимен интерес, като акцент ще бъде поставен върху международни и регионални теми.  \r\nМинистър-председателят Бойко Борисов ще бъде домакин на Четиристранната среща на високо равнище между България, Гърция, Румъния и Сърбия на 2 ноември в резиденция „Евксиноград“ във Варна. Министър-председателите на България, Гърция и Румъния - Бойко Борисов, Алексис Ципрас и Виорика Дънчила и президентът на Сърбия Александър Вучич ще обсъдят развитието на съвместните инфраструктурни проекти в контекста на свързаността на Балканите. Фокус на срещата ще бъде и задълбочаването на регионалната стабилност, както и актуални европейски въпроси. Лидерите от формата ще проведат работен обяд, в който ще участва и министър-председателят на Държавата Израел Бенямин Нетаняху.", "date": "2018.11.01", "title": "Министър-председателят Бойко Борисов ще проведе среща с израелския премиер Бенямин Нетаняху във Варна"}
{"url": "http://www.focus-news.net/news/2018/11/01/2585166/chestvame-denya-na-narodnite-buditeli.html", "text": "Честваме Деня на народните будители, 1 ноември – празник на всички ученици, учители, студенти, университетски преподаватели, книжовници, читалищни работници, учени и журналисти. Празникът е честван за пръв път в Пловдив през 1909 г. В този ден православната църква отдава почит към покровителя на българския народ Св. Иван Рилски. В Деня на народните будители почитаме делото на всички просветители, възрожденци и борци за духовна независимост на България. Официалното включване в празничния календар на страната става през 1922 г. В 1945 г. честването на деня е отменено от комунистическия режим. Традицията е възобновена през 1992 г. по идея на проф. Петър Константинов.  \r\nСред най-тачените български народни будители са Свети Иван Рилски, Неофит Бозвели, Неофит Рилски, Иван Селимински, братята Димитър и Константин Миладинови, Георги Стойков Раковски, Васил Априлов, Васил Левски, Христо Ботев, Стефан Караджа, Хаджи Димитър, Любен Каравелов, Добри Чинтулов, Никола Бацаров, Иван Вазов, Григор Пърличев, Александър Екзарх, Никола Бобев, Стефан Антонов, Иван Богоров, Нешо Бончев, Найден Геров и много други.", "date": "2018.11.01", "title": "Честваме Деня на народните будители"}
{"url": "http://www.focus-news.net/news/2018/11/01/2585167/natsionalniyat-flag-shte-bade-izdignat-pred-prezidentskata-institutsiya-po-povod-denya-na-narodnite-buditeli.html", "text": "В Деня на народните будители ще се проведе традиционната церемония по издигане на националния флаг пред президентската институция. В 10.00 часа президентът и върховен главнокомандващ на Въоръжените сили Румен Радев ще приеме почетния строй на Националната гвардейска част. Това съобщиха от  Прессекретариата на държавния глава .  \r\nСлед церемонията държавният глава ще проведе среща от 10.20 часа на „Дондуков“ 2 с ръководители на културни институции, общественици и дейци в областта на науката, образованието, културата и изкуството.", "date": "2018.11.01", "title": "Националният флаг ще бъде издигнат пред президентската институция по повод Деня на народните будители"}
{"url": "http://www.focus-news.net/news/2018/11/01/2585170/chudotvorna-ikona-na-sv-bogoroditsa-pristiga-vav-vratsa.html", "text": "На 1 ноември, когато Православната църква прославя светите безсребреници и чудотворци Козма и Дамян, а народът чества Деня на народните будители,  във Враца ще пристигне украинската чудотворна икона на света Богородица – “Скоропослушница”, предаде репортер на  Агенция „Фокус“ . Тя идва във Враца за благословение на епархията, благодарение на личния авторитет на Негово високопреосвещенство Врачанския митрополит Григорий. Тържественото ѝ посрещане ще е в 17.00 ч. с камбанен звън пред катедралния храм “Св. апостоли”. Иконата на Божията майка ще бъде внесена в храма, където веднага ще започне вечерня. Богослужението ще оглави  Врачанският митрополит Григорий в съслужение със свещеници от епархията. Чудотворният образ на Божията майка ще остане за поклонение във Враца до понеделник – 5 ноември. Иконата на света Богородица “Скоропослушница”, която пристига във Враца, е била изписана през 1893 г. в манастира “Св. Панталеймон” на Света гора. Осветена е в Дохиарската света обител, където оригиналният образ е бил нарисуван през Х век. В началото на ХХ век е била дарена на църквата “Св. Александър Невски” в украйнския град Ананиев, където се пази до днес. В България пристигна за поклонение и вече обиколи няколко епархии, където бе приета с огромна духовна радост. Вярващите нарекли тази икона на Божията майка “Скоропослушница”, защото св. Богородица бързо чува молитвите на онези, които се помолят пред нея. Многобройни са разказите за изцеления от тежки болести, за решаване на житейски проблеми и получена духовна помощ и утеха от Пресвета Богородица.  \r\nНикола ПЕТКОВ", "date": "2018.11.01", "title": "Чудотворна икона на св. Богородица пристига във Враца"}
{"url": "http://www.focus-news.net/news/2018/11/01/2585173/pravoslavnata-tsarkva-proslavya-svetite-bezsrebrenitsi-i-chudotvortsi-kozma-i-damyan.html", "text": "Православната църква прославя светите безсребреници и чудотворци Козма и Дамян. По този повод във всички епархии на Българската православна църква се отслужва празнична света Литургия, предаде репортер на  Агенция „Фокус“ . В катедралния храм „Св. Апостоли“ в град Враца, където се намират частици от светите мощи на св. Козма и Дамян от 9.00 часа ще започне архиерейска света Литургия, която ще оглави Негово високопреосвещенство Врачански митрополит Григорий.  \r\nВ столичния храм „Св. апостол Йоан Богослов“ от 9.00 часа ще бъде отслужен Акатист към светите безсребреници Козма и Дамян.  \r\nНикола ПЕТКОВ", "date": "2018.11.01", "title": "Православната църква прославя светите безсребреници и чудотворци Козма и Дамян"}
{"url": "http://www.focus-news.net/news/2018/11/01/2585172/parlamentarnite-komisii-po-byudzhet-i-finansi-po-truda-i-sotsialnata-politika-i-po-zdraveopazvaneto-shte-razgledat-proektobyudzhetite-za-2019-godina.html", "text": "Парламентарните комисии по бюджет и финанси, по труда и социалната политика и по здравеопазването ще разгледат трите бюджетни проектозакона за 2019 година. Това се посочва в  дневния ред на съвместното заседание . Депутатите ще гласуват на първо четене проектозаконите за държавния бюджет, за НЗОК и за държавното обществено осигуряване. Правителството одобри бюджетните закони на извънредно неделно заседание на 28 октомври. Приоритетите на Бюджет 2019 са социалната политика, образованието, отбраната и политиката по доходите. Кабинетът предлага повече средства за пенсии, за помощи за отопление, за децата сираци и за хората с увреждания. Заложено е минималната работна заплата да достигне 560 лева. За здраве правителството отпуска над 5 млрд. лева. Заседанието ще се проведе от 14.30 часа в зала „Изток“. \r\nДепутатите от Комисията по енергетика ще изслушат представители на Министерството на енергетиката и на „Булгартрансгаз“ за Енергийната стратегия на страната. Министър Красимир Каракачанов ще отговаря на въпроси на депутати в Комисията по отбрана.", "date": "2018.11.01", "title": "Парламентарните комисии по бюджет и финанси, по труда и социалната политика и по здравеопазването ще разгледат проектобюджетите за 2019 година"}
{"url": "http://www.focus-news.net/news/2018/11/01/2585174/ana-mpa-gratskata-ikonomika-belezhi-golyam-rast-v-parvata-polovina-na-2018-godina.html", "text": "Гръцката икономика бележи голям ръст в първата половина на 2018 година, съобщава агенция  Ana-MPA , като се позовава на данни от Министерството на икономиката и развитието. \r\nДоверието в пазара заедно с подобрението на икономическите показатели са нараснали през първите шест месеца на тази година с два процента, най-високо увеличение от 2007 година досега.   \r\nСпоред доклада на икономическото министерство в Атина ключовите фактори са свързани с износа и потреблението.  През юли 2018-та е намаляла и безработицата с 19 на сто – за първи път от септември 2011 година. Ръстът на БВП също е важен фактор. За първи път той е напълно изравнен с ръста на БВП в страните от еврозоната.  Ивелина Ватова", "date": "2018.11.01", "title": "Ana-MPA: Гръцката икономика бележи голям ръст в първата половина на 2018 година"}
{"url": "http://www.focus-news.net/news/2018/11/01/2585175/predsedatelyat-na-pg-na-gerb-tsvetan-tsvetanov-shte-otkrie-konferentsiyata-s-teb-sam-vazhniyat-si-ti-trafikat-na-hora-e-seriozen-problem.html", "text": "Председателят на ПГ на ГЕРБ и зам.-председател на партията Цветан Цветанов ще открие конференцията „С теб съм! Важният си ти! Трафикът на хора е сериозен проблем“. Форумът ще се проведе в Софийската младежка лаборатория за иновации и ще започне в 09.30 часа. Събитието се организира от общинските съветници от групата на ГЕРБ в СОС Михаела Иванова и Йоанна Драгнева. Това съобщиха от пресцентъра на  ПП ГЕРБ . \r\nГост-лектори на форума ще бъдат евродепутатът от ГЕРБ/ЕНП Ева Майдел и консултантът по линия на противодействието на трафика на хора Антоанета Василева. Видеообръщение към участниците в събитието ще направи и българският еврокомисар по цифрова икономика и цифрово общество Мариян Габриел. По време на форума своята лична история ще разкажат жена, жертва на трафик, и инспекторът, който е работил по разкриването на нейния случай и освобождаването й \r\nВ конференцията ще участват и представители на неправителствени организации.", "date": "2018.11.01", "title": "Председателят на ПГ на ГЕРБ Цветан Цветанов ще открие конференцията „С теб съм. Важният си ти! Трафикът на хора е сериозен проблем“"}
{"url": "http://www.focus-news.net/news/2018/11/01/2585176/tsgm-na-1-i-2-noemvri-nyama-da-se-osashtestvyava-kontrol-v-novite-prisaedineni-plateni-zoni-za-parkirane.html", "text": "В четвъртък и петък (1 и 2 ноември 2018 г.) няма да се извършва контрол на паркирането в новите присъединени части на „зелена зона\" в кварталите „Горен Лозенец“, „Оборище“, „Възраждане“ и „Красно село“. Това съобщиха от пресцентъра на  Център за градска мобилност  (ЦГМ). Причината е получените много нови онлайн заявления за стикери, които се обработват. Гражданите не бива да се притесняват, че ще бъдат санкционирани преди да получат стикерите си. \r\nКак точно се променя обхватът на платените зони може да прочетете  .", "date": "2018.11.01", "title": "ЦГМ: На 1 и 2 ноември няма да се осъществява контрол в новите присъединени платени зони за паркиране"}
{"url": "http://www.focus-news.net/news/2018/11/01/2585171/predsedatelyat-na-ns-tsveta-karayancheva-shte-prisastva-na-ofitsialnata-tseremoniya-na-koyato-shte-badat-vracheni-petite-godishni-nagradi-buditel-na-godinata-2018.html", "text": "Председателят на Народното събрание Цвета Караянчева ще присъства на връчването на петите годишни награди „Будител на годината“ 2018. Тържествената церемония ще се проведе от 19.00 часа в резиденция „Тера“. Това съобщиха от пресцентъра на  Народното събрание . \r\nТази година за първи път БНР е организатор на престижната кампания, която фокусира вниманието върху личности, направили през годината нещо стойностно и значимо, със силно духовно послание и отзвук в медийното пространство. Номинираните за отличието са избрани между 17 предложения на журналистическия екип на програма „Христо Ботев“ на БНР и над 120 предложения, дадени в писма на слушатели на радиото.", "date": "2018.11.01", "title": "Председателят на НС Цвета Караянчева ще присъства на официалната церемония, на която ще бъдат връчени петите годишни награди „Будител на годината“ 2018"}
{"url": "http://www.focus-news.net/news/2018/11/01/2585177/predsedatelyat-na-narodnoto-sabranie-tsveta-karayancheva-shte-prisastva-na-otkrivaneto-na-pametna-plocha-na-yordan-sokolov.html", "text": "Председателят на Народното събрание Цвета Караянчева ще присъства на откриването на паметна плоча на Йордан Соколов, съобщиха от пресцентъра на  парламента . Събитието ще се състои в 12.00 часа на бул. „Александър Стамболийски“ № 26. Поставянето на паметната плоча е по предложение на Инициативен комитет с председател Евдокия Манева. Йордан Соколов е юрист, политик и държавник, народен представител и министър на вътрешните работи. През 1997 г. е избран за председател на 38-ото Народно събрание.", "date": "2018.11.01", "title": "Председателят на Народното събрание Цвета Караянчева ще присъства на откриването на паметна плоча на Йордан Соколов"}
{"url": "http://www.focus-news.net/news/2018/11/01/2585178/plovdiv-v-manastira-sv-sv-kozma-i-damyan-kray-kuklen-shte-bade-otsluzhena-arhiereyska-sveta-liturgiya.html", "text": "Днес Православната църква почита светите чудотворци и безсребреници Козма и Дамян. По този повод в манастира, посветен на светците край град Куклен, Пловдивска епархия, от 9.00 часа ще започне архиерейска света Литургия, предаде репортер на  Агенция „Фокус“ .  \r\nНикола ПЕТКОВ", "date": "2018.11.01", "title": "Пловдив: В манастира „Св. св. Козма и Дамян“ край Куклен ще бъде отслужена архиерейска света Литургия"}
{"url": "http://www.focus-news.net/news/2018/11/01/2585179/bsp-sofiya-organizira-bezplatna-yuridicheska-priemna-za-grazhdani.html", "text": "В постоянната приемна на БСП – София (ул. \"Леге\" № 10, ет. 1) гражданите ще получат безплатни юридически консултации днес. Това съобщиха от пресцентъра на  партията . Юристите ще бъдат на разположение на софиянци от 15.00 до 18.00 часа. Желаещите може предварително да се запишат на телефон 02/987 20 86.", "date": "2018.11.01", "title": "БСП - София организира безплатна юридическа приемна за граждани"}
{"url": "http://www.focus-news.net/news/2018/11/01/2585181/kyustendil-v-grada-shte-bade-predstavena-knigata-na-rumen-manov-prikazka-za-kyustendil.html", "text": "В Деня на народните будители в Кюстендил ще бъде представена книгата на Румен Манов „Приказка за Кюстендил“, предаде репортер на  Агенция „Фокус“ . Началото ще бъде в 18.00 часа.  \r\nНикола ПЕТКОВ", "date": "2018.11.01", "title": "Кюстендил: В града ще бъде представена книгата на Румен Манов „Приказка за Кюстендил“"}
{"url": "http://www.focus-news.net/news/2018/11/01/2585183/balgarskiyat-emblematichen-tsarkoven-hor-sv-yoan-kukuzel-angeloglasniyat-otbelyazva-50-godini-ot-osnovavaneto-si-i-parvata-si-publichna-izyava.html", "text": "През настоящата година се изпълват 50 години от основаването и първата публична изява на прославения Камерен ансамбъл „Св. Йоан Кукузел – Ангелогласният“. Честването на юбилея ще бъде едно от централните църковни и културни събития през настоящата седмица и година, предаде репортер на  Агенция „Фокус“ . \r\nКамерният ансамбъл „Св. Йоан Кукузел – Ангелогласният“, ще изнесе юбилеен хоров концерт, организиран от Св. Синод на Българската православна църква – Българска патриаршия, Софийската филхармония и Столичната община с благословението на Негово Светейшество Българския патриарх и Софийски митрополит НЕОФИТ. Концертът ще се състои на 2 ноември 2018 г. от 19.00 часа в столичната зала „България“.  \r\nДейността на този хор беше оценена и в Деня на София – 17 септември 2018 г., когато на специална празнична сесия на Столичния общински съвет бяха връчени отличия на известни български творци, преподаватели и учени. Камерният ансамбъл „Св. Йоан Кукузел – Ангелогласният“ беше удостоен със званието „Почетен знак на Столична община“ по повод на 50-годишния му юбилей и като първи състав, представил на концертния подиум у нас и в чужбина старинните православни български песнопения. Изтъкват се стотиците концерти и активната звукозаписна дейност на състава, който е емблема на българското църковно хорово изкуство. \r\nВъв връзка с тази годишнина на ансамбъла се реализира нов юбилеен компактдиск, който по традиция включва както едногласни, така и многогласни православни песнопения. Записът е направен през месец май 2018 г. в църквата „Св. Архангел Михаил“ при „Бояна парк“ София с настоящия диригент на хора Кристиан Попов. Албумът, озаглавен „Сладкогласна лира“. Той излезе специално на 15 октомври – рожденият ден на Негово Светейшество Българския патриарх Неофит, който е един от съоснователите на състава, заедно със своя брат многозаслужилия дългогодишен диригент доцент Димитър Димитров. \r\nКомпактдискът се издава от „Български бестселър“ със спомоществователството на Пловдивската света митрополия и е поздрав към всички  християни с молитва да имат Божето благословение. \r\n\"Нека от сърце благопожелаем на този изряден български църковен хор нови благословени успехи за слава Божия!\", казва един от най-изявените ни специалисти в областта на църковната музика иконом Кирил Попов.  \r\nНикола ПЕТКОВ", "date": "2018.11.01", "title": "Българският емблематичен църковен хор \"Св Йоан Кукузел - Ангелогласният\" отбелязва 50 години от основаването си и първата си публична изява"}
{"url": "http://www.focus-news.net/news/2018/11/01/2585182/mladezhko-dps-otbelyazva-20-godini-ot-sazdavaneto-si-s-konferentsiya-mladezhko-grazhdansko-vklyuchvane-20.html", "text": "От 11.00 часа днес в Дома на Европа на ул. „Георги С. Раковски“ 124 председателят на ДПС Мустафа Карадайъ ще открие конференцията „Младежко гражданско включване 2.0“, организирана от Младежко ДПС и фондация „Фридрих Науман“ за Югоизточна Европа. Това съобщиха от пресцентъра на  ДПС . Конференцията е част от събитията, с които се отбелязва 20-годишнината от създаването на Младежкото Движение за права и свободи. В мероприятието участие ще вземат евродепутатът и председател на Младежко ДПС Илхан Кючюк, Свеня Хан, президент на Европейската либерална младеж (LYMEC), Даниел Кадик, програмен директор на фондация „Фридрих Науман“ за Югоизточна Европа, Мартин Бомер, председател на младежкото движение „Младите с Макрон“ и още над 30 международни гости. \r\nТемите, които ще бъдат обсъдени, са „Ролята на младите хора в изграждането на бъдещето на Европа“ и „Равноправие и преодоляване на пропастта между поколенията“.", "date": "2018.11.01", "title": "Младежко ДПС отбелязва 20 години от създаването си с конференция „Младежко гражданско включване 2.0“"}
{"url": "http://www.focus-news.net/news/2018/11/01/2585186/georgi-svilenski-bsp-mandatat-na-pravitelstvoto-e-kam-kraya-si-gerb-si-otivat.html", "text": "Конферентната зала на Двореца на културата в Перник трудно събра 250-те перничани, които искаха да чуят предложенията на левицата във „Визия за България“, съобщиха от пресцентъра на  НС на БСП . Жителите на града зададоха своите въпроси, свързани с темите, заложени в документа на левицата, като поискаха в раздела за екологията да бъде включена и забраната за горене на RDF в България. „Вече няколко месеца различни инвеститори се опитват да получат разрешение за горене на RDF – пресовани отпадъци, на територията на община Перник, това ще доведе до завишаване на нивата на запрашеност на и без това мръсния въздух в града“, обясниха представители на инициативен комитет против горенето на отпадъци. Учители заявиха, че подкрепят предложенията на левицата за един учебник по предмет и се обявиха против подмяната на българската история. „Искаме качествено образование, искаме спортът да бъде част от живота на младите хора, искаме да бъде спряно „изтичането на мозъци“ от страната ни, искаме реален контрол върху здравеопазването и образованието“, заявиха млади хора, присъстващи в залата.  \r\nЗам.-председателят на ПГ на „БСП за България“ Георги Свиленски заяви, че мандатът на правителството е към края си и ГЕРБ си отиват. „БСП започна да води разговора за бъдещето, за Визията за развитие на България навреме и показахме алтернативата на това управление, което съсипа страната ни“, каза Свиленски. Той отбеляза, че преди три месеца левицата е започнала да води този разговор, защото социалистите искат да направят промяна и БСП да управлява с подкрепата и енергията на всички български граждани. \r\n„Демографската катастрофа в България е темата на темите и най-големият проблем пред нашата страна“. Това каза народният представител от ПГ на „БСП за България“ Станислав Владимиров. Затова и „Визия за България\" е ориентирана в тази посока с цел да се предотврати демографската катастрофа, която обезкърви държавата ни. Владимиров обясни, че през миналата година са родени 57 000 деца, а починалите българи са около 109 000. Той добави, че на практика за миналата година в България е изчезнал един областен град и то, ако не се включват заминалите в чужбина. „С доходите, в момента, в нашата страна, и с отворения трудов пазар, много трудно можем да задържим активното, младото поколение тук. Защото разликата във възнагражденията е в пъти. Често се чува и от премиера, и от други управляващи да казват, че ние сме настигнали Гърция по икономическо развитие, че сме настигнали Чехия отдавна, че едва ли не гоним Германия, няма нищо такова\", коментира Станислав Владимиров. Той добави, че тези държави се развиват с много бързи темпове за разлика от България. \r\n„Всички виждаме дисбаланса в развитието на регионите, който се е получил заради концентрацията на ресурси в 4 - 5 основни града\", коментира Любомир Бонев. Той допълни, че останалата част от страната изостава в икономическо, социално, образователно отношение. „Визия за България\", в частта си за регионална политика, изцяло залага на нов подход и начин на управление на регионите. Тоест, говори се за децентрализация. \"Всички виждаме и го усещаме - как с едни министерски постановления се разпределят колосални суми по неясни критерии. Дават 2,5 милиона лева за канализация в населено място с 80 души, а в същото време цели областни центрове, областни градове не получават средства“, каза още Любомир Бонев.  \r\n„Нека  „Визия за България“ да бъде модел, към който да се стремим, за да постигнем промяната. Промяната е нужна заради действията на управляващите, които вече 10 години пренебрегват нуждите на всички българи“, заяви народният представител Таско Ерменков. Той добави, че всички вече знаят, какво е състоянието на икономиката, енергетиката, селското стопанство и други отрасли – всичко е съсипано. „Когато говорим за екология и чист въздух, политиката трябва да бъде насочена към контрол на централите, работещи на въглища и развитието на ядрената енергетика“, каза още Ерменков. Той добави, че атомната енергетика у нас трябва да продължава да се развива , а не блоковете на АЕЦ Козлодуй да се затварят постепенно \r\n„Голямата задача на БСП, в момента, е обсъжданията на Визията в цялата страна да бъдат събрани в един работещ документ“, заяви Валери Жаблянов. Той каза още, че в България частната собственост върху важните отрасли е почти 90% и държавата няма почти никакви позиции в развитието на икономиката. Жаблянов добави, че страната ни не само е на последно място във всички положителни класации, но и сегашното управление няма идея как да направи така, че да излезем напред. Жаблянов е уверен, че БСП е единствената политическа опора на ограбения български гражданин.", "date": "2018.11.01", "title": "Георги Свиленски, БСП: Мандатът на правителството е към края си, ГЕРБ си отиват"}
{"url": "http://www.focus-news.net/news/2018/11/01/2585184/d-r-atanas-kambitov-kmet-na-blagoevgrad-v-denya-na-narodnite-buditeli-izrazyavame-pochitta-si-kam-sazdatelite-i-pazitelite-na-prosvetata-kulturata-i-duhovnata-traditsiya.html", "text": "Днес отбелязваме един от най-светлите празници – Деня на народните будители. Това е ден, в който изразяваме своята почит към създателите и пазителите на нашата просвета, култура, духовна традиция и будно съзнание. Това се казва в поздравителен адрес от кмета на Благоевград д-р Атанас Камбитов по повод Деня на народните будители, съобщиха от пресцентъра на  Общината . В поздравителния адрес на кмета Камбитов се казва още: „1 ноември е празник, който съхранява националното ни самочувствие и ни припомня, че трябва да мислим за трайната светла бъднина на България. Скъпи учители, Вие сте съвременните будители, които възпитавате любов към знанието и ни учите да бъдем обединени като народ! Нека пазим! Нека помним! Нека продължим делото и съхранението на българското, на истинското, на великото! Нека отдадем почит към тези, които оставиха светъл отпечатък в българската история и ни завещаха бъдеще! Честит празник!“", "date": "2018.11.01", "title": "Д-р Атанас Камбитов, кмет на Благоевград: В Деня на народните будители изразяваме почитта си към създателите и пазителите на просветата, културата и духовната традиция"}
{"url": "http://www.focus-news.net/news/2018/11/01/2585180/predsedatelyat-na-narodnoto-sabranie-tsveta-karayancheva-shte-bade-gost-na-initsiativi-v-stolichni-uchilishta-po-povod-denya-na-narodnite-buditeli.html", "text": "В Деня на народните будители председателят на Народното събрание Цвета Караянчева ще бъде гост на инициативи в столични училища. Това съобщиха от пресцентъра на  Народното събрание . Председателят на Народното събрание Цвета Караянчева ще поздрави участниците в националната ученическа конференция „Модел Народно събрание „Сесар Вайехо”.  Откриването на двудневния форум ще бъде в 10.00 часа в сградата на 157-ма гимназия с изучаване на чужд език „Сесар Вайехо“ в София. Целта на конференцията е чрез симулиране на дейността на Народното събрание учениците да се запознаят с работата на една от най-важните институции в България.  \r\nВ 11.00 часа председателят на Народното събрание ще присъства на официалната церемония по откриване на Образователно-спортен комплекс „Лозенец“. Партньор при реализацията на проекта са частна детска градина и училище “Свети Георги”.", "date": "2018.11.01", "title": "Председателят на Народното събрание Цвета Караянчева ще бъде гост на инициативи в столични училища по повод Деня на народните будители"}
{"url": "http://www.focus-news.net/news/2018/11/01/2585191/inzh-svetoslav-glosov-api-remontite-po-avtomagistralite-hemus-i-trakiya-shte-priklyuchat-predi-zimniya-sezon-na-prolet-shte-badat-prodalzheni.html", "text": "Ремонтите по автомагистралите „Хемус“ и „Тракия“ ще приключат преди зимния сезон, на пролет ще бъдат продължени. Това каза председателят на УС на Агенция „Пътна инфраструктура“ инж. Светослав Глосов в предаването „Тази сутрин“ по  бТВ . „По „Хемус“ се ремонтират 4 от виадуктите, както и лявата тръба на тунел „Витиня“ в посока София. Четирите виадукта до средата на месец ноември би трябвало да приключат, за да може да има нормална проходимост при зимни условия. Ще продължи ремонта на тунел „Витиня“. Четири са виадуктите, които се ремонтират и по „Тракия“. Там, където е възможно, в петък и неделя правим реверсивно движение в посока Варна по „Хемус“ и в посока Бургас по „Тракия“, коментира инж. Глосов. По думите му ремонтите ще приключат преди зимния сезон, като на пролет ще бъдат продължени. „Все пак трябва да мислим за сигурността на пътуващите. Участъкът от „Тракия“ Чирпан-Стара Загора е правен 2005 г., впоследствие се е появил проблемът с частичните пропадания. Дължи се на недоброто проектиране на отводняването на този участък. Ограничена е скоростта с оглед на избягване на пътни инциденти. Ще бъде ремонтирано, когато се осигурят средства за това. Поне 60 млн. лв. са необходими за неговия ремонт“, уточни той.  \r\nИнж. Глосов каза още, че поставянето на знаци не е самоцел и не се решава само от АПИ. „Знаци се поставят съгласувано с органите на МВР, респективно „Пътна полиция“, добави още той.", "date": "2018.11.01", "title": "Инж. Светослав Глосов, АПИ: Ремонтите по автомагистралите „Хемус“ и „Тракия“ ще приключат преди зимния сезон, на пролет ще бъдат продължени"}
{"url": "http://www.focus-news.net/news/2018/11/01/2585187/stara-zagora-kraevedski-cheteniya-shte-se-provedat-v-kazanlak-v-denya-na-narodnite-buditeli.html", "text": "Краеведски четения в Деня на народните будители ще се проведат в Мултимедийната зала на Исторически музей „Искра“. Това каза за  Радио „Фокус“  председателят на Краеведското дружество Марияна Ибришимова. Организатори на събитието са Община Казанлък, Краеведско дружество „Иван Енчев – Видю“, Исторически музей „Искра“ и Библиотека „Искра“. В 10.00 часа ще бъде поставено началото на четенията. В началото на събитието ще бъдат връчени дарителски свидетелства, след което свои трудове ще представят Веселина Маринова, проф. Иван Иванов, д-р Косьо Зарев, Лилия Димитрова, Маргарита Папукчиева, д-р Мариана Минкова, проф. Иван Танев, Марияна Ибришимова-Петрова, д-р Момчил Маринов, Николина Георгиева, Росен Георгиев, Христо Ангелов и д-р Чавдар Ангелов. Сред докладите включени в програмата на четенията са „Наследството на Иван Енчев – Видю в културните институции в Казанлък“, „Шипченската епопея отразена във филателията“, „Първи празници на розата в Казанлък и Карлово“, „Наследено от Чудомир – зографът Петьо Ганин“ и др. \r\nСлавяна ГАЙДАРОВА", "date": "2018.11.01", "title": "Стара Загора: Краеведски четения ще се проведат в Казанлък в Деня на народните будители"}
{"url": "http://www.focus-news.net/news/2018/11/01/2585190/api-do-1730-chasa-dvizhenieto-se-osashtestvyava-v-izprevarvashtata-lenta-po-avtomagistrala-trakiya-ot-km-52-do-km-53-v-posoka-sofiya-poradi-remontni-deynosti.html", "text": "До 17.30 часа днес движението се осъществява в изпреварващата лента по автомагистрала „Тракия“ от км 52 до км 53 в посока София поради ремонтни дейности. Това съобщиха от пресцентъра на  Агенция „Пътна инфраструктура“ .", "date": "2018.11.01", "title": "АПИ: До 17.30 часа движението се осъществява в изпреварващата лента по автомагистрала „Тракия“ от км 52 до км 53 в посока София поради ремонтни дейности"}
{"url": "http://www.focus-news.net/news/2018/11/01/2585194/denyat-1-noemvri-v-balgarskata-istoriya.html", "text": "Един български празник – денят на народните будители се отбелязва днес – повод за ученици, учители, студенти и университетски преподаватели да си спомнят за будителите – възрожденци, книжовници, дейци на борбата за независима българска църква. Празникът е честван за пръв път в Пловдив през 1909 г., а през 1921 г. става официален.  \r\nЛовеч е освободен на днешния ден през 1877 година и Руско-Турската освободителна война. \r\n1880 година – в Русе започва да излиза “Македонец” - първият български вестник, посветен на положението на българите в европейските вилаети. \r\n1892 г. - в периода 15 август - 1 ноември се провежда първото търговско-промишлено изложение и земеделско-промишлен събор в Пловдив. \r\nПрез 1900 г. - в редовна експлоатация се пуска водноелектрическата централа \"Панчарево\" в с. Кокаляне, с което се поставя началото на общественото електроснабдяване в България. През 1974 г. пък е открита водносиловата каскада \"Белмекен - Сестримо\". \r\nПрез 1986 г. в 6,53 ч. в завода за хлор в Химическия комбинат в Девня става една от най-тежките промишлени аварии в страната. Вследствие на взрива и пожара, 20 души загиват. Причинени са огромни материални разрушения. \r\nНа 1 ноември умират: историкът Теодор Момзен, автор на „Римска история”, Петър Сарафов, участник в националноосвободителното движение. \r\n2013 г. \r\nПравителствената награда награда „Св. Паисий Хилендарски\" се присъжда на Анжел Вагенщайн - режисьор, сценарист и писател. \r\nРоден е на 17 октомври 1922 г. в Пловдив. \r\nНосител на Наградата за европейска литература Жан Моне; 2004 г., орден „Стара планина“ първа степен, медал „Иван Вазов“. \r\n2012 г. \r\nПравителствената награда \"Паисий Хилендарски\" за Деня на будителите се присъжда на чл.-кор. проф. Елка Бакалова - изкуствовед и културолог, изследовател към Института за фолклор (БАН), член-кореспондент на БАН, преподавател в НБУ от 2000 до 2007 г. \r\nРодена е на 8 декември 1938 г. в София. \r\n2011 г. \r\nПравителствената награда \"Паисий Хилендарски\" за Деня на будителите се присъжда на Христо Ганев - филмов деец, сценарист и режисьор. \r\nРоден е на 2 август 1924 г. в Павел баня. \r\nНосител е на Награда на Министерство на културата за цялостен принос в българското кино, орден „Стара планина“, медал „Иван Вазов“. \r\n2010 г. \r\nПравителствената награда \"Паисий Хилендарски\" за Деня на будителите се присъжда на Наум Шопов - кино и театрален актьор. \r\nРоден е на 27 юли 1930 г. в Стара Загора. \r\nИграе в Народен театър „Иван Вазов“. През 2007 г. получава награда за цялостно творчество на фестивала „Златен витяз“ в Москва. \r\n2009 г. \r\nПравителствената награда \"Паисий Хилендарски\" за Деня на будителите се присъжда на проф. Крум Дамянов – скулптор. \r\nРоден е на 31 август 1937 г. в Ракитово. \r\nПрофесор към катедра „Скулптура“ на Националната художествена академия. \r\nНосител е на съюзни и държавни отличия. \r\n2008 г. \r\nПравителствената награда \"Паисий Хилендарски\" за Деня на будителите се присъжда на Рангел Вълчанов – режисьор. \r\nРоден е на 12 октомври 1928 г. в Кривина. \r\nИзбран е за филмов режисьор номер 1 на България през XX век. На 9 октомври 2012 година е избран за член на Българската академия на науките \r\nНосител на орден „Стара планина“ и орден Св. св. Кирил и Методий. \r\n2007 г. \r\nПравителствената награда \"Паисий Хилендарски\" за Деня на будителите се присъжда на Валери Петров - поет, сценарист, драматург и преводач. \r\nРоден е на 22 април 1920 г. в София. \r\nПреводач на Уилям Шекспир на български език. Академик на БАН от 2003 година. \r\nВписан е в почетния списък на Международния съвет за детска книга заради „Пет приказки”. \r\nНосител е на Орден „Стара планина“ I степен. \r\n2006 г. \r\nПравителствената награда \"Паисий Хилендарски\" за Деня на будителите се присъжда на Богомил Райнов - писател и професор по естетика. \r\nРоден е на 19 юни 1919 г. в гр. София. \r\nДългогодишен заместник-председател на Съюза на българските писатели. \r\n2005 г. \r\nПравителствената награда \"Паисий Хилендарски\" за Деня на будителите се присъжда на арх. Богдан Томалевски. \r\nРоден е на 28 август 1924 година в София. \r\nГлавен проектант е на софийските комплекси Лагера и Младост І (от 1964). \r\nЕдин от проектантите на сградите на Българските професионални съюзи и новата сграда на Министерство на външните работи. \r\n2004 г. \r\nПравителствената награда \"Паисий Хилендарски\" за Деня на будителите се присъжда на проф. Христо Христов - кино и театрален режисьор и сценарист. \r\nРоден е на 11 април 1926 г. в Пловдив.  \r\nПредседател е на Комисията за игрално кино към Националния филмов център (1995-1999 г.), председател на Обществения съвет за кино (1999 г.) и професор в НАТФИЗ.  \r\nПървият български кинематографист, избран за член на Европейската филмова академия (EFA). \r\n2003 г. \r\nПравителствената награда \"Паисий Хилендарски\" за Деня на будителите се присъжда на Йордан Радичков - писател, драматург и сценарист, представител на магическия реализъм. \r\nРоден на 24 октомври 1929 г. в с. Калиманица, Монтанско \r\nНосител е на международна италианска награда „Гринцане кавур” (1984) за белетристика и на Кралския шведски орден „Полярна звезда” (1988). През 1996 г. е вписан в Почетния списък „Ханс Кристиан Андерсен” на Международния съвет на детската книга - за книгата си „Малки жабешки истории”. \r\nВ България е носител на голяма награда за литература „Добри Чинтулов” (1980), награда „Аскеер” (1996) за цялостен принос в развитието на театралното изкуство, национална литературна награда „Петко Славейков” (1998), голяма награда за литература на Софийски университет „Св.Климент Охридски” (2001). През 2000 г. е удостоен с орден „Стара планина“ първа степен за цялостен принос в българската култура. \r\n2002 г. \r\nПравителствената награда \"Паисий Хилендарски\" за Деня на будителите се присъжда на проф. Стефан Данаилов. \r\nЗаслужил артист (1975) и Народен артист (1983), а след 2000 г. - политик от ПП БСП и министър на културата в редовното правителството на Станишев от 17 август 2005 до 27 юли 2009. \r\n2001 г. \r\nКонфедерация на независимите синдикати в България (КНСБ) и Конфедерация на труда (КТ) \"Подкрепа\" организират протестен митинг срещу бедността и безработицата, в който участват около 10 000 души. \r\nПравителствената награда \"Паисий Хилендарски\" за Деня на будителите се присъжда на художника Светлин Русев. \r\nСветлин Русев (С. Р. Вълчев) е български художник. Роден е на 14 юни 1933 г. в с. Върбица, Плевенско. Завършва живопис във ВИИИ (днес Художествена академия) при Д. Узунов; професор е от 1977 г. Заема постовете: председател на Съюза на българските художници (1973-1985 г.), първи заместник-председател на Комитета за култура (1982-1984 г.), от 1985 г. е директор на Националната художествена галерия. В художествения живот на България се налага в края на 50-те години (композициите \"Интерниране\" и \"Копачки\"). През 1961 г. получава златен медал от Първата младежка изложба в София. Има успешни изяви в областта на кавалетната, монументалната живопис и рисунката. Създава художествени образи с монументално внушение, изградени с точен рисунък и монохромен колорит: \"Трактористи\" (1960 г.), \"Жена с хляб\" (1961 г.), \"Пред разстрел\" (1963 г.), \"Преди боя\" (1964 г.), \"Клетва\" (1966 г.), \"Прощаване с патриарх Евтимий\" (1968 г.), \"Безработни 1933 г.\" (1968 г.), \"Отдих\" (1969 г.), \"Ден последен\" (1972 г.), \"Краят на работния ден\" (1974 г.), \"Самуилови воини\" (1975 г.), \"Батак\" (1977 г.), \"Светлина и мрак\" (1978 г.), \"Жената на миньора\" (1979 г.), \"Размисъл\" (1980 г.), \"Очакване\" (1980 г.) и др. Автор е на портрети, в които пресъздава майсторски типажа и психологическото състояние: \"Портрет на майката на художника\" (1967 г.), \"Портрет на Богомил Райнов\" (1970 г.), \"Портрет на Кирил Петров\" (1971 г.), \"Портрет на Дечко Узунов\" (1973 г.), \"Портрет на Васка Емануилова\" (1975 г.), \"Портрет на Николай Шмиргела\" (1977 г.), \"Портрет на Николай Райнов\" (1978 г.) и др. Работи и в областта на пейзажа (\"Пейзаж в червено\", 1969 г.; \"Есенен пейзаж\", 1969 г.; \"Пейзаж от Балчик\", 1972 г.; \"Пейзаж от Мелник\", 1973 г.; \"Пейзаж от София\", 1976 г.; \"Пейзаж в бяло\", 1977 г.) и натюрморта. В живописния цикъл \"България\" (1970-1980 г.) разкрива нови черти в етнопсихологическия облик на българката. Рисува актови творби и композиции, работи в областта на монументалното изкуство (Централна гара в София, 1975 г.; НДК, 1980 г.; стенописва църквата \"Св. Петка\" в местността \"Рупите\" до Петрич, 1993-1994 г.). Член е на \"Салон д’Отон\" в Париж, на салон \"Ника-кай\" в Токио, на академия \"Медичи\" в Рим, на Академията за изкуства в Москва; почетен член-кореспондент е на \"Кюнстлерхаус\" във Виена. \r\n2000 г. \r\nНовоучредената правителствена награда \"Паисий Хилендарски\" се присъжда на писателката Вера Мутафчиева. \r\nВера Петрова Мутафчиева е родена на 28 март 1929 г. в София. Тя е български историк, писател белетрист. Лауреат на международна Хердерова награда (1980 г.); почетен член на БАН; носител на почетен знак на БАН “Проф. Марин Дринов” на лента; орден “Стара планина” (1999 г.); Голямата награда за литература на СУ (1999 г.); “д-р хонорис кауза” на НБУ (2000 г.); н. за принос в българската литература “Бронзов бухал” (2002 г.). \r\nСпоред Индекса на икономическата свобода за 2000 г. на американската фондация \"Херитидж\", България е на 95-о място от 155 страни. \r\n1997 г. \r\nНа заседание на ръководството на БСП се приема програма за алтернативни действия. \r\n1986 г. \r\nВ 6 ч. и 53 мин. в завода за хлор в Химическия комбинат в Девня става една от най-тежките промишлени аварии в страната. Вследствие на взрив и пожар 20 души загиват. Причинени са огромни материални разрушения. \r\n1977 г. \r\nКрай Хасково е открит пивоварен завод. \r\n1974 г. \r\nОткрита е водносиловата каскада \"Белмекен - Сестримо\". \r\n1967 г. \r\nОткрити са Циментовият завод край Плевен и Заводът за хартиен амбалаж в Пловдив. \r\n1948 г. \r\nВ периода 30 октомври – 1 ноември се провежда заседание на Върховния съюзен съвет на Български земеделски народен съюз, с което завършва идейното преустройство на съюза и Български земеделски народен съюз приема изграждането на социализма като своя програма и признава ръководната роля на БРП (к) в обществено-политическия живот, отхвърляйки съсловния принцип. \r\n1944 г. \r\nСъздава се Държавен радиохор – първият професионален смесен хор при Радио София, който десет години по-късно се преименува в Българска хорова капела \"Светослав Обретенов\". \r\n1943 г. \r\nВ периода 1 ноември – 20 декември щабът на стратегическите Военно въздушни сили на САЩ в Европа формира 15-а американска въздушна армия за бомбардировки на България, към която е присъединена и 205-а авиогрупа на британските Военно въздушни сили. На 6 ноември е бомбардиран Пловдив, а на 14 и 24 ноември, 10 и 20 декември 1943 г. - София над 130 са убити и около 250 са ранени. \r\n1928 г. \r\nЦар Борис III открива жп линията Асеновград-Пловдив (10 км), единствената, построена от община. \r\n1925 г. \r\nПри интронизацията на първия румънски патриарх Мирон за първи път е поканен и представител на Българската екзархия - митрополит Неофит Видински.  \r\nНеофит Видински (Никола Митев Караабов) - бългaрски висш духовник. Става монах през 1891 г. Завършва Петербургската духовна семинария (1896 г.) и Петербургската духовна академия (1900). Протосингел в Сливен (1900-1902 г.), Видин (1902-1905 г.) и в Св. Синод в София (1905-1906 г.). Ректор на Софийската духовна семинария (1906-1912 г.). Ръкоположен за епископ през 1909 г.; един от редакторите на \"Църковен вестник\". Избран за видински митрополит през 1914 г. Председател на Църковно-народен събор (1922-1923 г.). Член на Светия синод от 1921 г. до смъртта си и негов наместник-председател (1930-1944 г.). Обявява се в защита на евреите в България по време на II световна война. Автор на богословски съчинения и книгата \"Видинска епархия\" (1924 г.) \r\n1909 г. \r\nВ Пловдив за първи път е честван Денят на народните будители.  \r\nЗа първи път Денят на народните будители е честван като официален национален празник през 1921 г. \r\nДенят на народните будители възниква след Първата световна война. На 13 декември 1922 година ХІХ Обикновено Народно събрание приема Закон за допълнение на Закона за празниците. Предложението за тази промяна е направено от Правителството на Александър Стамболийски на 31 октомври 1922 г. Инициатор на промяната е тогавашният министър на народното просвещение Стоян Омарчевски. За ден на народните будители се приема 1 ноември - денят на светеца Иван Рилски. \r\n1892 г. \r\nВ периода 15 август - 1 ноември се провежда първото търговско-промишлено изложение и земеделско-промишлен събор в Пловдив. \r\nПловдивското изложение (1892 г.) е първият голям международен панаир в България. Провежда се под името Първо българско земледелческо-промишлено изложение. Негов директор е М. Георгиев. С това се поставя началото на ежегодния Пловдивски международен панаир. Пловдивското изложение се експонира на 90 000 кв. м площ и обхваща 36 павилиона. В тях 24 държави излагат свои селскостопански и занаятчийски изделия и технически открития. Сред показаните изобретения са както чуждестранни, така и български нововъведения: фонографът на Т. Едисон, парни машини по модели на Ив. Недков, Гр. Коцов, вършачки, земеделски плуг, български механизиран стан и др. По време на изложението се провежда преглед на народните песни и танци. За пръв път се организира парична държавна лотария. Организира се и Земеделско-промишлен събор, на който се набелязват мероприятия за ускорено икономическо развитие на България. \r\n1881 г. \r\nПровеждат се избори за Държавен съвет, спечелени от консерваторите. \r\nКонсервативната партия е политическа партия в Княжество България, основана непосредствено след Освобождението. Нейни лидери са Гр. Начович, д-р К. Стоилов, Д. Греков, М. Балабанов и др. Първоначално съществува като течение в Учредителното събрание (1879 г.). Застъпва идеята за силно монархическо управление, за създаването на двукамарен парламент и пр. Макар и да не успява да наложи своите възгледи при изработването на Търновската конституция и да не се ползва със симпатиите на мнозинството от българския народ, след пристигането си в България в качеството на български княз Александър I Батенберг възлага на нея формирането на първото българско правителство (юли 1879 г.). Въпреки острото противодействие на по-голямата част от българската общественост, князът й поверява отново управлението на страната (ноември 1879 г.). Минавайки в опозиция през март 1880 г., Консервативна партия започва да губи своята сила като политически фактор. Част от нейните водители като Т. Бурмов, М. Балабанов и др. преминават към умереното крило на Либералната партия, възглавявано от Др. Цанков. След Съединението (1885 г.) Консервативна партия престава да съществува. Членската й маса се включва в нови политически партии. Печатни органи: в. \"Витоша\" (1879-1880 г.), \"Български глас\" (1879-1883 г.) и \"Отечество\" (1884-1885 г.). \r\n1880 г. \r\nВ Русе започва да излиза в. “Македонец” издаван от Никола Жеков. “Македонец” е първият български вестник, посветен на положението на българите в европейските вилаети (вилает – голяма административно-териториална единица в Османската империя и днешна Турция, управлявана от валия.) Вестника излиза 2 пъти седмично от (1 ноември 1880 – 5 февруари 1895 г.), с прекъсвания (1881 – 1884 и 1886 – 1893 година). Популяризира идеята за освобождение на Македония. \r\n1879 г. \r\nС указ на ген.-губернатора Александър Богориди гимнастическите дружества в Източна Румелия са превърнати в резерв на милицията. На тази дата са родени :  \r\n1947 г. \r\nВ Смолян е роден Георги Петров Петканов – български юрист. Специалист е по финансово и данъчно право. Завършва Юридическия факултет на Софийския университет “Св. Климент Охридски” (1971 г.). Стажант е в Софийския градски съд (1972 г.); районен прокурор в Девин (до 1974 г.); асистент в Юридическия факултет на Софийския университет “Св. Климент Охридски” (1974 г.); Специализира в Московския университет (1983 г.); доктор е по право (1983 г.); доцент (1989 г.), професор (1996 г.). Ръководител е на катедра \"Административно и финансово право\"; декан е на Юридическия факултет (1991-1995 г.); заместник-ректор е на Софийския университет “Св. Климент Охридски” (1996-1997 г.); председател е на Общото събрание на Софийския университет “Св. Климент Охридски” (от 1999 г.). Заместник-председател е на СНС по правни науки към Висшата атестационна комисия. Председател е на Съюза на юристите; член е на Бюрото на Международната. организация на юристите демократи; член е на Арбитражния съд към Българската търговско-промишлена палата (от 1997 г.). Главен редактор е на списание \"Съвременно право\". Автор е на учебници по финансово и данъчно право. Депутат е от НДСВ в ХХХIХ Народно събрание. Министър е на вътрешните работи в правителството на Симеон Сакскобургготски (2001-2004 г.). Министър на правосъдието е в правителството на Сергей Станишев (2001 г.). Напуска поста през тази година. Книги: \"Бюджетната компетентност на нар. съвети в НРБ\" (1988 г.), \"Правното положение на младежта в НРБ\" (1988 г., съавтор), \"Отговорност на държавата за вреди, причинени на гражданите от органите на КАТ\" (1990 г., съавтор). \r\n1929 г. \r\nРоден е Дечо Таралежков - български композитор, кларинетист, алтсаксофонист. Завършва Юридически факултет на СУ (1951 г.) и БДК, специалност “Кларнет” (1955 г.). Учи композиция при проф. Ал. Райчев. Работи като отговорен редактор на забавните предавания в БНТ (през 60-те и 70-те), заместник главен редактор в главна редакция “Музика” на БР (1977-1984 г.); директор на дирекция “Забавно изкуство” и директор на фестивала “Златният Орфей” (1984-1989 г.). Аранжира шлагерите от 60-те години на ХХ в. “Сън сънувах”, “Закъснели срещи”, “Една българска роза”. Автор на музиката към театрални спектакли и тв мюзикъли “Криворазбраната цивилизация”, “Вражалец”. В началото на 80-те години на ХХ в. сътрудничи на групите “Сигнал” и “Фоноекспрес”. Член е на СБК. Орден “Кирил и Методий” I степен Умира на 14 януари 2002 г. в София. \r\n1919 г. \r\nРодена е Мария Кирова Симова – българска заслужила артистка, авторка на пиеси (1969 г.). Произхожда от рода на В. Левски. Завършва гимназия в родния си град (1939 г.). Артистичната си дейност започва през 1940 г. в Южнобългарски театър. Актриса в театъра в Пловдив (1944-1945 г.). От 1955 г. до края на живота си играе в Театъра на народна армия в София. Съчинения: “Сватба” (битова драма в 3 д., 1947 г.); “Сватове” (битова пиеса в 3 д., 1952 г.); “Неспокойно щастие” (пиеса в 5 д., 1954 г.); “Зимна балада” (пиеса в 2 ч., 1963 г.); “Необикновен процес” (пиеса в 2 ч., 1965 г.); “Ако всичко започне отначало” (пиеса в 2 ч., 1969 г.); “При закрити врати” (пиеса в 2 ч. в съавт. с Пл. Симов, 1971 г.). На 14 март 1977 г. в София. \r\n1894 г. \r\nРоден е Траян Тъмен (псевд. на Траян Василев Траянов) - български поет, брат на поета Т. Траянов. Завършва гимназия в София (1911 г.) и учи във Военното училище. Участва в Балканската война (1912-1913 г.), където е тежко ранен в главата и загубва зрението си. През 1916 г. заминава на лечение във Виена, където учи музика, немски език и Брайлово писмо във Виенския институт за слепи. В България се завръща през 1922 г. Член на редакционната комисия на сп. “Съдба” и на читалището на слепите в България. Печата стихове в сп. “Хиперион” и “Съдба”. Автор на стихосбирката: “Изгасналото огледало” (1928 г.), “Слепият гуслар” (1931 г.), “Нощ е наоколо” (избр., 1935 г.); на спомени - “Ден и нощ” (1941 г.). Умира на 7 ноември 1949 г. София. \r\n1888 г. \r\nРоден е Борис Харалампиев Георгиев - български художник. Странства по света, живее продължително като отшелник в Швейцарските Алпи, където създава първите си картини, израз на самотата му: \"Ave Natura\" (1914 г.), \"Зима\" (1914 г.), \"Скитникът и неговата сестра\" (1919 г.) и др. През 1920 г. се установява в Рим. Там рисува сборните семейни портрети \"Села ди Сан Джироламо\" (1924 г.), \"Троен портрет\" (1924 г.), портрети на кардинал Мели дел Вал (1927 г.), на писателя Дж. Пагини, на майка си - \"Oh donna, Santa Madremia!\" (1924 г.), и др., в които възкресява някои от принципите на Италианския ренесанс. Рисува портретите на Рабиндранат Тагор (1926 г., в 3 варианта), на Алберт Айнщайн (1928 г.) и Махатма Ганди (1932 г.). Първата (1922 г.) и втората (1928 г.) му самостоятелни изложби в Б-я са съставени предимно от портрети на бълг. творци - Т. Траянов (1922 г., в 2 варианта), Мара Белчева (1922 г.), д-р Е. Владигерова (1928 г.), Владимир Димитров-Майстора (\"Земетръс\", 1928 г.), Роза Попова (1928 г.), Л. Стоянов (1928 г.), както и картините \"Странстващият пастир\" (1922 г.), \"Вечният път\" (\"Човекът сред природата\", 1925 г.) и др. В периода 1931-1936 г. е в Индия, където създава серия портрети, фигурални композиции със сюжети от живота на париите и от индийския фолклор. От 1952 до 1956 г. живее в Бразилия. Последната му изложба е в Рим през 1961 г. Лауреат на наградата \"Короната на Италия\" (1937 г.) за цялостна творческа дейност. Умира на 9 април 1962 г. в Рим. \r\n1884 г. \r\nРоден е Михаил Кремен (псевд. на Михаил Иванов Икономов-Грозев) - български писател. Роден е в Оряхово. От 1902 г. следва славянска филология във Висшето училище (дн. Софийски университет “Св. Климент Охридски”), изключван 2 пъти - през 1905 г. и 1907 г. Продължава следването си в Загреб, Цюрих и Мюнхен. Взема участие в Балканската и Междусъюзническата войни. След войните работи като учител, библиотекар е в Народната библиотека. Открива представителство за търговия с музикални инструменти “Кремона” (1920 г.) и като импресарио урежда гостуването на певци и инструменталисти. След 9 септември 1944 г. се отдава на писателски труд. Най-значителното му произведение е мемоарно-документалната книга “Романът на Яворов” (ч. I, II, 1959 г., 1965 г.). Умира на 22 декември 1964 г. \r\n1873 г. \r\nРоден е Божан Великов Ангелов - български интелектуалец, литературен критик, общественик. Завършва славянска филология в Софийски университет (1894 г.). Учителства в Свищов, Русе, Видин, София (от 1902 г., във Втора мъжка гимназия). 2 пъти директор на Народен театър в София (1909 – 1911 г., 1918-1920 г.), директор на Софийската народна библиотека (1923-1928 г.) и главен инспектор по български език в Министерството на народното просвещение. Сътрудник на сп. \"Мисъл\", \"Училищен преглед\", \"Съвременен преглед\" и др. Автор на учебници и учебни помагала за началното и средното училище. Издава \"История на българската литература в примери и библиографии\". Умира на 2 юли 1958 г. в София. \r\n1869 г. \r\nРоден е Димитър Драгиев (Д. Д. Колев) - деец на БЗНС, един от основателите на съюза. Завършва Хасковската гимназия (1886 г.), работи като учител в Раднево, а след това в Стара Загора (1897 г.). Издава в-к \"Справедливост\" (1899-1902 г.). Участва в Учредителния конгрес на БЗНС в Плевен (1899 г.), избран в Управителния му съвет (заедно с Я. Забунов, Ц. Церковски и др.). На III конгрес е избран за подпредседател на УС на БЗНС (1901 г.), на IV конгрес - за негов председател (1902 г.). Първият ред. (до 1905 г.) на в-к \"Земледелско знаме\" (1902-1934 г.). Министър на земеделието и държавните имоти в коалиционния кабинет на Т. Теодоров (1918-1919 г.). Не влиза в кабинета на Ал. Стамболийски поради идейни разногласия. В Ст. Загора издава в-к \"Земледелска правда\" (1919-1934 г.) - орган на десницата в БЗНС. След 1923 г. участва в изборни коалиции с различни партии. Автор на: \"Порождение, цел и развой на Земледелския съюз в България\" (1909 г.), \"Земледелският съюз и интелигенцията\" (1912 г.), \"Из кой път?\" (1914 г.) и др. Умира на 24 март 1943 г. в Стара Загора. \r\n1850 г. \r\nРодена е Анастасия Ангелова Головина - българска лекарка. Родена в семейство на български преселници от Калофер. Следва медицина в Цюрих, завършва в Париж (1878 г.), специализира психиатрия. Работи в Александровската болница в София и като училищна лекарка, а също в болниците в Пловдив, Ловеч и Варна (където е старши ординатор в психиатричното отделение на болницата). Участва в създаването на Дружеството за борба с туберкулозата във Варна. Умира на 5 март 1933 г. във Варна. На тази дата умират :  \r\n1953 г. \r\nУмира д-р Александър Ангелов Гиргинов - български общественик, политик, публицист, държавник. Роден е на 29 април 1879 г. в Търново Един от ръководителите на Демократическата партия. Завършва право в Лайпциг. Работи като адвокат в София. През 1931-1943 г. е министър на финансите; по-късно на вътрешните работи в кабинетите на Ал. Малинов и Н. Мушанов. Министър на финансите в правителството на К. Муравиев (2-8 септември 1944 г.). Осъден от т. нар. Народен съд, умира в концентрационния лагер на о. Белене. Присъдата е отменена 1996 г. Автор на трудове по право. \r\n1915 г. \r\nУмира Петър Вълчев Сарафов – български учител, участник в националноосвободителното движение. Роден е на 15 октомври 1842 г. в с. Гайтаниново, Благоевградско. Баща е на Б. Сарафов и Кр. Сарафов. Завършва гръцко училище в Серес (1860 г.); учителства в неврокопските села и в Неврокоп (Г. Делчев), като заменя преподаването на гръцки език с обучение по български език. Сътрудник е на Ст. Веркович. Петър Сарафов е първият български учител в новооткритото училище в Мелник. Един от ръководителите е на учителското дружество “Просвещение” (след 1873 г.) в Неврокоп. През есента на 1880 г. по поръчение на Екзархията възстановява закритото през 1876 г. българско училище в Серес. В края на 1884 г. е наклеветен от гърците, арестуван и заточен в Мала Азия; избягва и се установява в София. Работи като преподавател и преводач от турски език. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.11.01", "title": "Денят 1 ноември в българската история"}
{"url": "http://www.focus-news.net/news/2018/11/01/2585197/pregled-na-osnovnite-temi-v-dobrudzhanskiya-pechat.html", "text": "„САЩ оттеглят искането за екстрадиция на Желяз Андреев“, съобщава на първа страница вестник  „Добруджанска трибуна“ . Самият премиер Бойко Борисов е съобщил добрата новина. На 7 април 29-годишният мъж бе задържан в родния му град Добрич по искане на прокуратурата в Маями във връзка с разследване за нарушаване на ембаргото за търговия със Сирия. Впоследствие той бе освободен от ареста и му бе наложена мярка „подписка“. „Правителството На последното си заседание Министерски съвет е предоставил на Община Балчик правото на управление върху два имота публична държавна собственост за изпълнение на проект „Реконструкция на настилката, изграждане на велоалея и благоустрояване на района на Културно-информационния център „Мелницата“ и крайбрежната алея“. Дейностите са по програма INTERREG V-A Румъния-България за периода 2014 -2020 г. От спортната страница – „Юношите преодоляха „Септември“, чакат „Лудогорец“ на четвърт финалите за купата на БФС“. Юношите старша възраст на Футболен клуб „Добруджа“ при момчетата, родени през 2001 г. са се класирали за четвъртфиналната фаза на турнира. Добричките млади футболисти са удържали равенство срещу връстниците си от „Септември“. Следващият съперник на добруджанци е съставът на „Лудогорец“. Първата среща е насрочена за 8 ноември в Разград.", "date": "2018.11.01", "title": "Преглед на основните теми в добруджанския печат"}
{"url": "http://www.focus-news.net/news/2018/11/01/2585188/veliko-tarnovo-obshtinata-organizira-tarzhestvo-za-mladite-uchiteli-posveteno-na-denya-na-narodnite-buditeli.html", "text": "Община Велико Търново организира тържество за младите учители, посветено на Деня на народните будители. Това съобщиха от пресцентъра на  Община Велико Търново . Жестът към младите педагози е по инициатива на кмета Даниел Панов и екипа му, отговарящ за образователната и младежка политика.  \r\nТържеството ще започне в 10.00 часа в голямата конферентна зала на Общината. Младите учители ще бъдат посрещнати от Даниел Панов, а гост по време на събитието ще бъде историкът и почетен гражданин на Велико Търново проф. Пламен Павлов.  \r\nНад 90 са учителите, които тази есен за първи прът прекрачиха прага на класните стаи в училищата в града и населените места от областта. Интересът към благородната професия расте – за втора поредна година е отчетен ръст на младите педагози, който е около 10%.", "date": "2018.11.01", "title": "Велико Търново: Общината организира тържество за младите учители, посветено на Деня на народните будители"}
{"url": "http://www.focus-news.net/news/2018/11/01/2585196/dobrich-vavezhda-se-vremenna-organizatsiya-na-dvizhenieto-v-kavarna-vav-vrazka-s-remonta-na-trotoarite-na-ul-georgi-kirkov.html", "text": "Въвежда се временна организация на движението в Каварна във връзка с ремонта на тротоарите на ул. „Георги Кирков“. Това съобщиха от пресцентъра на  Община Каварна . Поради извършване на ремонтни дейности на тротоарна настилка по улица „Георги Кирков“ Община Каварна моли всички граждани да не паркират своите автомобили на паркинга пред магазин“ Гергана-Деница“ и съседното кафене в периода от 8.00 часа до 17.00 часа днес и на 2 ноември.", "date": "2018.11.01", "title": "Добрич: Въвежда се временна организация на движението в Каварна във връзка с ремонта на тротоарите на ул. „Георги Кирков“"}
{"url": "http://www.focus-news.net/news/2018/11/01/2585192/sliven-obshtogradsko-tarzhestvo-i-mladezhka-diskusiya-shte-se-provedat-v-grada-po-povod-denya-na-narodnite-buditeli.html", "text": "Денят на народните будители ще бъде отбелязан в Сливен с общоградско тържество и младежка дискусия на тема „Будителят си ти“. Това съобщиха от пресцентъра на  Община Сливен . Тържеството ще започне в 11.00 часа на площад „Хаджи Димитър“. Ще бъде поднесен гирлянд на паметника на Хаджи Димитър и сливенските възрожденци. Малко по-късно кметът Стефан Радев ще се срещне с новоназначени учители от Сливен. \r\nПрограмата продължава на 8 и 9 ноември с Табакови научни четения „Местни културни и музейни стратегии“. \r\nОрганизатори на тържествата са Община Сливен, Регионален исторически музей „Д-р Симеон Табаков“ и Младежки дом – Сливен.", "date": "2018.11.01", "title": "Сливен: Общоградско тържество и младежка дискусия ще се проведат в града по повод Деня на народните будители"}
{"url": "http://www.focus-news.net/news/2018/11/01/2585198/blagoevgrad-remontni-deynosti-se-izvarshvat-po-glaven-pat-e-79-v-uchastaka-ot-selo-zheleznitsa-do-paten-vazel-brezhani-dvizhenieto-se-izvarshva-v-edna-lenta.html", "text": "Ремонтни дейности се извършват по главен път Е-79 в участъка от село Железница до пътен възел „Брежани“, движението се извършва в една лента. Това съобщиха за  Радио „Фокус“ – Пирин  от Областно пътно управление – Благоевград. Ограничението е в сила до 06.00 часа на 2 ноември. Водачите трябва да се движат с повишено внимание и съобразена скорост в свободната лента, съобразно създадената организация на движение. В област Благоевград няма въведени други ограничения за движението на леки и товарни автомобили. Трафикът по автомагистрала „Струма“ и главен път Е-79 е интензивен. Нормално се извършва движението по второкласен път-19 Симитли – Гоце Делчев. През целия есенно-зимен сезон повишена опасност от падащи камъни има в Кресненското дефиле и в района на прохода Предел. Няма данни за регистрирани тежки пътни инциденти. \r\nЛивия НИНОВА", "date": "2018.11.01", "title": "Благоевград: Ремонтни дейности се извършват по главен път Е-79 в участъка от село Железница до пътен възел „Брежани“, движението се извършва в една лента"}
{"url": "http://www.focus-news.net/news/2018/11/01/2585201/shumen-prodalzhava-remontat-po-avtomagistrala-hemus-v-uchastaka-na-zhp-nadleza-pri-km-364.html", "text": "Интензивен е трафикът по основната републиканска пътна мрежа в областта, предаде репортер на  Радио „Фокус“ - Шумен . Камера за постоянно видеонаблюдение е разположена в района на бензиностанцията на 7 км по главния път за Варна. Пътните настилки са сухи, видимостта е нормална. Няма нови промени  в организацията на движение в областта. Върбишки проход остава затворен за всички видове пътни превозни средства. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. Движението по част от пътя Секулово - Тодор Икономово остава ограничено за автомобили над 3,5 тона, поради компрометирано състояние на мостово съоръжение. Ограничението важи от км 9 до км 16. Въведен е обходен маршрут. Продължава ремонтът в участъка на жп надлеза при км 364 на АМ „Хемус“, движението се осъществява двупосочно в едното платно. Водачите трябва да се движат с повишено внимание, спазвайки пътната сигнализация. \r\nИвелина ИВАНОВА", "date": "2018.11.01", "title": "Шумен: Продължава ремонтът по автомагистрала „Хемус“ в участъка на жп надлеза при км 364"}
{"url": "http://www.focus-news.net/news/2018/11/01/2585199/sport-boka-huniors-i-rivar-pleyt-na-final-za-kopa-libertadores.html", "text": "Палмейрас и Бока Хуниорс завършиха наравно 2:2 във втория полуфинал на Копа Либертадорес и след победата с 2:0 в Буенос Айрес, аржентинците се класираха за финала на най-силния южноамерикански клубен турнир. Там вече ги чакаше вечния им съперник Ривър Плейт, който по-рано елиминира Гремио след победа с 2:1 в Порту Алегре. Това е първият финал в турнира между грандовете от Буенос Айрес, като първият мач ще бъде на 7 ноември на „Бомбонера“, а реваншът на „Монументал“ ще е на 28 същия месец.", "date": "2018.11.01", "title": "Спорт: Бока Хуниорс и Ривър Плейт на финал за Копа Либертадорес"}
{"url": "http://www.focus-news.net/news/2018/11/01/2585193/ministar-boil-banov-balgarite-sme-zakarmeni-s-useshtane-za-svyatost-i-s-pochit-kam-nashite-buditeli.html", "text": "Българите сме закърмени с усещане за святост и с почит към нашите будители. Това каза министърът на културата Боил Банов в интервю за  Агенция „Фокус“  по повод Деня на народните будители. \r\n„Това е един от най-светлите ни празници, както и 24 май. Чест прави на нашата държава, че възстанови този свят празник, защото почитта към будителите е почит към всичко свято, което се е случило в тази държава – почит и към нас самите, и към бъдещите поколения“, каза още Банов.  \r\nМинистърът посочи, че вярва, че живата памет е вродена на българина. „Може и по различен начин да го изразяваме, но българите имаме усещане за святост, имаме усещане за почит към нашите будители. И това е във всеки един от нас, закърмени сме с него. Надявам се, че и в най-младите е така“, каза той. \r\nНа въпрос от какво трябва да се „събуди“ съвременният българин, Банов обясни, че българинът няма от какво да се събужда. „Той е пробуден включително и от тези наши светли будители. Българинът има нужда да си вярва повече, има нужда пред себе си да знае – а не на книга или някой да му обяснява, че е достоен гражданин на света. От това имаме нужда – не от пробуждане, а от вяра в собствените си възможности. Пожеланието ми за празника е да не забравяме нашите будители, да не забравяме същността на българския дух, да не забравяме, че сме потомци на една велика държава. И да имаме самочувствие да отстояваме идеите и позициите си“, посочи Банов. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.11.01", "title": "Министър Боил Банов: Българите сме закърмени с усещане за святост и с почит към нашите будители"}
{"url": "http://www.focus-news.net/news/2018/11/01/2585206/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Пчелина“ в кв. „Бусманци“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Пчелина“ от ул. „Троянов път“ до ул. „Асен Игнатов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Перуника“ на ъгъла с ул. „Троянов път“. \r\nВъв връзка с подмяна на сградно водопроводно отклонение на ул. „Бесарабия“ в кв. „Васил Левски“ се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „Бесарабия\" от ул. „Константин Фотинов\" до ул. „Лепенец\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бесарабия“ 70. \r\nВъв връзка с подмяна на сградно водопроводно отклонение на ул. „Езерото“ в с. Кътина се налага спиране на водоподаването от 09.30 до 14.00 часа на клиентите на „Софийска вода”, живеещи в района на: ул. „Пирамидите“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пирамидите“ и ул. „Езерото“. \r\nВъв връзка с подмяна на сградно водопроводно отклонение на ул. „Ген. Михаил Кутузов“ в местност Гърдова глава се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Ген. Михаил Кутузов“ от ул. „Еровете“ до ул. „Дрян“ и ул. „Грамос“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Грамос“ на ъгъла с ул. „Ген. Михаил Кутузов“. \r\nВъв връзка с изграждане на сградно водопроводно отклонение на ул. „Тинтява“ в жк. „Изток“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Тинтява\" от ул. „Райко Алексиев“ до ул. „Тодор Стоянов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тинтява“ 1. \r\nВъв връзка с подмяна на спирателен кран на ул. „Апостол Карамитев“ в жк. „Дианабад“ се налага спиране на водоподаването от 10.00 до 16.30 часа на клиентите на „Софийска вода”, живеещи в района на: ул. „Никола Габровски\" 39А, павилиони на ул. „Никола Габровски\" до ул. „Апостол Карамитев\", ул. „Апостол Карамитев\" 16, бл. 24 и бл. 25. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Апостол Карамитев“ № 16. \r\nВъв връзка с реконструкция на водопровод на бул. „Илиянци“ в жк. „Военна рампа“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: бул. „Илиянци” от ул. „Локомотив” до ул. „Първа българска армия”. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Илиянци“ на кръстовището с ул. „Локомотив“. След възстановяване на водоснабдяването е възможно временно леко повишаване на мътността на водата. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.01", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/11/01/2585200/inzh-svetoslav-glosov-api-vse-oshte-nyama-ofitsialno-zayavlenie-ot-dzhi-pi-grup-che-se-otkazvat-ot-tunel-zheleznitsa.html", "text": "Все още няма официално заявление от „Джи Пи Груп“, че те се отказват от тунел „Железница“. Това каза председателят на УС на Агенция „Пътна инфраструктура“ инж. Светослав Глосов в предаването „Тази сутрин“ по  бТВ . „Министър-председателят каза да се намерят законови средства за изваждане на „Джи Пи Груп“ от обществените поръчки. Длъжни сме да спазваме закона и дали „Джи Пи Груп“ ще се откаже от даден проект, зависи от самата фирма. Фирмата продължава да изпълнява задълженията си в един от проектите, по който работи към АПИ. „Джи Пи Груп“ не изпълнява много проекти в АПИ. В момента работи по един – Момчилград-Крумовград“, коментира инж. Глосов. По думите му всичко, което се упражнява като контрол, показва, че няма отклонение от нормите. „Все още няма официално заявление от „Джи Пи Груп“, че те се отказват от тунел „Железница“. Процедурата е в процес на обжалване, чакаме ВАС“, каза още инж. Светослав Глосов.", "date": "2018.11.01", "title": "Инж. Светослав Глосов, АПИ: Все още няма официално заявление от „Джи Пи Груп“, че се отказват от тунел „Железница“"}
{"url": "http://www.focus-news.net/news/2018/11/01/2585195/inzh-svetoslav-glosov-api-nyama-podmyana-na-dokumenti-za-kachestvoto-na-patya-svoge-sofiya.html", "text": "Няма подмяна на документи за качеството на пътя Своге-София. Това каза председателят на УС на Агенция „Пътна инфраструктура“ инж. Светослав Глосов в предаването „Тази сутрин“ по  бТВ . „Просто в един участък от пътя съставът на асфалтовата смес не отговаря на рецептурата, която е била утвърдена. Предстоят независимите експертизи, които са възложени от Прокуратурата. Около 360 метра се оказва, че е участъкът, в който асфалтовата смес не е отговаряла на одобрената рецептура. Това го установихме при контролните проби, взети от АПИ. Разследващите органи ще кажат кой ще понесе отговорност“, обясни инж. Глосов.", "date": "2018.11.01", "title": "Инж. Светослав Глосов, АПИ: Няма подмяна на документи за качеството на пътя Своге-София"}
{"url": "http://www.focus-news.net/news/2018/11/01/2585204/blagoevgrad-v-mladezhkiya-dom-se-provezhda-konkurs-po-povod-denya-na-narodnite-buditeli.html", "text": "Детски парламент – Благоевград организира конкурс-рецитал по повод Деня на народните будители. Това съобщиха от пресцентъра на  Община Благоевград . В Младежки дом – Благоевград любителите на българската литература може да се насладят на стихотворения от златните колекции на България. На 31 октомври се проведе първият етап от конкурса, а от 13.00 часа днес в залата на Кукления театър (Младежки дом) финалистите ще започнат своя рецитал. Церемонията по награждаването ще започне непосредствено след финалите.     \r\nВ инициативата участват ученици от 5 до 12 клас. Участниците представят български стихотворения, като за целта е необходимо те да ги знаят наизуст.", "date": "2018.11.01", "title": "Благоевград: В Младежкия дом се провежда конкурс по повод Деня на народните будители"}
{"url": "http://www.focus-news.net/news/2018/11/01/2585202/ministar-boil-banov-nay-vazhnite-obekti-za-remont-i-rekonstruktsiya-prez-2019-g-shte-sa-plovdivskata-opera-i-natsionalnata-biblioteka.html", "text": "Най-важните обекти за ремонт и реконструкция през 2019 г. ще са Пловдивската опера и Националната библиотека. Това каза министърът на културата Боил Банов в интервю за  Агенция „Фокус“  по повод Деня на народните будители. „Един от най-важните ни обекти за следващата година е Пловдивската опера и по-точно нейната филхармонична зала. Имахме голямо желание нещата да се случат за 2019 г., когато Пловдив ще бъде Европейска столица на културата, но и сме длъжни да гледаме дългосрочно“, коментира той. Министър Банов допълни, че от Министерството искат да подпомогнат и филхармоничната зала в операта в Бургас. „Както и тази година, и през следващата ще има много, много места, в които подпомагаме саниране, покриви, сцена“, добави министърът на културата. \r\n„Тази година над 800 хил. лв. се осигуриха и за Националната библиотека. Финансирането  ще продължи и догодина, защото тя трябва постепенно да се оправи цялата. Това е прекрасна сграда, а да не говорим и какво важно значение има за нашия дух“, каза Боил Банов. „Имаме много проекти и важното е, че сме подкрепени от правителството и ще вървим напред“, заяви министърът. \r\nБанов коментира още, че се работи и по „ремонт“ на няколко закона като този за народните читалища.  \r\n„Читалищата са една от емблемите на нашето Възраждане, те имат изключително влияние в развитието и формирането на свободолюбив дух на българина, във формирането на родолюбие, на самочувствие. И е добре да имат законова база, която да дава адекватна възможност и сега да бъдат пълноценни центрове на духа. Така че там има какво да се направи, за да може това уникално за света явление – читалището, да има своята още по-достойна роля и в нашето съвремие“, каза още Банов и обясни, че се работи и по Закона за културното наследство в различните му аспекти, както и има какво да се прави по Закона за киното.  „Имаме не лоша нормативна база, но трябва да се разбере и че времето е много динамично. Навлизането на дигитализацията и това, че всичко е електронно, много променят реални аспекти от нашия живот, включително променят начина, по който се консумира изкуство. Така че е естествено в крак с времето да се развива и законодателството“, коментира министър Банов. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.11.01", "title": "Министър Боил Банов: Най-важните обекти за ремонт и реконструкция през 2019 г. ще са Пловдивската опера и Националната библиотека"}
{"url": "http://www.focus-news.net/news/2018/11/01/2585208/blagoevgrad-obshtinata-organizira-premiera-na-filma-ilindenski-kambani.html", "text": "Филмът „Илинденски камбани“ ще бъде излъчен от 20.30 часа днес. Това съобщиха от пресцентъра на  Община Благоевград . Премиерата ще бъде по телевизия „Родина“. В Деня на народните будители зрителите пред малкия екран ще се докоснат до историята, свързана с Освобождението на Горна Джумая и Пиринска Македония и присъединяването им към Майка България. Във филма участва емблемата на пиринския край ансамбъл „Пирин“, както и Национално дружество „Традиция“. „Илинденски камбани“ пресъздава емблематични сблъсъци, оръжия, майчини сълзи, братски прегръдки, викове, вой и възгласи за свобода.  \r\nНа 5 октомври с възстановка, носеща името „Илинденски камбани“, жителите и гостите на Благоевград се докоснаха до историята, свързана с Освобождението на Горна Джумая от турско робство.  \r\nФилмът \"Илинденски камбани\" е дело на Община Благоевград и НД \"Традиция\", РК \"Традиция\" – Благоевград и с подкрепата на РИМ - Благоевград, ЦЛТРДБ - Благоевград, Народно читалище \"Никола Вапцаров 1866\" - Благоевград и \"Царски клуб\" - Благоевград.", "date": "2018.11.01", "title": "Благоевград: Общината организира премиера на филма „Илинденски камбани“"}
{"url": "http://www.focus-news.net/news/2018/11/01/2585205/veliko-tarnovo-dvizhenieto-se-osashtestvyava-v-edna-lenta-po-pat-tvarditsa-elena-ot-km-47-do-km-48-poradi-propadane-na-patnoto-platno.html", "text": "Интензивно е движението по основните улици и булеварди в града, предаде репортер на  Радио „Фокус” – Велико Търново . Натоварен е трафикът по бул. „България“, ул. „Никола Габровски“ и ул. „Васил Левски“, която е отворена за двупосочно движение, както и на пътен възел „Качица“ и ул. „Магистрална“ във Велико Търново – част от главен път София – Варна. Пътните настилки са сухи. Времето e слънчево. Температурата на въздуха е 9 градуса. Всички светофарни уредби в града работят нормално.  \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nНадежда КРЪСТЕВА", "date": "2018.11.01", "title": "Велико Търново: Движението се осъществява в една лента по път Твърдица – Елена от км 47 до км 48 поради пропадане на пътното платно"}
{"url": "http://www.focus-news.net/news/2018/11/01/2585211/pleven-v-meditsinskiya-universitet-shte-se-sastoi-ofitsialno-otkrivane-na-fakultet-farmatsiya.html", "text": "В Медицинския университет ще се състои официално откриване на Факултет „Фармация“. Това съобщиха от пресцентъра на  Медицински университет – Плевен .  Поводът е, че тази година Медицински университет – Плевен отбелязва своя празник.   \r\nС Решение на Академичния съвет датата 31 октомври е утвърдена като официална за провеждане на празника на висшето училище, поради факта, че на 31 октомври 1974 г. се е състояло Тържественото откриване на Медицинския факултет в град Плевен. Празничната програма започна на 29 октомври и ще продължи днес с официално откриване на Факултет „Фармация“ с тържествен водосвет и церемония по удостояване с плакети на преподаватели, израснали академично през изминалата една година чрез придобиване на нови академични степени и длъжности.  \r\nФакултетът по Фармация е разкрит с Решение на Народното събрание от 30 март 2016 г. в структурата на Медицински университет – Плевен. С това става факт постигането на най-високата стратегическа цел на Ръководството на висшето училище – разкриване на четвърто основно звено в структурата на университета след факултетите по медицина, обществено здраве и здравни грижи. МУ-Плевен стартира с първия прием от 30 студенти по държавна поръчка за специалност „Фармация“ от академичната 2016/2017 година. Днес във факултета се обучават общо 134 студенти по Фармация, бъдещи магистър-фармацевти.", "date": "2018.11.01", "title": "Плевен: В Медицинския университет ще се състои официално откриване на Факултет „Фармация“"}
{"url": "http://www.focus-news.net/news/2018/11/01/2585203/dobrich-kavarna-tarzhestveno-shte-otbelezhi-denya-na-narodnite-buditeli.html", "text": "В Каварна тържествено ще бъде отбелязан Денят на народните будители. Това съобщиха от пресцентъра на  Общината . От 10.00 часа ще бъдат поднесени цветя и венци в градския парк пред мемориалната плоча на Ангел Захариев – създател на градски парк „Каварна“. От 17.30 часа в ХГ „Христо Градечлиев“ ще има празничен коктейл за културните дейци и будители на Каварна. \r\n1 ноември е общобългарски празник на историческата памет и национално самочувствие, отстоявани с години и десетилетия. Принос за това имат стотици и хиляди знайни и незнайни книжовници, наставници и просветители, борци за национално освобождение, вдъхвали вяра в собствените сили на народа за преодоляване на трудностите през вековете неведнъж. Инициативата за въвеждането и честването на подобен празник за първи път тръгва от група учители от Пловдив, в края на учебната 1908-1909 г., защото нито един български възрожденец не бил канонизиран за светец.", "date": "2018.11.01", "title": "Добрич: Каварна тържествено ще отбележи Деня на народните будители"}
{"url": "http://www.focus-news.net/news/2018/11/01/2585210/denyat-1-noemvri-v-svetovnata-istoriya.html", "text": "През 1512 г. папа Юлий ІІ на празника на Вси светии освещава Сикстинската капела с тържествена литургия, след като Микеланджело Буонароти през октомври е завършил фреските в храма. \r\nПрез 1525 г. започва експедицията на Франциско Писаро в Перу. През 1922 г. Турция е обявена за република - официално престава да съществува Османската империя. През 1939 г. Германия анексира Западна Полша и Данциг (Гданск). На Ниагарския водопад е открит “Мостът на дъгата”, свързващ Канада и САЩ (1941). Чечня обявява независимост през 1991 година, в Литва е въведен визов режим за граждани на ОНД през 1993 година и влизат в сила споразуменията от договора от Маастрихт – стъпка към обединена Европа. \r\n2015 г. \r\nБразилските нефтодобивници започват безсрочна национална стачка против опитите за разпродажба на активи на държавната нефтена компания Петробрас. \r\nПри две експлозии в хотел в центъра на сомалийската столица Могадишу са загинали над 20 човека. \r\n2014 г. \r\nВъоръжено подразделение на иракски кюрди пешмерга преминават турско-сирийската граница за включване в боевете за Кобани. \r\n2013 г. \r\nВ Пакистан е ликвидиран местния лидер на талибаните Хакимулла Мехсуд. \r\n2012 г. \r\nЦистерна се удря в мост в промишлена зона в източната част на саудитската столица Рияд и се взривява. Загиват 26 души, 135 са ранени. \r\nВ Русия излиза Единен регистър на забранените сайтове. \r\nGmail става най-популярната пощенска услуга в света. \r\n2000 г. \r\nСпоред Индекса на икономическата свобода за 2000 г. на американската фондация \"Херитидж\", България е на 95-о място от 155 страни. \r\n1999 г. \r\nПоследният американски войник напуска Панама. \r\n1998 г. \r\nСъздаден е Европейският съд по правата на човека. \r\n1993 г. \r\nВ Литва е въведен визов режим за граждани на ОНД. \r\nВлизат в сила споразуменията от Маастрихт - поредната стъпка към създаването на единна Европа. \r\nДоговорът от Маастрихт е договор за създаване на Европейския съюз, подписан на 7 февруари 1992 г. в Маастрихт, в сила от 1 ноември 1993 г., изменен е с договора от Амстердам от 2 октомври 1997 г., който влиза в сила от 1 май 1999 г. Договорът от Маастрихт е връхна точка на политическото обединение на държавите на Европейската общност (ЕО), на икономическа интеграция и на други интеграционни области. За първи път държавите поемат задължението за създаване на Европейски съюз (ЕС) чрез единна структура, включваща 3 стълба: 1. интеграционните общности (Европейска общност за въглища и стомана, създадена през 1951 г. с Парижкия договор, ЕВРАТОМ и Европейска икономическа общност, наречена вече Европейска общност, създадени през 1957 г. с Римските договори); 2. обща политика в областта на външните отношения и сигурността (ОПОВОС); 3. сътрудничество в областта на вътрешните работи и правосъдието (СОВРП). С Договора от Маастрихт се създава единна система на органите на Европейския съюз (Европейски парламент, Съвет на Европейския съюз, Европейска комисия, Европейски съд, Европейска сметна палата и др.). Създава се икономически и валутен съюз и се въвежда единно гражданство. Въвежда се фигурата на омбудсмана в Европейския парламент. Определят се минималните компетенции в областта на културата, здравеопазването, защитата на потребителя, транс европейски мрежи, индустриална политика и др. \r\n1981 г. \r\nАнтигуа и Барбуда придобива независимост от Великобритания \r\n1978 г. \r\nВ СССР е забранена експлоатацията на самолета ТУ-144. \r\nТу-144 е съветски свръхзвуков пътнически самолет, конструиран от конструкторското бюро “Туполев”, под ръководството на авиационния конструктор Алексей Туполев. \r\nПървият полет на Ту-144 е на 31 декември 1968 г. близо до Москва, два месеца преди европейския свръхзвуков самолет Конкорд. Външно двата самолета са много подобни, въпреки че се различават по своята конструкция. Създателите на Конкорд обвиняват СССР в технически шпионаж, като за доказателство служат и намерени години по-късно технически планове и документация на самолета у руски шпиони. В отговор руските конструктори заявяват, че сходната им цел е довела до сходни резултати. Поради приликата му с Конкорд, западните медии наричат самолета \"Конкордски\". Ту-144 преминава скоростта на звука за първи път на 5 юни 1969 г., а на 15 юли същата година става първият пътнически самолет, преминал 2 Мах. През 1973 г. Ту-144, участващ в Парижкото авио-изложение, катастрофира, при което загиват екипажът и 9 души на земята. Ту-144 влиза в експлоатация по редовни пътнически линии през м. ноември 1977 г. Високият разход на гориво, някои технически несъвършенства и поредната катастрофа при изпитателен полет през м. май 1978 г. водят до преждевременното извеждане на самолета от експлоатация. \r\n1950 г. \r\nДвама пуерторикански терористи извършват несполучлив опит за покушение над президента на САЩ – Хари Труман. \r\nТруман е 33-тият президент на САЩ управлявал в периода (1945–53 г.), от Демократическата партия. Като вицепрезидент на Ф. Рузвелт, след неговата смърт през (април 1945 г.) става президент, преизбран е през 1948 г. Дава заповед за атомната бомбардировка над Хирошима и Нагасаки през (август 1945 г.). След II световна война, провокиран от агресивността на Й. В. Сталин, Труман възприема \"твърд курс\" спрямо СССР; поставено е началото на Студената война. През 1947 г. обявява доктрината \"Труман\", която има важни последици в междудържавните отношения в следвоенния период. Труман взема решение за включване на САЩ в Корейската война (1950–53 г.). През 1952 г. се отказва от участие в изборите и се оттегля от политиката. \r\n1946 г. \r\nПровежда се първият мач в историята на NBA. \r\nВ периода 1 ноември – 20 декември щабът на стратегическите Военно въздушни сили на САЩ в Европа формира 15-а американска въздушна армия за бомбардировки на България, към която е присъединена и 205-а авиогрупа на британските Военно въздушни сили. На 6 ноември е бомбардиран Пловдив, а на 14 и 24 ноември, 10 и 20 декември 1943 г. - София над 130 са убити и около 250 са ранени. \r\n1941 г. \r\nНа Ниагарския водопад е открит “Мостът на дъгата”, свързващ Канада и САЩ. \r\n1939 г. \r\nГермания анексира Западна Полша и Данциг (Гданск). \r\n1938 г. \r\nПравителството на Мексико забранява влизането в страната на еврейски бежанци от Германия. \r\n1937 г. \r\nПроизведен е първият товарен автомобил ЗИЛ – АМО-Ф15. \r\n1936 г. \r\nМусолини за първи път определя връзката между Рим и Берлин като „ос\", свързваща неразривно Италия и Германия. \r\nОс “Рим – Берлин” е военнополитически съюз между Германия и Италия, създаден според Берлинското съглашение от 25 октомври 1936 г. Съюзът е свидетелство за подготовката на фашистките държави за се световна война. На 25 ноември 1936 г. между Германия и Япония е подписва \"Антикоминтерновския пакт\", към който на 6 ноември 1937 г. се присъединява и Италия. \r\n1922 г. \r\nТурция е обявена за република - официално престава да съществува Османската империя. \r\nНомадските племена, предшественици на днешните турци, нахлуват в Анадола през ХI в., в периода на т. нар. селджукски завоевания. През следващия век се създава Иконийският султанат. Започва постепенно завоюване на територии по крайбрежието на Мраморно море и на Балканския полуостров. Нашествието на Тимур в началото на ХV в. спира временно настъплението на турците към Европа; разбити са и армиите на кръстоносните походи от 1444 г. и 1448 г., които се опитват да спрат турското нашествие. През втората половина на ХV в. е превзет и Константинопол, превърнат е в столица на новата империя, присъединила и Босна, цяла Гърция, Албания, Молдова, Влашко, Кримското ханство, а в началото на ХVI в. и Палестина, Сирия, Египет, Ирак, Кавказ, както и Централна Европа (Унгария, Полша, Украйна) и Северна Африка (Тунис, Алжир). Тази огромна империя започва да се разпада към средата на ХVII-ХVIII в. В края на ХIХ в. балканските територии получават независимост, африканските земи до голяма степен се подчиняват на интересите на големите западноевропейски държави. По-късно Османската империя губи и арабските страни. Днес Турция е парламентарна република, образувана в края на 1923 г. след свалянето на султаната (1922 г.). Първи президент на Турция е видният държавен деятел и военоначалник Мустафа Кемал Ататюрк. Под негово ръководство в страната се провеждат редица прогресивни и демократични реформи; приема се нова конституция; наблюдава се стремеж за икономическа независимост; създава се държавен сектор в промишлеността. \r\n1918 г. \r\nВ Лвов е провъзгласено създаването на Западноукраинската държава. \r\n1914 г. \r\nСъстои се Коронелският бой – морски бой, воден около гр. Коронел, Чили, през I св. война между британската и германската ескадра. Намиращата се в Тихия океан германска. ескадра на ген. М. Шпее (2 броненосни и 3 леки крайцера) се среща с британската ескадра на контраадмирал Кредак (2 броненосни, 1 лек и 1 спомагателен крайцер). По време на боя благодарение на превъзходството в артилерията (по скорострелност и маса на залповия огън) германските кораби потапят 2 британски крайцера, останалите успяват да се оттеглят. Коронелският бой принуждава британското командване да вземе мерки за унищожаване на германската ескадра, което довежда до Фолкландското сражение. \r\n1911 г. \r\nЗапочва експедицията на Робърт Скот до Южния Полюс. \r\nРобърт Скот е английски изследовател на Антарктида. Ръководи експедиции през 1901-1904 г. (открива Земя Крал Едуард, изследва Земя Виктория и ледената бариера Рос) и през 1910-1912 г. (достига Южния полюс на 18 януари 1912 г. - след Р. Амундсен). Загива при завръщане от полюса. На Скот са наречени остров в Тихоокеанския сектор на Южния океан, 2 ледника, научна станция на полуостров Рос и планина в Антарктида. \r\n1894 г. \r\nВ Париж френският микробиолог Емил Ру обявява за създаването на антидифтерийната ваксина. \r\nРу е Френски бактериолог, член на Парижката академия на науките от 1899 г., чуждестранен член на лондонското Кралско дружество от 1913 г. Заедно с Л. Пастьор изследва беса. Основни трудове по имунология и серология. Съвместно с швейцарския бактериолог А. Йерсен отделя и изучава дифтерийния токсин. Независимо от Е. Беринг разработва серум против дифтерията. \r\n1879 г. \r\nС указ на ген.-губернатора Александър Богориди гимнастическите дружества в Източна Румелия са превърнати в резерв на милицията. \r\n1800 г. \r\nДжон Адамс става първият президент на САЩ, който влиза в Белия дом. \r\nДжон Адамс - американски политик и втори президент на САЩ. Между 1785 и 1788 г. е посланик на САЩ във Великобритания. През 1789 г. е избран за вицепрезидент. През 1796 г. е избран за президент и след един мандат се оттегля в родния си град. \r\n1791 г. \r\nБъдещият император на Франция - Наполеон е назначен за адютант-майор на батальона на Корсиканската Национална гвардия. \r\n1604 г. \r\nВ лондонския театър “Уайтхол” се състои премиерата на трагедията на Шекспир “Отело”. \r\nУйлям Шекспир е английски поет и драматург. Роден е на 23 април 1564 г. в Стратфърд на р. Ейвън, Йоркшир. Богатото и разностранно дело на Шекспир като писател е повлияно от социално-икономическата и обществено-политическата обстановка в Англия и в Европа. Умира на 23 април 1616 г. в родния си град. \r\n1525 г. \r\nЗапочва експедицията на Франциско Писаро в Перу. \r\nРепублика Перу е държава в Южна Америка, на тихоокеанския бряг. В състава й влизат и няколко крайбрежни острова. Площ - 1 285 200 кв. км. Население - 23 900 000 жители (1996 г.). Около 50% индианци (главно кечуа и аймара), останалите са испаноезични перуанци, метиси и емигранти. 95% католици. Официален език - испански и кечуа. Столица - Лима. Парична единица - нов сол. Административно деление - 25 департамента. Глава на държавата - президент. Законодателен орган - еднокамарен парламент. \r\n1512 г. \r\nПапа Юлий ІІ (Julius II della Rovere; понтиф от 1503 г. до 1513 г.) на празника на Вси светии освещава Сикстинската капела с тържествена литургия, след като Микеланджело Буонароти през октомври е завършил фреските в храма. \r\nСикстинската капела (Cappella Sistina; Sistine Chapel) е католическа църква на римските папи. Намира се във Ватикан. Построена е по проект на архитекта Дж. де Долчи и е наречена на папа Сикст IV (папа от 1471 г. до 1484 г.), на когото се дължи издигането на храма. Украсата на Сикстинската капела е създадена от 2 поколения италиански художници - представители на ранния Ренесанс (С. Ботичели, Б. Пинтурикио, К. Росели, Л. Синьорели, Д. Гирландайо, П. Перуджино), които изписват страничните стени, и на зрелия Ренесанс (Микеланджело, който рисува тавана “Сътворението на света”, люнетите (1508-1512 г.) и олтарната стена (1534-1541 г.) ). В ниските части на стените са окачвани гоблени, създадени по картини на Рафаело (съхраняват се във Ватиканския музей). \r\n812 г. \r\nВизантийският император Михаил I свиква патриарха и членовете на Сената на заседание с цел да ги склони да приемат поставените от хан Крум условия за мир. Крум иска да поднови договора от 716 г., сключен между хан Тервел и Византия, трета точка на който предвижда взаимно предаване на бежанците или емигрантите от едната и от другата страна, ако се окажат зломисленици против властите. Чрез своя пратеник хан Крум недвусмислено уведомява императора, че ако не побърза да утвърди мира, Крум ще нападне Месемврия и Деволт. През 813 г. хан Крум нанася съкрушителен удар на византийската войска. На тази дата са родени : \r\n1962 г. \r\nРоден е Антъни Кийдис - вокалист на американската група Ред Хот Чили Пепърс. \r\n1943 г. \r\nРоден е Салваторе Адамо – белгийски естраден изпълнител. От 1947 г. семейството му живее в Белгия. Започва певческата си кариера през 1959 г., когато печели I награда на конкурс на Радио Люксембург. Първият му международен успех е в зала \"Олимпия\" в Париж (1965 г.). Издава 18 златни плочи, концертира по цял свят (през 1972 г. в България), участва във филми и ТВ предавания. Сред най-популярните му песни са: \"Vous permettez, Monseur?\", \"Les filles du bord de mer\", \"La nuit\", \"Tombe la neige\", \"А demain sur la lune\", \"Pauvre Verlaine\", \"Les gratte-ciel”. \r\n1886 г. \r\nРоден е Херман Брох - австрийски писател. Литературната си дейност започва през 1928 г. През 1938 г. емигрира в САЩ. Творчеството му дава широка картина на австрийското и немското общество в навечерието на краха на монархическа Германия (трилогията \"Лунатици\", т. 1-3, 1931-1932 г.), Австрия до I световна война (\"Съблазнителят\", 1953 г.). На проблема за художественото творчество е посветен романът \"Смъртта на Вергилий\" (1945 г.). В романа си \"Невинните\" (1950 г.) проследява как аполитичността на хората помага на фашизма да дойде на власт. Антифашистки характер имат новелата \"Мимолетно облаче\" (1931 г.) и драмите \"Тъй като не управляват, какво правят\" (1933 г.), \"Изкупление\" (1933 г.). Монографията му \"Джеймз Джойс и съвременността\" излиза през 1936 г. Умира на 30 май 1951 г. в Ню Хейвън. \r\n1878 г. \r\nРоден е Карлос Сааведра Ламас - аржентински политик. Учи в Париж; проф. по право в университета в Ла Плата; въвежда курс по социология в университета в Буенос Айрес. Народен представител (от 1908 г.); министър на правосъдието и народното образование; външен министър (1932 г.). През 1932 г. е автор на Декларацията от 3 август, която призовава американските държави да не признават граници, променени в резултат на война. Автор на Южно-американския антивоенен пакт (1933 г.), подписан от държавите в Латинска Америка, САЩ и 11 европейски държави. Председател на ОН (1936 г.). Награден с “Железен кръст” от нацистка Германия (1935 г.), с Големия кръст на Почетния легион (1938 г.). Нобелова награда за мир за ролята му на миротворец във войната между Боливия и Парагвай (1936 г., първият южноамерикански нобелист). Умира на 5 май 1959 г.в Буенос Айрес. \r\n1871 г. \r\nРоден е Стивън Крейн - един от авангардните американски писатели от 90-те години на XIX в., журналист. Стивън Крейн е роден в Нюарк, щат Ню Джърси, САЩ. Автор е на 12 тома поезия и проза. Негов шедьовър е романът “Червеният знак на храбростта” (1895 г.). Умира през 1900 г. \r\n1842 г. \r\nРоден е Стоян Новакович - сръбски учен, дипломат и държавник. Един от идеолозите на \"македонизма\" сред сръбската интелигенция в края на ХIХ в. Първоначално има правилни схващания за етническата принадлежност на славянското население в Македония и критикува шовинистичните \"теории\", проповядвани от някои сръбски учени, че населението на Македония е \"сръбско\". По-късно възприема идеята на австрийски канцлер княз Метерних и обявява населението на Македония за \"македонско\". Публикува свои изследвания върху \"македонските народни диалекти\" (1889 г.), в които развива тезата, че славяните, заселили Македония, нямат нищо общо със славяните, заселили Мизия, Добруджа и Тракия. Поради това процесът на образуването на бългската народност през средните векове не \"обхванал\" славянските племена в Македония. Тази теза става основно съдържание на сръбската политика по отношение на Македония до днес. Умира на 18 февруари 1915 г. в Ниш. \r\n1834 г. \r\nРоден е Николай Григорович Столетов - руски генерал от пехотата (1898 г.). Завършва Физико-математически факултет в Москва и Военната академия в С. Петербург. Участник в Кримската война (1853-1856 г.); основава град Кисловодск; ръководи Амударянската научна експедиция. През Руско-турската война (1877-1878 г.) е командир на Българското опълчение. През юли-август 1877 г. ръководи отбраната на Ст. Загора и Шипка, участва в боевете край Шейново (дек. 1877 г.). По-късно служи в Русия като командир на бригада, дивизия и армейски корпус. Член на Държавния съвет (от 1899 г.). Умира на 27 юни 1912 г. \r\n1815 г. \r\nРоден е Кроуфърт Лонг - американски лекар хирург. Работи в областта на анестезията (обезболяването) при хирургически операции. Той първи използва етер като упойка при хирургическа операция през 1842 г., т. е. 4 години преди Т. Мортън и Дж. Уорън, но публикува резултатите си много по-късно от тях (1849 г.). Затова за откриватели на анестезията се смятат Мортън и Уорън. Умира на 16 юни 1878 г. \r\n1798 г. \r\nРоден е Бенджамин Лий Гинес – ирландски пивовар и първи кмет на Дъблин. Неговото име носи известното днес в цял свят ирландско пиво. През 1851 г. е избран за кмет на Дъблин. През 1860 г. предприема ремонтна дейност на свои разноски на катедралата Сент Патрик. Заради тази си заслуга е направен баронет. Умира на 19 май 1868 г. \r\n1757 г. \r\nРоден е Антонио Канова - италиански скулптор от времето на класицизма. Учи във Венеция (1768-1774 г.) при скулптора Дж. Торети. Работи във Венеция и Рим. Отначало твори в духа на барока. По-късно започва формално да подражава на античната скулптура. Произведенията му се отличават с грациозност и точно пресъздаване особеностите на героите с яснота и изящество на пропорциите. Известни произведения: “Бюст на Наполеон” (Фонтенбло), “Амур и Психея” (Лувър) и др. Умира на 13 октомври 1822 г. във Венеция. \r\n1578 г. \r\nРоден е Димитрий Михайлович Пожарски - руски пълководец, княз от 1613 г. През 1611 г. като участник в I земско опълчение отблъсква приближилите се до Москва поляци, а през 1612 г. ръководи заедно с месаря К. Минин II земско опълчение, с което прогонва поляците окончателно от руските земи и издига на трона династията Романови. В чест на Пожарски и Минин през 1818 г. в Москва е издигнат паметник. Умира на 20 април 1642 г. На тази дата умират :  \r\n1932 г. \r\nУмира Юзеф Тадеуш Маковски - полски живописец. Роден е на 29 януари 1882 г. Учи в Краковската художествена академия и в Париж. Рисува жанрови картини, посветени на градската беднота и детските игри, белязани с лиризъм и човечност. Използва някои похвати на кубизма и примитивизма (“Деца и фенери”, ок. 1928 г.; “Обущар”, 1930 г., и др.). \r\n1908 г. \r\nУмира Едуард Керд - английски философ-неохегелианец. Роден е на 22 март 1835 г., Гринук. Професор в Глазгоу и Оксфорд (1866-1893 г.). Известен е главно с трудовете си върху история на философията. В съчинението си “Критическата философия на Кант” (т. 1-2, 1889 г.), едно от най-значителните в английската литература за И. Кант, тълкува философията на Хегел като последователно осъществяване на “критическия идеализъм” на Кант. Керд счита за основополагащ принцип в диалектиката на Хегел “тъждеството в различията”. Поддържайки идеята за еволюцията, той се опитва да я приложи към изучаването на историята на религията. Вижда в християнството “абсолютната религия” - висш продукт на историческото развитие на религията, а философията на Хегел като “теоретична форма” на християнството. \r\n1907 г. \r\nУмира Алфред Жари - френски писател, предвестник на модерния френски театър. Роден е на 8 септември 1873 г. в Лавал, департамент Майен. Автор на сатиричната поредица пиеси \"Крал Юбю\" (1896-1900 г.), на романите \"Дни и нощи\" (1897 г.), \"Свръхмъж\" (1902 г.), на сатиричната книга \"Деянията и мислите на доктор Фострол, патофизик\" (1898 г.), на стихотворните сборници \"В минутите на бързотечните спомени\" (1894 г.) и \"Нощен реванш\" (издадена посмъртно, 1949 г.). \r\n1903 г. \r\nУмира Теодор Момзен - германски историк и филолог, специалист по история на древния Рим и на римско право. Роден е на 30 ноември 1817 г. в Гардинг, Дания Автор е на над 1 500 труда (на “Римска история” (т. 1-2, 1858-1861 г.), на “Пособие за римските древни паметници”, на студии по епиграфика, с които дава тласък на изучаването на древноримския свят.). Носител е на Нобелова награда за литература (1902 г.). \r\n1893 г. \r\nУмира Ян Алоис Матейко - полски художник. Роден е на 24 юни 1838 г. в Краков. Директор на Краковската художествена академия. По-известни творби: “Стефан Батори пред Псков”, “Ян Казимир в Белани”, “Проповед на Петър Скарга”, “Люблинското обединение”, “Владислав Варненчик”, “Битката под Грюнвалд” и др. \r\n1700 г. \r\nУмира кралят на Испания – Kарл II (1661-1700 г.). Това служи като повод за началото на Войната за испанското наследство (1701-1714 г.), започнала след смъртта на Карл II последният испански крал от Хабсбургската династия. \r\nКарл II е крал на Испанската империя, която обхваща Испания, Неапол, Сицилия, почти цяла Италия и испанските владения от Мексико до Филипините. Карл е от династията на Хабсбургите.  За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.11.01", "title": "Денят 1 ноември в световната история"}
{"url": "http://www.focus-news.net/news/2018/11/01/2585209/ministar-boil-banov-prez-2019-g-shte-otdelim-2-mln-lv-za-finansirane-na-tvorcheski-proekti-na-tvortsi-na-svobodna-praktika.html", "text": "През 2019 г. ще отделим 2 млн. лв. за финансиране на творчески проекти на творци на свободна практика. Това каза министърът на културата Боил Банов в интервю за  Агенция „Фокус“  по повод Деня на народните будители. \r\n„Имаме едно ключово финансиране от 2 млн. лв. за творчески проекти – това е нещо, което много отдавна говорим с министъра на финансите Владислав Горанов и той прояви сериозно разбиране, че в крайна сметка, за да има среда на развитие, конкурентност, борба и дух, трябва да има възможност  държавата да подпомага творците чрез проекти. Трябва да има възможност хората в музеи, галерии, сценични изкуства да кандидатстват за проект и да развиват своите идеи“, каза още Банов. \r\nТой посочи, че основните приоритети, които си поставя за следващата година, са свързани с желанието му всичко, свързано с българската култура и в частност с изкуства, да направи крачка напред, да усети грижата на държавата и да развива ясни хипотези в желание да развива своята дейност в проекти. „Това е основното ми желание. Много години говорихме за заплати и за държавни структури, а в нашите среди огромна част от хората не са заети в структури. Художниците и кинаджиите не са на заплати. Огромна част от театъра, от музиката, от танца са хора, които са на свободна практика, и това е нормално за света. Това е естественият дух на твореца. И за този творец, който е избрал по една или по друга причина да бъде на свободна практика, всъщност грижата на държавата за него е чрез възможността да се докаже през проекти – да защити свои проекти и да ги реализира. И този начин на мислене е много важно за мен да се случи. Хората трябва да усетят, че имат повече възможности, да им дадем тласък в желанието им да развиват идеите си“, коментира министърът на културата. \r\nБанов обясни, че в Бюджет 2019 се предвиждат 1,5 млн. лв. за кинопроизводство и 3,5 млн. лв. за археологически проучвания, консервация и реставрация. „Мисля, че се виждат ясно очертани политики на подкрепа на държавата за култура“, коментира министърът. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.11.01", "title": "Министър Боил Банов: През 2019 г. ще отделим 2 млн. лв. за финансиране на творчески проекти на творци на свободна практика"}
{"url": "http://www.focus-news.net/news/2018/11/01/2585185/predsedatelyat-na-sds-rumen-hristov-shte-podnese-tsvetya-na-pametnika-na-aleko-konstantinov-na-bul-vitosha-po-povod-denya-na-narodnite-buditeli.html", "text": "В Деня на народните будители председателят на СДС Румен Христов, председателят на СДС - София д-р Антон Койчев, заедно с членове и симпатизанти на партията от столицата, ще поднесат венци и цветя на паметника на Алеко Константинов на бул. „Витоша“ в 12.30 часа. Това съобщиха от пресцентъра на  партията .", "date": "2018.11.01", "title": "Председателят на СДС Румен Христов ще поднесе цветя на паметника на Алеко Константинов на бул. „Витоша“ по повод Деня на народните будители"}
{"url": "http://www.focus-news.net/news/2018/11/01/2585207/yambol-s-reditsa-initsiativi-v-grada-shte-bade-otbelyazan-denyat-na-narodnite-buditeli.html", "text": "С редица инициативи в града ще бъде отбелязан Денят на народните будители. Това съобщиха от пресцентъра на  Общината . Тържественото честване на празника ще се състои от 11.00 часа пред барелефа на Ради Колесов (на сградата на Читалище „Съгласие - 1862”). В него ще се включат представителни групи на ямболските училища и детски градини. Другото основно събитие по повод Деня на народните будители ще бъде премиерата на книгата на Георги Господинов „Всичките наши тела\" в 18.00 часа в Художествена галерия „Жорж Папазов“.", "date": "2018.11.01", "title": "Ямбол: С редица инициативи в града ще бъде отбелязан Денят на народните будители"}
{"url": "http://www.focus-news.net/news/2018/11/01/2585214/pazardzhik-dvizhenieto-se-izvarshva-v-edna-lenta-po-patya-ot-selo-dyulevo-do-razklona-za-strelcha-v-rayona-na-35-km-poradi-srutishte.html", "text": "Натоварено е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление – Пазарджик. Движението по пътя от село Дюлево до разклона за Стрелча, се извършва в една лента в района на 35 км, поради срутище и пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.11.01", "title": "Пазарджик: Движението се извършва в една лента по пътя от село Дюлево до разклона за Стрелча в района на 35 км поради срутище"}
{"url": "http://www.focus-news.net/news/2018/11/01/2585213/stara-zagora-s-praznichno-shestvie-v-grada-shte-bade-otbelyazan-denyat-na-buditelite.html", "text": "Общината организира тържествено честване на 1 ноември - Ден на  народните будители. Това съобщиха от пресцентъра на  Община Стара Загора . Празничното шествие на ученици и учители започва в 10.00 часа и ще се осъществи в два лъча. Единият ще тръгне от Парка „Пети октомври“, а другият от Храм „Свети Теодор Тирон“, където от 9.00 часа ще бъде отслужена заупокойна света литургия в памет на Митрополит Методий Кусев.  \r\nДвата лъча ще се съберат пред паметника на Митрополит Методий Кусев в началото на едноименния парк. Там в 11.00 часа ще започне Общоградски ритуал за преклонение и признателност към делото на народните будители. \r\nМузеят обявява „Ден на  Отворени врати“ и предоставя възможност на всички желаещи безплатно да посетят музея и да се запознаят с неговата историческа и културна значимост. От 14.00 часа в Зала 33 ще се проведе специализирана беседа на тема „Възникване на новобългарското образование във Възрожденска Стара Загора“ с лектор Петьо Мирчев. \r\nОт 17.30 часа в Архитектурен комплекс „Музей на религиите” се открива изложба \"За правда и човечност” и  кръгла маса, посветени на 150 години от рождението на Видински митрополит Неофит.  \r\nРегионалната библиотека „Захарий Княжески“ и Къща музей „Гео Милев“ организират премиери на книги, в Художествената галерия ще има концерт на смесена хор „Родина“, а Драматичен театър „Гео Милев“ представя монодрамата „Щурчето“.", "date": "2018.11.01", "title": "Стара Загора: С празнично шествие в града ще бъде отбелязан Денят на будителите"}
{"url": "http://www.focus-news.net/news/2018/11/01/2585212/haskovo-obshtinata-organizira-tarzhestven-ritual-po-povod-denya-na-narodnite-buditeli.html", "text": "По повод Деня на народните будители, Община Хасково организира тържествен ритуал по полагане на цветя и венци пред паметника на Народните будители от 11.30 часа. Това съобщиха от пресцентъра на  Общината . В празничната програма участие ще вземе Духовият оркестър при Община Хасково. Рецитал ще изнесе актьорът Стефан Цирков. \r\nОт 18.30 часа в Театър \"Иван Димов\" студенти от НАТФИЗ и департамент \"Театър\" на Нов български университет ще представят музикално-поетичния театрален спектакъл \"Памет\". Режисьор е Владимир Мастиков. Спектакълът е по текстове на Христо Ботев, Иван Вазов, Пейо Яворов и др. \"Памет\" е съчетание на театрално поставена поезия, придружена от акапелни изпълнения на български народни песни - \"Зайди, зайди\", \"Женала е дюлбер Яна\", \"Даваш ли, даваш Балканджи Йово\" и др.", "date": "2018.11.01", "title": "Хасково: Общината организира тържествен ритуал по повод Деня на народните будители"}
{"url": "http://www.focus-news.net/news/2018/11/01/2585217/haskovo-na-ofitsialna-tseremoniya-shte-bade-otkrita-obnovenata-sgrada-na-detskata-gradina-v-selo-chernogorovo.html", "text": "На официална церемония ще бъде открита обновената сграда на детската градина в село Черногорово. Това съобщиха от пресцентъра на  Община Димитровград . Днес село Черногорово ще отбележи 110 години от създаването на читалище в селото. В 10.00 часа на площада пред НЧ \"Поука 1908\" ще започнат празничните чествания по повод годишнината, а от 10.30 часа ще бъде открита напълно обновената сграда на детската градина в селото. Детската градина е открита през 1986 г. и до момента тя не е ремонтирана. Това е първият мащабен ремонт на сградата. Стойността на извършените ремонтни дейности е 155 000 лв., като 150 000 лв. са проект \"Красива България\" и 5000 лв. по ПУДОС за съоръженията на двора. Децата в забавачката ще се радват на напълно нови люлка, въртележка, къщичка. Пространството е облагородено с нови пейки и кошчета, озеленяване, тротоари и плочки.  \r\nВърху сградата на детската градина са извършени дейности за енергийна ефективност. Напълно сменена е дограмата и цялата сграда е санирана, извършен е ремонт на санитарните възли, подменени са ВиК и ел. инсталацията, изцяло подменена е и покривната конструкция. Децата ще се радват и на нов вътрешен интериор с обзавеждане, легла и шкафчета. В момента в детското заведения се възпитават 40 деца, разделени в две групи - от 3 - 4-годишни и 5 - 6-годишни.  \r\nНа официалното откриване се очаква да присъстват Областният управител на Хасковска област Станислав Дечев, кмета на Община Димитровград Иво Димов и председателя на Общинския съвет Гергана Кръстева.", "date": "2018.11.01", "title": "Хасково: На официална церемония ще бъде открита обновената сграда на детската градина в село Черногорово"}
{"url": "http://www.focus-news.net/news/2018/11/01/2585218/gabrovo-na-pat-selo-voneshta-voda-tryavna-gabrovo-se-polaga-horizontalna-markirovka-shofyorite-da-se-dvizhat-s-povisheno-vnimanie.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Времето е ясно. Температурата на въздуха е 9°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 3 януари 2019 г. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 ноември. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 22 юни 2019. Шофьорите да се движат с повишено внимание и съобразена скорост, спазвайки пътната сигнализация, по път село Вонеща вода – Трявна – Габрово поради полагане на хоризонтална маркировка. Дейностите ще се извършват до 2 ноември. \r\nНадежда КРЪСТЕВА", "date": "2018.11.01", "title": "Габрово: На път село Вонеща вода – Трявна – Габрово се полага хоризонтална маркировка, шофьорите да се движат с повишено внимание"}
{"url": "http://www.focus-news.net/news/2018/11/01/2585219/dobrich-kmetat-yordan-yordanov-shte-vrachi-godishnite-nagradi-dobrich-v-oblastta-i-kulturata.html", "text": "Годишните награди „Добрич“ в областта на културата и науката ще бъдат връчени на официална церемония от 11.00 часа днес в Огледална зала „Нели Божкова“. Това съобщиха от пресцентъра на  Общината . Те включват диплом и парична сума. Носителите на престижните награди са определени от комисия, назначена със заповед на кмета, която заседава на 17 октомври, съгласно правилник, утвърден от Общинския съвет. Носител на Колективна награда е Драматичен театър „Йордан Йовков“. Индивидуалната награда е за Живко Марков – специалист в Регионален исторически музей – Добрич, а наградата „Млад творец“ ще получи Татяна Иванова – поетеса, музикант, ученичка на Езикова гимназия „Гео Милев“. \r\nСъгласно член от Правилника за присъждане на годишните награди „Добрич“ комисията присъжда допълнително грамоти за принос в науката и в духовното развитие на град Добрич по своя преценка.  \r\nВ знак и израз на признание Почетна грамота за значителен принос в духовното развитие на град Добрич ще получат:  \r\n- Добруджански технологичен колеж – Добрич; \r\n- Сдружение на писателите – Добрич; \r\n- Петър Петков – директор на Държавен куклен театър „Дора Габе“; \r\n- Лана Анцаридзе – хореограф и режисьор, ръководител на Детски музикален театър „Дея“, Танцов театър „Дея“ Клуб „Театър“ при Младежки център – Добрич; \r\n- Петър Петров – старши експерт при РУО – Добрич; \r\n- Йовка Атанасова - член на СУБ – Клон Добрич; \r\n- Ненчо Попов – член на Дружество на краеведите „Отец Павел Атанасов“. \r\nГодишните награди „Добрич“ имат за цел да удостоят с публично признание творци, учени и дейци на изкуството и културата от град Добрич за ярки постижения и принос в развитието на сценичните изкуства, визуалните изкуства, културното наследство, книгите, четенето и библиотеките, медиите и науката.", "date": "2018.11.01", "title": "Добрич: Кметът Йордан Йорданов ще връчи годишните награди „Добрич“ в областта и културата"}
{"url": "http://www.focus-news.net/news/2018/11/01/2585223/pregled-na-osnovnite-temi-v-burgaskiya-pechat.html", "text": "“Укрепват пропадналия път край Сарафово“ е водещата тема в днешния брой на вестник  „Черноморски фар“ . „Строителните дейности ще струват 200 000“, пояснява подзаглавието. Започна укрепването на пропадналия участък в района на надлеза на републиканския път I-9 на кръговото за квартал „Сарафово“ и „Летище Бургас“. Значително количество земна маса се свлече буквално на пътното платно на 1-ви октомври следобед в резултат на проливните дъждове. „Прогнози: Хит за лято 2019 год. ще е Турция“ е друго водещо заглавие. „Трусове в родния туризъм вещаят експерти за догодина“ и „Силна конкуренция от съседни страни и нови държави застрашават нашия бизнес“ са подзаглавията на статията. „Пет лева за чадър и шезлонг в Приморско“ е друга тема от първата страница на ежедневника. След проведени конкурси правителството определи „Атлиман 2“ ЕООД за концесионер на морски плаж „Китен-Атлимсан“, а „БУЛПРИМ ГРУП“ за концесионер на „Приморско-север“ в община Приморско. „Нефт вместо мазут е имало „Мопанг“е друга тема във вестника. В Световния ден на Черно море операцията „Мопанг“ продължи с пълна сила. „Живко Табаков дали фондация „Георги Енчев“ ще организира и Никулденските празници“ е още една тема в днешното издание.", "date": "2018.11.01", "title": "Преглед на основните теми в бургаския печат"}
{"url": "http://www.focus-news.net/news/2018/11/01/2585221/kyustendil-knigata-prikazka-za-kyustendil-na-istorika-rumen-manov-shte-bade-predstavena-vav-vazrozhdenskoto-uchilishte.html", "text": "Книгата „Приказка за Кюстендил“ на историка Румен Манов ще бъде представена от 18.00 часа във Възрожденското училище. Представянето се организира от Община Кюстендил. Авторът описва Кюстендил като „град, преживял цъфтеж и разруха, пожари от войните и възкръсвал от пепелта като феникс. Преминал по пътя на своето съществуване с няколко имена Пауталия, Велбъжд, Кюстендил… Кюстендил е нашият град. Градът, който като добър родител и мъдрец ни посреща и изпраща“. Книгата представя колекция от фотографии и пощенски картички на Кюстендил и околностите от времето веднага след Освобождението през 1878 година до годините, в които започва Втората световна война. Колекцията е събирана в продължение на повече от 20 години и проследява развитието на града. „Тук и сега отдаваме почит на града на плодородието, минералните извори и прекрасната природа, вековния, вечния град Кюстендил“, пише Румен Манов. \r\n„Приказка за Кюстендил“ е втората книга на историка за града под „Хисарлъка“ след „Модерният Кюстендил“. Книгата показва облика на града в периода 1878-1940 година. Историкът е автор и на книгата „Приказка за България“, която представя българската история през много снимки, повечето от които се публикуват за първи път.", "date": "2018.11.01", "title": "Кюстендил: Книгата „Приказка за Кюстендил“ на историка Румен Манов ще бъде представена във Възрожденското училище"}
{"url": "http://www.focus-news.net/news/2018/11/01/2585222/shumen-obshtinata-organizira-tarzhestveno-chestvane-na-denya-na-narodnite-buditeli.html", "text": "Общината, съвместно с НЧ “Добри Войников – 1856”, НЧ “Стилиян Чилингиров – 1963” и Военния факултет “Артилерия, ПВО и КИС” организират тържествено честване на Деня на народните будители. Това съобщиха от  Общината . В 10.30 часа ще започне общоградският ритуал с полагане на венци и цветя пред паметника на Нанчо Попович в градинката пред читалище “Добри Войников”. От общинската администрация канят шуменци и гостите на града да се включат в празничното събитие на признателност и почит към делото на книжовниците, просветителите и борците за национално освобождение, съхранили през вековете духовните ценности на нацията и нейния стремеж към развитие.", "date": "2018.11.01", "title": "Шумен: Общината организира тържествено честване на Деня на народните будители"}
{"url": "http://www.focus-news.net/news/2018/11/01/2585224/el-pais-levi-asotsiatsii-na-zhertvite-ot-grazhdanskata-voyna-v-ispaniya-preduprezhdavat-sreshtu-prenasyaneto-na-tyaloto-na-frantsisko-franko-v-madrid.html", "text": "Леви испански асоциации на жертвите от гражданската война (1936 – 1939 гг.) приветстваха решението на правителството да не позволи пренасянето на тленните останки на Франциско Франко в катедрала в центъра на Мадрид, което обаче бе съпътствано от серия различаващи се изявления и тези групи обявиха, че остават нащрек за нови промени, пише  онлайн изданието на El Pais . \r\n„Това са добри новини, но ние не им вярваме. Те изказаха много версии за предстоящите събития и ние ще останем нащрек“, заяви Хулиан Реболо, говорител на 83 групи за историческа памет, съюзи и асоциации, които призоваха премиера на страната Педро Санчес, архиепископа на Мадрид Карлос Осоро и кмета на Мадрид Мануела Кармена да блокират прехвърлянето на тленните останки на Франко от мемориала „Долината на падналите“, намиращ се на около 50 километра от столицата, в катедралата „Ла Алмудена“, в сърцето на града. \r\nРеболо заяви, че е участвал в марша по улиците на Мадрид в четвъртък в протест срещу плановете за прехвърлянето на тялото и подчерта, че ще има и нови демонстрации, за да се поддържа натиска върху властите.В писмо до политическите и религиозните власти, тези групи изразиха “огромното си възмущение“ от предложението Франко да бъде погребан в катедралата „само на няколко метра от Плаза де Ориенте, където диктатурата някога организираше събития в прослава на режима“. \r\nВластите бяха обвинени също в липса на проницателност. „Правителството трябваше да предвиди, че семейството може да избере Ла Алмудена. Да имаме Франко в сърцето на центъра е още по-лошо; тя ще се превърне в място за поклонение на Франкистите и ще представлява унижение за жертвите, защото трябва да помним,, че на 1 ноември, денят на мъртвите, много семейства няма да могат да занесат цветя на гробовете на близките си. Ние все още имаме 120 хиляди екзекутирани, които лежат край пътищата“, заяви Реболо. \r\nИзданието припомня, че първата работа на новото правителство на премиера Педро Санчес от Социалистическата партия, което дойде на власт през юни след успешен вот на недоверие срещу бившия министър-председател Мариано Рахой от Народната партия, бе да пусне в ход процедурите за ексхумиране на тялото на Франциско Франко от „Долината на падналите“, мемориалът, построен от самия него, където лежат телата на загиналите по време на гражданската война. \r\nНо семейството на Франко, което се противопоставя на инициативата, отговори като обяви, че ще пренесе тленните му останки в гробница в катедралата Ла Алмудена, където вече е поргребано тялото на дъщерята на Франко Кармен Поло.  Катедралата е архитектурна забележителност и привлича хиляди посетители и по този начин правителството е поставено пред възможността да наблюдава как тя се превръща в място за поклонничество на Франкистите в страната. \r\nПо-рано този месец вицепремиерът Кармен Калво заяви, че властите нямат контрол върху това, къде ще бъде, или няма да бъде погребано тялото. Но във вторник Калво каза друго – правителството е постигнало споразумение с католическата църква „да работят заедно за намиране на решение, което очевидно няма да включва Ла Алмудена“. \r\nМалко след този коментар, Ватикана опроверга твърдението със свое изявление: „Кардинал Пиетро Паролин (външният министър на Ватикана) не се противопоставя на ексхумацията на Франциско Франко, ако компетентните органи са решили да го направят, но ние никога не сме правили изявление относно мястото, където то ще бъде погребано. Светият престол настоя, че няма думата за това, къде ще бъде положено тялото. \r\nПревод и редакция:", "date": "2018.11.01", "title": "El Pais: Леви асоциации на жертвите от гражданската война в Испания предупреждават срещу пренасянето на тялото на Франциско Франко в Мадрид"}
{"url": "http://www.focus-news.net/news/2018/11/01/2585216/rumen-petkov-abv-samo-chistachkite-i-schetovoditelite-ne-sa-arestuvani-v-dabch.html", "text": "Цинизъм е разследване на прокуратурата да бъде тълкувано като политически удар. Това коментира в сутрешния блок на  БНТ1  лидерът на АБВ Румен Петков по повод акцията от последните дни в Държавната агенция за българите в чужбина. \r\nПо думите му 2007 г. Ивайло Калфин е направил разработка, в която посочва, че процедурата за удостоверяване на български произход е непрозрачна и създава предпоставки за корупционни практики. \"Когато говорим за български произход, трябва да създадем карта, трябва да имаме единен документ, който когато се попълни, в него да са ясни критериите какво означава български произход. Защото сега какво се прави? Идва някой от някъде и носи бележка от църковно настоятелство, че прабаба му е с български произход\", коментира той. \r\nСпоред него е втрещяващо, че от 25 служители в Агенцията за българите в чужбина, 20 са арестувани. \"Това означава, че чистачките и счетоводителите не са арестувани\", каза Петков. По думите му прокуратурата трябва да бъде поздравена за действията си. Петков поздрави за действията им вицепрезидента Илияна Йотова и правосъдния министър Цецка Цачева. \r\n\"Една от причините да дойде този трус е, че българското гражданство вече не се раздава на кило, както едно време. Тогава почти нямаше мераклия от съседната братска нам държава, който някак си да не се е прошмулил. И сега при опитите да се създаде ред - тези опити трябва да бъдат подкрепени\", допълни той.  \r\nПетков коментира и протестите с искане за оставка на вицепремиера Валери Симеонов. \"Валери Симеонов е бедствие за българската политика, само ние от АБВ казахме, че такъв човек няма място в правителството, още преди то да бъде формирано.Той влачеше женици по границата. Арогантност, която е неприемлива\", посочи той. \r\nЛидерът на АБВ каза, че с голямо забавяне, България тръгва да реализира стратегически за България проект. \"Булатом\" направи анализ през лятото, в който е ясно, че енергоносителите като цяло в региона са недостатъчни. И ние продължаваме да се чудим да изграждаме ли ядрена мощност. От екологична гледна точка е най-доброто. От гледна точка на ценообразуването в момента, ако не е АЕЦ \"Козлодуй\", миксът в ценообразуването ще съсипе икономиката и бита\", добави още той.", "date": "2018.11.01", "title": "Румен Петков, АБВ: Само чистачките и счетоводителите не са арестувани в ДАБЧ"}
{"url": "http://www.focus-news.net/news/2018/11/01/2585225/plovdiv-ogranicheno-e-dvizhenieto-v-edna-lenta-po-patya-yugovo-laki-zaradi-propadnala-chast-ot-patnoto-platno.html", "text": "Трафикът на територията на Пловдивска област се осъществява с нормална интензивност и без затруднения. Това съобщиха за  Радио „Фокус“ – Пловдив  от Областното пътно управление. Натоварено е движението по пловдивския участък на АМ „Тракия“, също по пътя Пловдив - Карлово. Пътните настилки в областта са сухи и нормално проходими, в планинските райони – на места мокри. Продължават ремонтните дейности при км 112 на АМ „Тракия“ в района на село Цалапица. Движението ще се извършва в аварийната лента до 8 ноември. До 2 ноември движението по пътя Пловдив - Асеновград ще се осъществява двупосочно в едното платно поради ремонтни дейности в участъка. Остава ограничено преминаването на камиони над 12 тона по пътя Поповица-Болярци, заради намален габарит на пътното платно на мост. До 30 ноември се удължава ограничението за движение в една лента по пътя Югово - Лъки, където пропадна част от пътното платно. Преминаването се регулира с пътни знаци. Повишена опасност от падащи камъни има по пътищата Бачково - Нареченски бани, Юговско ханче - Югово - Лъки и Кричим - Девин. Водачите трябва да бъдат особено бдителни, преминавайки по посочените пътни участъци, предупреждават от Областното пътно управление. \r\nТрафикът на територията на град Пловдив се осъществява нормално и без затруднения към този час. Натоварено движение се отчита в централната градска част – по булевардите „Шести септември“, „Руски“, „Христо Ботев“, „Найчо Цанов“ и „Цар Борис III Обединител“, „Пътните настилки в града са сухи и нормално проходими. До края на ноември ще бъде затворено за движение западното платно на бул. „Цар Борис III Обединител” в участъка от ул. „Патриарх Евтимий“ до ул. „Света Петка“ заради строително-монтажни дейности. Движението се извършва двупосочно в източното платно. Затворено за движение е и източното платно на бул. „Източен“, в участъка между булевардите „Шести септември“ и „Марица-юг“, също заради строително-монтажни дейности. Очаква се ремонтът да приключи до 22 ноември. Западната половина на кръстовището на бул. „Асеновградско шосе“ с ул. „Менделев“ в града също е затворена за движение, поради строително-монтажни дейности. Ограничението ще е валидно до 3 ноември. \r\nТони МИХАЙЛОВ", "date": "2018.11.01", "title": "Пловдив: Ограничено е движението в една лента по пътя Югово - Лъки заради пропаднала част от пътното платно"}
{"url": "http://www.focus-news.net/news/2018/11/01/2585215/sofiya-vavezhda-se-vremenna-organizatsiya-na-dvizhenieto-za-tarzhestvena-smyana-na-pochetniya-gvardeyski-karaul.html", "text": "Въвежда се временна организация на движението за тържествена смяна на почетния гвардейски караул. Това съобщиха от пресцентъра на  Столична Община . От 09.30 до 12.30 часа днес се забранява влизането на пътни превозни средства по ул. „Леге” между бул. „Цар Освободител” и ул. „Съборна”.", "date": "2018.11.01", "title": "София: Въвежда се временна организация на движението за тържествена смяна на почетния гвардейски караул"}
{"url": "http://www.focus-news.net/news/2018/11/01/2585227/dobrich-dvizhenieto-e-ogranicheno-za-avtomobili-nad-10-tona-po-pat-kranevo-varna-pri-km-83.html", "text": "Част от пътя Варна – Добрич все още е в ремонт. Удължен е и срокът за ремонт на околовръстния път на Добрич до 15 ноември, предаде кореспондент на  Радио „Фокус” – Варна . С повишено внимание трябва да се извършва движението на автомобили по двете пътни отсечки поради ремонтни дейности на асфалтовата настилка. Движението е ограничено за автомобили над 10 тона по път Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. Времето в Добрич е облачно, духа слаб до умерен вятър, пътните настилки са сухи.  \r\nЖулиета НИКОЛОВА", "date": "2018.11.01", "title": "Добрич: Движението е ограничено за автомобили над 10 тона по път Кранево – Варна при км 83"}
{"url": "http://www.focus-news.net/news/2018/11/01/2585220/blagoevgrad-narodno-chitalishte-nikola-vaptsarov-1866-shte-iznese-tarzhestven-kontsert-po-povod-denya-na-narodnite-buditeli.html", "text": "С тържествен концерт по повод Деня на народните будители музикантите от Народно читалище „Н. Й. Вапцаров 1866“ ще поздравят жителите и гостите на Благоевград. Това съобщиха от пресцентъра на  Община Благоевград . Събитието ще се проведе от 19.00 часа днес в Голям читалищен салон.  \r\nЧиталището е хранилище на човешкото знание и културни постижения на региона. Център на етичен диалог между поколенията и етническите групи, населяващи града ни и двигател на гражданска инициатива за ново качество на живот.", "date": "2018.11.01", "title": "Благоевград: Народно читалище „Никола Вапцаров 1866“ ще изнесе тържествен концерт по повод Деня на народните будители"}
{"url": "http://www.focus-news.net/news/2018/11/01/2585228/pregled-na-osnovnite-temi-v-shumenskiya-pechat.html", "text": "„Откриха ремонтираната къща музей „Лайош Кошут“ е водещото заглавие във вестник  „Шуменска заря“ . На церемонията присъстваха Н. Пр. Извънредният и пълномощен посланик на Унгария в България Текла Харангозо и кметът на Община Шумен Любомир Христов. По-голямата част от средствата, в размер от 25 681 лв. бяха осигурени по програмата „Опазване на унгарските паметници в чужбина” на унгарското Министерство на външните работи. Значително бе и българското финансово участие – 10 640 лв. от страна на Регионалния исторически музей – Шумен и 3 270 лева от община Шумен. „Шуменец записа победа срещу двукратен европейски шампион“ е друго водещо заглавие. Шуменецът Димитър Евтимов, с екипа на третодивизионния „Бъртън Албион“, елиминира на осминафиналите за Купата на футболната лига на Англия двукратния европейски шампион „Нотингам Форест“ с 3:2. Победата за Митко е равносилна и на личен реванш срещу бившия му клуб, в който той прекара почти 7 години, но реално изигра само 2 мача за „Нотингам“ и беше преотстъпван на други отбори. Сега „Форест“ заема седма позиция във временно то класиране на Чемпиъншип, а в дългата си биография има спечелени четири купи на лигата. „Язовирите няма да създават проблеми през зимата“, пише изданието. Всички язовири на територията на област Шумен са с понижени нива. Съоръженията за изпускане на води – язовирни стени и изпускатели, са проверени и работят. Язовирите в областта са 160, осем са държавни, 142 са общински и 10 са частните. Нивата на язовирите са 70 % от обемите. В язовир „Тича“ има свободен обем от 84 млн. куб. м. Всички язовири имат актуални аварийни планове. Информацията беше изнесена на Областния щаб за превенция набедствия и аварии, който се провежда под ръководството на областния управител на Шумен Стефан Желев. „Започна полицейска акция „Зима“, информира вестникът. Акцията ще обхване всички участници в пътното движение и ще протече на три етапа. „Първата кампания е от 1 до 10 ноември и ще обхване всички пътни превозни средства. Контролът ще акцентира върху велосипедистите, оборудването им, спазването на правилата за движение и използване на светлоотразителни жилетки“, каза инсп. Веселин Георгиев от сектор „Пътна полиция“ - Шумен.", "date": "2018.11.01", "title": "Преглед на основните теми в шуменския печат"}
{"url": "http://www.focus-news.net/news/2018/11/01/2585226/yambol-georgi-gospodinov-shte-predstavi-v-grada-knigata-si-vsichkite-nashi-tela.html", "text": "В града ще бъде представена новата книга на Георги Господинов „Всичките наши тела“. Премиерата е в рамките на проявите, организирани от Община Ямбол по повод Деня на народните будители. Това съобщиха от пресцентъра на  Общината . \r\n„Всичките наши тела“ включва 103 „свръхкратки истории”, както ги нарича авторът. Завършена е през януари в Ню Йорк, където той печели една от най-престижните писателски стипендии в света, тази на Нюйоркската обществена библиотека. Най-превежданият съвременен български автор отново провокира с рязка смяна на жанра, като се аргументира с думите: „Днес, когато се говори много и напосоки като в кръчма, добрата къса история идва да ни даде мяра за всяка дума. И за всяка минута. Ще ми се да е така.”. \r\nСрещата на Георги Господинов с публиката в родния му град е с начален час 18.00, в Художествена галерия „Жорж Папазов“. Ямболската премиера на „Всичките наши тела“ се реализира със съдействието на Издателство „Жанет 45“.", "date": "2018.11.01", "title": "Ямбол: Георги Господинов ще представи в града книгата си „Всичките наши тела“"}
{"url": "http://www.focus-news.net/news/2018/11/01/2585229/smolyan-povishena-e-opasnostta-ot-padashti-kamani-i-svlichane-na-zemni-masi-po-vsichki-patishta-v-oblastta.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. През нощта не са получавани сигнали за инциденти по републиканските направления в областта. Пропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково в отсечката от новопостроения път при строителството на язовир „Цанков камък“ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.11.01", "title": "Смолян: Повишена е опасността от падащи камъни и свличане на земни маси по всички пътища в областта"}
{"url": "http://www.focus-news.net/news/2018/11/01/2585231/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-2-noemvri.html", "text": "„Софийска вода” временно ще прекъсне водоснабдяването в някои части на столицата, предаде репортер на  Агенция \"Фокус\".  На 2 ноември 2018 г. (петък), във връзка с подмяна на уличен водопровод на ул. „Христо Белчев“  Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nул. „Хан Аспарух“ от бул. „Витоша“ до ул. „Ангел Кънчев“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Белчев“ на ъгъла с ул. „Хан Аспарух“. \r\nВъв връзка с изграждане на водопроводно отклонение на ул. „Янко Сакъзов“ Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: \r\nбул. „Янко Сакъзов“ от бул. „Васил Левски“  до ул. „ Кракра“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Янко Сакъзов“ на кръстовището с ул. „Кракра“. \r\nВъв връзка с подмяна на сградно водопроводно отклонение на ул. „Св. Иван Рилски“ Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: \r\nул. „Св. Иван Рилски“ от бул. „Пенчо Славейков“  до  ул. „Доспат“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тунджа“ на ъгъла с ул. „Св. Иван Рилски“. \r\nВъв връзка с подмяна на сградно водопроводно отклонение на ул. „Васи Левски“ с. Яна, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: \r\nул. „Васил Левски\", ул. „Миньорска\", ул. „Стефан Стамболов\", ул. „Райна Княгиня\". \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Райна Княгиня\" на ъгъла с ул. „Стефан Стамболов“. \r\nВъв връзка с монтаж на водомер на ул. „Дравски бой“ жк. „Надежда“ 2, се налага спиране на водоподаването от 9:00 до 17:00 часа на клиентите на „Софийска вода”, живеещи във: \r\nвисока зона на бл. 233, бл. 234 и бл. 235. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 233. \r\nВъв връзка с монтаж на водомер на бл. 635 в жк. „Връбница“ 2, се налага спиране на водоподаването от 9:00 до 17:00 часа на клиентите на „Софийска вода”, живеещи във: \r\nвисока зона на бл. 635, бл. 636 и бл. 637 . \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 635. \r\nВъв връзка с подмяна на сградно водопроводно отклонение на ул. „Отечество“ с. Чепинци, се налага спиране на водоподаването от 09:00 до 14:00 часа на клиентите на „Софийска вода”, живеещи в района на: \r\nул. „Отечество“ от ул. „Стара Планина“ до ул. „Реката“  \r\nул. „Зора“ от ул. „Училищна“ до ул. „Отечество“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Зора“ на кръстовището с ул. „Отечество“. \r\nВъв връзка с подмяна на спирателен кран на ул. „Сергин Сердарски“ с. Лозен, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: \r\nул. „Сергин Сердарски“ между ул. „Могила“ и ул. „Съединение“  \r\nул. „Рашовец“  между ул. „Сергин Сердарски“ и ул. „Роза“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Сергин Сердарски“ на ъгъла с ул. „Могила“. \r\nВъв връзка с подмяна на сградно водопроводно отклонение на ул. 182 в.з. Американски колеж, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: \r\nул. 182 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 186 на кръстовището с ул. 182. \r\nВъв връзка с монтаж на водомерен възел на ул. „Неделчо Бончев“ НПЗ Искър, се налага спиране на водоподаването от 9:30 до 17:30 часа на клиентите на „Софийска вода” в района на: \r\nул. „Неделчо Бончев“ от ул. „Христо Топракчиев“ до бул. „Брюксел“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Неделчо Бончев“ на ъгъла с ул. „Йордан Тодоров“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството –  Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.11.01", "title": "„Софийска вода” временно ще прекъсне водоснабдяването в някои части на столицата на 2 ноември"}
{"url": "http://www.focus-news.net/news/2018/11/01/2585232/dominik-raab-sdelkata-za-brekzit-mozhe-da-bade-postignata-do-21-noemvri.html", "text": "Споразумението за излизане на Великобритания от Европейския съюз трябва да бъде подписано до 21 ноември, заяви министърът за Брекзит на Обединеното кралство Доминик Рааб, цитиран от  европейската редакция на Politico . \r\nВ писмо до Комитета за Брекзит към Камарата на представителите, Рааб заявява, че ще бъде щастлив да даде доказателства на депутатите, „когато сделката е финализирана“, като добавя, че „в момента“ очаква 21 ноември да е „подходяща“ дата за явяването му. \r\nВ момента преговорите за развода между Лондон и Брюксел са зациклили около темата за ирландската граница, като двете страни се опитват да се споразумеят за „мека“ граница между Северна Ирландия и Република Ирландия, независимо от изхода на търговските преговори между Обединеното кралство и ЕС. \r\nГлавният преговарящ за Брекзит от страна на Съюза Мишел Барние заяви през септември, че договорът между двете страни е възможно да бъде постигнат до началото на ноември и дори се проведе специална среща на върха на ЕС за излизането на Великобритания.  Но на среща на Европейския съвет по-рано този месец се реши да се изчака повече напредък преди да се обявява точна дата за подписване на споразумението. \r\nПревод и редакция:", "date": "2018.11.01", "title": "Доминик Рааб: Сделката за Брекзит може да бъде постигната до 21 ноември"}
{"url": "http://www.focus-news.net/news/2018/11/01/2585237/veliko-tarnovo-vodopodavaneto-za-zhk-himik-v-svishtov-shte-bade-preustanoveno-zaradi-avariya.html", "text": "Водоподаването за жк. „Химик“ в Свищов ще бъде преустановено заради отстраняване на авария. Това съобщиха за  Радио „Фокус“ – Велико Търново  от водоснабдителното дружество. Водата няма да има и на улиците „Искър“. „Киряк Цанков“ и „Григор Начович“. Водоподаването ще бъде спряно до 12.00 часа. Причината е възникнала авария по вина на частна строителна фирма, след изкопни работи по Водния проект на град Свищов. От водоснабдителното дружество уверяват, че при възможност водоподаването ще бъде възстановено по-рано. \r\nНадежда КРЪСТЕВА", "date": "2018.11.01", "title": "Велико Търново: Водоподаването за жк. „Химик“ в Свищов ще бъде преустановено заради авария"}
{"url": "http://www.focus-news.net/news/2018/11/01/2585234/burgas-grupata-meri-boys-bend-shte-iznese-akustichen-kontsert-na-novata-stsena-sreshtu-chasovnika.html", "text": "Обичаната бургаска група „Мери Бойс Бенд“ ще представи новия сингъл от албума си „Щастливи дни“ – „Двамата с теб“ на акустичен концерт в родния град за Деня на народните будители, съобщиха от пресцентъра на  Община Бургас . На живо ще прозвучат и любими песни от албумите „Непознати улици“, „Само за теб“, „Дългият път към дома“. Всеки от присъстващите ще може да си вземе албум с автограф. \r\nКонцертът ще се състои от 18.00 часа на новата открита сцена БУЛЕВАРТ срещу Часовника. Музикален гост на Мери и Миро ще бъде Илиян Дянков. Именно по негова идея е изградена новата открита сцена в Бургас. Акустичният концерт „Двамата с теб“ ще бъде първото от поредица гостуващи събития по проекта БУЛЕВАРТ на Община Бургас. Входът е свободен.", "date": "2018.11.01", "title": "Бургас: Групата „Мери Бойс Бенд“ ще изнесе акустичен концерт на новата сцена срещу Часовника"}
{"url": "http://www.focus-news.net/news/2018/11/01/2585236/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. И на трите пункта няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.11.01", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/11/01/2585239/kyustendil-dvizhenieto-v-posoka-gkpp-gyueshevo-tryabva-da-se-osashtestvyava-s-povisheno-vnimanie-zaradi-izsichane-na-hrasti-i-darveta.html", "text": "Движението в посока ГКПП „Гюешево” трябва да се осъществява с повишено внимание заради изсичане на храсти и дървета. Това съобщи за  Радио „Фокус” – Кюстендил  дежурният в Областно пътно управление – Кюстендил. Дейностите се извършват в участъка от граничния пункт до село Жиленци. Те са със срок до 2 ноември. По пътя за ГКПП „Олтоманци” се извършва аварийно запълване на деформации по настилката. Ремонтните дейности са от граничния пункт до км 27. Работата ще продължи до 2 ноември. Ремонтни дейности се извършват по пътя Кюстендил – Богослов. Движението по трикилометровото трасе трябва да се осъществява с повишено внимание. Участъкът в ремонт е сигнализиран с пътни знаци. Дейностите ще продължат до 9 ноември. Заради ремонт на водопровод е въведена временна организация на движение по пътя Рила – Рилски манастир при село Пастра. До 30 ноември движението при километър 11 от пътя се осъществява само в едната лента. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 30 ноември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.11.01", "title": "Кюстендил: Движението в посока ГКПП „Гюешево” трябва да се осъществява с повишено внимание заради изсичане на храсти и дървета"}
{"url": "http://www.focus-news.net/news/2018/11/01/2585238/stara-zagora-obshtina-kazanlak-shte-vrachi-za-parvi-pat-godishni-nagradi-v-oblastta-na-kulturata-i-izkustvoto-i-duhovnostta-na-kazanlashki-tvortsi-i-obshtestvenitsi.html", "text": "По случай Деня на народните будители, за първи път Община Казанлък ще връчи своите годишни награди в областта на културата и изкуството и духовността на казанлъшки творци и общественици, каза за  Радио „Фокус“  Сребра Касева, началник – кабинет на кмета на община Казанлък. Тя поясни, че наградите имат за цел да отличат творци, автори, дейци на изкуството и културата, журналисти и духовници с ярки постижения и принос към културния и духовен живот в община Казанлък. Те са учредени със специален правилник в няколко категории: „Жива памет“ - история, духовност и краезнание, „Магията на писаното слово“ - библиотечно дело, театър, литература, „Красота в мелодия и движение“ - музика и танц, „Ваятел на българщина“ - изобразителни изкуства и занаяти, „Пазител на традицията“ - читалищно дело, фолклор и традиции, „Будният дух на Казанлък“ - медии и журналистика.  \r\nНаградите, които ще присъди Община Казанлък са колективни и индивидуални и са на база писмени предложения направени от културни институти, творчески сдружения, читалища, образователни институции, неправителствени организации и граждани. \r\nНаградите ще бъдат връчени на официална церемония по случай 1 ноември – Деня на народните будители, която ще се състои от 18.00 часа в залите на Исторически музей „Искра“ и Художествената галерия. \r\nСлавяна ГАЙДАРОВА", "date": "2018.11.01", "title": "Стара Загора: Община Казанлък ще връчи за първи път годишни награди в областта на културата и изкуството и духовността на казанлъшки творци и общественици"}
{"url": "http://www.focus-news.net/news/2018/11/01/2585233/dobrich-darzhaven-kulturen-institut-dvoretsa-otbelyazva-denya-na-narodnite-buditeli-s-praznichen-kontsert.html", "text": "Държавен културен институт–Културен център (ДКИ-КЦ) „Двореца“ в Балчик ще отбележи 1 ноември – Денят на народните будители с празничен концерт. Това съобщи за Радио „Фокус” – Варна Галя Георгиева, организатор културни дейности в  Архитектурно-парковия комплекс.  В 15.00 часа в римска баня – Нимфеум на ДКИ- КЦ “Двореца” ще започне концерт по повод празничния ден. За всички посетители на Архитектурно-парковия комплекс представителния духов оркестър на Военноморските сили във Варна ще изпълни произведения на класически и съвременни автори. Събитието е с вход свободен. \r\nЖулиета НИКОЛОВА", "date": "2018.11.01", "title": "Добрич: Държавен културен институт „Двореца“ отбелязва Деня на народните будители с празничен концерт"}
{"url": "http://www.focus-news.net/news/2018/11/01/2585240/mvr-25-dushi-sa-raneni-pri-katastrofi-prez-izminaloto-denonoshtie.html", "text": "25 души са ранени при катастрофи през изминалото денонощие. Това съобщиха от пресцентъра на  МВР . Общо в страната са регистрирани 21 произшествия. В София са станали 38 леки и два тежки пътни инцидента. При тях двама души са пострадали.", "date": "2018.11.01", "title": "МВР: 25 души са ранени при катастрофи през изминалото денонощие"}
{"url": "http://www.focus-news.net/news/2018/11/01/2585230/plovdiv-aktsiya-za-bezplatno-zapisvane-na-chitateli-se-provezhda-v-narodna-biblioteka-ivan-vazov-po-povod-denya-na-narodnite-buditeli.html", "text": "Акция за безплатно записване на читатели се провежда в Народна библиотека „Иван Вазов“ в Пловдив по повод Деня на народните будители. Това каза за  Радио „Фокус“ – Пловдив  Йохан Девлетян от отдел „Връзки с обществеността“ на културната институция. Той посочи, че всеки желаещ да стане абонат на библиотеката може да осъществи намеренията си, като е достатъчно само да носи със себе си лична карта и снимка във формат за документи. „Освен издаването на нови карти библиотеката подновява и карти на потребители, които са изтекли към 31 октомври“, каза още Йохан Девлетян.", "date": "2018.11.01", "title": "Пловдив: Акция за безплатно записване на читатели се провежда в Народна библиотека „Иван Вазов“ по повод Деня на народните будители"}
{"url": "http://www.focus-news.net/news/2018/11/01/2585242/smolyan-arhimandrit-visarion-shte-otsluzhi-bozhestvena-sv-liturgiya-za-hramoviya-praznik-na-manastirskiya-hram-sv-sv-kozma-i-damyan.html", "text": "От 9.00 часа в епархийския манастир „Св. Пантелеймон“ над Смолян тържествено ще бъде отслужена св. божествена Литургия за прослава на двамата безсребреници и чудотворци Козма и Дамян. Тя ще бъде възглавена от архиерейския наместник на Смолянска духовна околия Негово Високопреподобие архимандрит Висарион. Това съобщиха от  Архиерейското наместничество – Смолян . Заедно със своя ръководител в богослужението ще участват свещениците от Смолянска духовна околия. Това е специална практика в църквата, но за първи път в този манастир духовното войнство от Смолянско ще служи заедно в манастирския храм „Св. св. Козма и Дамян“.  За участие в празника са поканени ръководителите на  областта и общината и на различни институции. След тържествената св. Литургия ще бъде отслужен празничен водосвет и ще има благословена трапеза. \r\nВ навечерието на храмовия празник  на манастирската църква „Св. св. Козма и Дамян“ в сряда бе отслужена Вечерня с Петохлебие. \r\nПрез тези два дни епархийският манастир събира стотици богомолци от Смолян и страната, намерили изцеление тук и  търсещи духовна подкрепа за вярата си. Чудодейната сила на светите лечители ги привлича с утеха и надежда. \r\nСв. св.  Козма и Дамян били родни братя, живели не по-късно от 4 век, родени в провинцията Асия, Мала Азия. Баща им бил езичник, а майка им Теодотия изповядвала християнската вяра. Мъжът й починал рано и младата вдовица заживяла благочестив живот, поучавала децата си да имат  страх Божи,  да се утвърждават в християнските добродетели. Двамата се изявили като лечители, които даром помагали, без да търсят земна слава, богатство и величие.  Спазвали строго съветите на Спасителя към апостолите: „Болни изцерявайте, прокажени очиствайте. Даром получихте, даром и вие давайте!“. Затова Господ Иисус ги  благословил  и им дарувал чудотворна целителна сила,  а Църквата  ги нарича „безсребреници“. \r\nTези свети безсребреници са различни от св. св Козма и Дамян в Рим, които се честват на 1 юли.", "date": "2018.11.01", "title": "Смолян: Архимандрит Висарион ще отслужи божествена св. Литургия за храмовия празник на манастирския храм „Св. св. Козма и Дамян“"}
{"url": "http://www.focus-news.net/news/2018/11/01/2585241/plenarnoto-zasedanie-zapochna-sas-128-narodni-predstaviteli.html", "text": "Със 128 народни представители в зала започна пленарното заседание, предаде репортер на  Агенция „Фокус“ . Днес в зала се регистрираха всички парламентарни групи. Предстои депутатите да гласуват на второ четене промени в Закона за задължителното депозиране на печатни и други произведения, внесени от ПГ на ДПС. \r\nБиляна ИВАНОВА", "date": "2018.11.01", "title": "Пленарното заседание започна със 128 народни представители"}
{"url": "http://www.focus-news.net/news/2018/11/01/2585235/pazardzhik-s-fakelno-shestvie-v-grada-shte-bade-otbelyazan-denyat-na-narodnite-buditeli.html", "text": "С факелно шествие и поднасяне на цветя на паметниците на Васил Левски, Христо Ботев, Св. св. Кирил и Методий и Константин Величков в града ще се отбележи Денят на народните будители, съобщиха от  Общината . В 17.30 часа ще бъдат поднесени цветя пред паметника на Васил Левски и на Христо Ботев. В 17.40 часа от паметниците тръгва и факелното шествие по улиците „Търговска” и „Димитър Казаков-Нерон” към колоната на ул. „Асен Златаров”, където двете групи се събират. То ще продължи към пл. „Константин Величков”, от там по ул. „Цар Самуил” (покрай Регионалния исторически музей) към сградата на Община Пазарджик. В 17.45 часа пред паметника на Св. св. Кирил и Методий, където е озвучено с възрожденски песни ще се съберат участници от ТС „Детство“, ТС „Чавдар“ и училищата ПГ „Иван Сергеевич Аксаков“ и МГ „Константин Величков“, които ще поднасят цветя на паметника. В 18.00 часа от сградата на Община Пазарджик тръгва общо факелно шествие по бул. „България“ към градинката на ПГ „Иван Сергеевич Аксаков“, където е озвучено с възрожденски песни. Поднасят цветя на паметника на Константин Величков, а детски хор „Слава Русева“ изпълнява песните „Ден на будителите“ и „Хубава си моя горо“, която се запява от всички присъстващи. От 18.30 часа в зала „М-ро Георги Атанасов” ще се състои празничен концерт с участието на състави към читалище „Христо Ботев” и Мандолинен оркестър „М-ро Г. Атанасов“.", "date": "2018.11.01", "title": "Пазарджик: С факелно шествие в града ще бъде отбелязан Денят на народните будители"}
{"url": "http://www.focus-news.net/news/2018/11/01/2585247/pazardzhik-v-grada-shte-bade-otkrit-pametnik-na-zahari-stoyanov.html", "text": "В Деня на народните будители в Пазарджик ще бъде открит официално паметника на Захари Стоянов, съобщиха за  Радио „Фокус“ – Пазарджик  от Общината. Паметникът се намира на кръстовището на бул. „Княгиня Мария Луиза“ и ул. „Цар Иван Шишман“. Инициативата е на дружество „Тракия“ – Пазарджик, Сдружението на частните предприемачи и работодатели в Пазарджик и се реализира с подкрепата на община Пазарджик. Пластичната композиция е дело на пловдивския художник и скулптор Жорж Трак, а официалното откриване на паметника е в 10.30 часа.", "date": "2018.11.01", "title": "Пазарджик: В града ще бъде открит паметник на Захари Стоянов"}
{"url": "http://www.focus-news.net/news/2018/11/01/2585246/vidin-dvizhenieto-po-pat--14-vidin-kula-vrashka-chuka-e-ogranicheno-poradi-ukrepvane-na-svlachishte.html", "text": "Натоварен е трафикът по път I-1 в посока Монтана – Видин, съобщиха за  Радио „Фокус“ – Видин  от Областно пътно управление. Предимно тежкотоварни автомобили се движат по път I-1  в посока ГКПП „Дунав мост 2“. Натоварен е трафикът между Дунавци и Видин. Движението по път II-14 Видин – Кула – Връшка чука е ограничено поради укрепване на свлачище. Обходният маршрут се осъществява по съществуващия стар път в непосредствена близост до път II-14. Движението се регулира с вертикална сигнализация. Срокът на ремонтните дейности е  до 17 ноември.  \r\nВъв Видин трафикът е натоварен в централната градска част, на входно изходните артерии на града и по бул. „Панония“. \r\nАнна ЛОЗАНОВА", "date": "2018.11.01", "title": "Видин: Движението по път II-14 Видин – Кула – Връшка чука е ограничено поради укрепване на свлачище"}
{"url": "http://www.focus-news.net/news/2018/11/01/2585248/dots-d-r-krasimira-aleksandrova-obshtestvoto-se-nuzhdae-ot-initsiativa-koyato-da-dade-kurazh-i-samochuvstvie-na-balgarina.html", "text": "Обществото се нуждае от инициатива, която да даде кураж и самочувствие на българина. Това каза за сутрешния блок „Добро утро, България“ на  Радио „Фокус“  директорът на Националната библиотека „Св. св. Кирил и Методий“ доц. д-р Красимира Александрова по повод Деня на народните будители, който честваме днес. Празникът носи очаквания, че българите продължават мисията просветителите. „96 години продължаваме да говорим за будители, да съвземаме у себе си усещането за съдържание и стойност на българското. Но може би ситуацията е малко по-различна сега и българинът се нуждае от някакъв друг подтик, който да го издигне и да му даде силата да продължи. От българския народ зависи дали ще заспи или ще остане буден, защото за да има будители, вероятно има и спящи. Някой трябва да събуди спящите“, обясни доц. д-р Красимира Александрова. Тя каза още, че библиотеките трябва да поддържат динамиката на промяна, защото в противен случай са обречени на забрава. Националната библиотека ще отбележи празника с редица събития, сред които научна конференция, посветена на 140-та годишнина на библиотеката, връчване на почетен плакет за принос към институцията и откриване на изложба за будители. Доц. Александрова призова българите да не се поддават на прозата на всекидневието, което кара хората да забравят за будителството и да говорят за просветителите не само на празника.", "date": "2018.11.01", "title": "Доц. д-р Красимира Александрова: Обществото се нуждае от инициатива, която да даде кураж и самочувствие на българина"}
{"url": "http://www.focus-news.net/news/2018/11/01/2585249/plovdiv-prez-noemvri-mobilni-ekipi-na-politsiyata-shte-osashtestvyat-sreshti-i-priem-na-grazhdani-v-48-malki-naseleni-mesta-ot-oblastta.html", "text": "През ноември мобилни екипи на ОДМВР - Пловдив ще осъществят срещи и прием на граждани в 48 малки населени места. Това съобщиха за  Радио „Фокус“ – Пловдив  от Областната дирекция на МВР. Мобилните екипи ще бъдат съставени от служители на отдел „Охранителна полиция“ и секторите „Икономическа полиция“ и „Криминална полиция“. Днес ще се осъществят срещи с жителите на селата Руен, Гълъбово, Цар Калоян, Храбрино, Извор и Бойково, на 6 ноември ще се проведат срещи в селата Горнослав, Жълт камък, Новаково, Лясково, Яврово и Добралък, на 13 ноември – в селата Слатина, Столетово, Московец, Богдан, Ведраре и Куртово. Срещите продължават на 15 ноември в населените места Оризари, Златитрап, Брестовица, Скобелево, Куртово Конаре и Ново село, на 20 ноември – в селата Мътеница, Старо железаре, Черничево, Долна махала, Песнопой и Ръжево, на 22 ноември – в селата Буково, Драгойново, Православен, Бяла река, Езерово и Воден, а на 27 ноември – в населените места Сърнегор, Стрелци, Пъдарско, Дрангово, Чоба И Тюркмен. Последните посещения на мобилни екипи в рамките на месеца ще бъдат на 29 ноември в селата Ясно поле, Трилистник, Скутаре, Войводиново, Царимир и Церетелево. \r\nПо разпореждане на главния секретар на МВР, от месец ноември миналата година, мобилни екипи от служители в отделите „Криминална полиция” и „Охранителна полиция” ежемесечно посещават селата, в които няма постоянно полицейски инспектори. Целта е хората да имат възможността  пряко да информират униформените за нарушения на обществения ред и Закона за движение по пътищата, извършени или подготвяни престъпления, както и за случаи, за които е необходима намесата на други компетентни институции. \r\nТони МИХАЙЛОВ", "date": "2018.11.01", "title": "Пловдив: През ноември мобилни екипи на полицията ще осъществят срещи и прием на граждани в 48 малки населени места от областта"}
{"url": "http://www.focus-news.net/news/2018/11/01/2585243/krum-zarkov-bsp-v-byudzheta-lipsvat-reformi-kato-se-nalivat-pari-v-neformirani-sektori-se-naliva-v-katsi-bez-dano.html", "text": "„Няма да подкрепим бюджета, защото  в него липсват реформи. Дават се пари на калпак и се изсипват пари в продънени каци“. Това заяви зам.-председателят на ПГ на „БСП за България“ Крум Зарков в сутрешния блок на Бтв, съобщиха от пресцентъра на  НС на БСП . Според него този бюджет има само една цел – да купи време за това управляващо мнозинство. „За съжаление страната ни няма време, защото негативните процеси продължават и рискуват да станат необратими“, каза още той. Зарков е на мнение, че когато се вдигат доходи в администрацията и на учители, това трябва да бъде подкрепено, но не може да бъде подминат фактът, че редица социални плащания са замразени. „От друга страна, допълнителните средства, които се дават, се взимат от българските граждани - вдигат се данъци, осигуровки, акцизи. Много се говори, че се вдига максималният осигурителен праг, но се вдигат и минималните осигурителни прагове на хора, като земеделските производители и тютюнопроизводители. Т.е. взимат се пари от граждани, за да се дадат на граждани, за да оцелее правителството. Това не е политика, която можем да подкрепим“, категоричен е Зарков. По неговите думи, предвид всекидневните скандали, предсрочни избори са не само неизбежни, но и желателни. „До кога ще упорстват управляващите, преди да констатират неизбежното, е тяхно право и отговорност. Но това струва скъпо на всички ни“, коментира зам.-председателят на ПГ на „БСП за България“.  \r\nПо повод решението на левицата да не се регистрира в зала, докато Валери Симеонов не подаде оставка, Зарков обясни, че е свързано с протеста на майките на деца с увреждания. „Те вече месеци наред са опънали палатка пред НС и всяка вечер протестират. Не може да оставим да се случва това, което се опитват да направят някои – протестът да е неглижиран, осмян. Това е знак, че подкрепяме всички техни искания, включително и за оставката на вицепремиера“, подчерта народният представител. Той припомни, че протестът е започнал още лятото. „Предложихме, за да не ескалира напрежението, да прекратим ваканцията на депутати, да се заемем всички, заедно, с реформите, които са необходими в този сектор. Вместо това, правителството реши да остави това в ръцете на министъра на социалната политика, който прави серия работни групи, полага много усилия, но въпросът е толкова сложен и комплексен, че той не е по силите само на един министър. Неговите ресорни началници, включително премиерът и вицепремиерите, откровено показаха, че не искат да се занимават с този въпрос“, допълни Зарков. Според него всяка една политическа сила би трябвало да вземе ясно отношение по този въпрос. „Това, че ние намираме исканията за легитимни, не означава, че яхваме протеста“, посочи той. Зарков подчерта, че правителството и управляващото мнозинство трябва да се изправят пред своите отговорности. „Те поеха определени ангажименти, длъжни са да ги изпълнят. Отказват оставката на Валери Симеонов, защото това щяло да счупи конструкцията. Нека тази конструкция да покаже, че е достатъчно стабилна, за да осигури кворум всяка сутрин в НС. Когато осигури кворум, ще влезем и ще работим по законите и дневния ред“, заяви Зарков. Той припомни, че „БСП за България“ е внесла три вота на недоверие към този кабинет. „Оставката на Симеонов не е нашата цел. Нашата цел е оставка на целия кабинет. Но трябва да се постави въпросът за отговорностите на правителството към определена група хора, чийто искания те не чуват“, каза още Крум Зарков.", "date": "2018.11.01", "title": "Крум Зарков, БСП: В бюджета липсват реформи, като се наливат пари в неформирани сектори, се налива в каци без дъно"}
{"url": "http://www.focus-news.net/news/2018/11/01/2585252/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Леви испански асоциации на жертвите от гражданската война (1936 – 1939 гг.) приветстваха решението на правителството да не позволи пренасянето на тленните останки на Франциско Франко в катедрала в центъра на Мадрид, което обаче бе съпътствано от серия различаващи се изявления и тези групи обявиха, че остават нащрек за нови промени, пише  онлайн изданието на El Pais . \r\n„Това са добри новини, но ние не им вярваме. Те изказаха много версии за предстоящите събития и ние ще останем нащрек“, заяви Хулиан Реболо, говорител на 83 групи за историческа памет, съюзи и асоциации, които призоваха премиера на страната Педро Санчес, архиепископа на Мадрид Карлос Осоро и кмета на Мадрид Мануела Кармена да блокират прехвърлянето на тленните останки на Франко от мемориала „Долината на падналите“, намиращ се на около 50 километра от столицата, в катедралата „Ла Алмудена“, в сърцето на града. \r\nРеболо заяви, че е участвал в марша по улиците на Мадрид в четвъртък в протест срещу плановете за прехвърлянето на тялото и подчерта, че ще има и нови демонстрации, за да се поддържа натиска върху властите.В писмо до политическите и религиозните власти, тези групи изразиха “огромното си възмущение“ от предложението Франко да бъде погребан в катедралата „само на няколко метра от Плаза де Ориенте, където диктатурата някога организираше събития в прослава на режима“. \r\nВластите бяха обвинени също в липса на проницателност. „Правителството трябваше да предвиди, че семейството може да избере Ла Алмудена. Да имаме Франко в сърцето на центъра е още по-лошо; тя ще се превърне в място за поклонение на Франкистите и ще представлява унижение за жертвите, защото трябва да помним,, че на 1 ноември, денят на мъртвите, много семейства няма да могат да занесат цветя на гробовете на близките си. Ние все още имаме 120 хиляди екзекутирани, които лежат край пътищата“, заяви Реболо. \r\nИзданието припомня, че първата работа на новото правителство на премиера Педро Санчес от Социалистическата партия, което дойде на власт през юни след успешен вот на недоверие срещу бившия министър-председател Мариано Рахой от Народната партия, бе да пусне в ход процедурите за ексхумиране на тялото на Франциско Франко от „Долината на падналите“, мемориалът, построен от самия него, където лежат телата на загиналите по време на гражданската война. \r\nНо семейството на Франко, което се противопоставя на инициативата, отговори като обяви, че ще пренесе тленните му останки в гробница в катедралата Ла Алмудена, където вече е поргребано тялото на дъщерята на Франко Кармен Поло.  Катедралата е архитектурна забележителност и привлича хиляди посетители и по този начин правителството е поставено пред възможността да наблюдава как тя се превръща в място за поклонничество на Франкистите в страната. \r\nПо-рано този месец вицепремиерът Кармен Калво заяви, че властите нямат контрол върху това, къде ще бъде, или няма да бъде погребано тялото. Но във вторник Калво каза друго – правителството е постигнало споразумение с католическата църква „да работят заедно за намиране на решение, което очевидно няма да включва Ла Алмудена“. \r\nМалко след този коментар, Ватикана опроверга твърдението със свое изявление: „Кардинал Пиетро Паролин (външният министър на Ватикана) не се противопоставя на ексхумацията на Франциско Франко, ако компетентните органи са решили да го направят, но ние никога не сме правили изявление относно мястото, където то ще бъде погребано. Светият престол настоя, че няма думата за това, къде ще бъде положено тялото. \r\n*** Ги Верхофстад е останал с впечатлението, че Европейският съюз няма подходяща миграционна система, чрез която да се справи адекватно с нелегалната миграция заради премиери, като Виктор Орбан, който саботира общите решения на Европейския съвет. Той твърди, че няма такова нещо като миграционна криза и посочи, че „живеем в политическа криза, която се прехвърля върху мигрантите“, пише  електронното издание Hungary Today . \r\nЕвропейският депутат, лидер на Алианса на либералите и демократите за Европа (АЛДЕ), даде интервю пред index.hu. Ги Верхофстад и „Фидес“ отдавна имат разминавания по множество политически въпроси, но с наближаването на европейските избори през май 2019 година, техните отношения стават все по-напрегнати, коментира изданието. \r\nВ наскоро публикувано видео, унгарското правителство обвини Верхофстад, че е за миграцията. Но, той отхвърля тези твърдения и посочва, че просто иска добре функционираща и справедлива имиграционна система, чрез която да се дава убежище на преследваните и да бъдат отпращани тези, които мигрират единствено по икономически причини. \r\nЛибералът смята, че е измислица на Виктор Орбан, че ЕС не иска да спре нелегалната миграция. Съюзът е похарчил милиарди евро в Турция и милиони в Африка, за да спре хората от това да пресичат границите на Шенген. Верхофстад признава, че сегашната европейска система – Дъблинските правила – е развалена, но настоява, че най-гласните критици на ЕС са тези, които не искат да кооперират или да мислят за общи решения. \r\nЛидерът на АЛДЕ изтъкна, че нивото на миграция е било безпрецедентно намалено поради мерките, въведени от ЕС. Европа е влязла в няколко споразумения за връщане с изпращащите страни и е дала милиони на буферни държави за борба с трафикантите на хора. \r\nЕС би искал да наеме около 10 000 нови гранични полицаи и Верхофстад намира за \"необяснимо\", че Орбан и други политици се противопоставят на тази идея. Той счита това за постижения, които не бива да се пропускат, и настоява, че \"популистки политици\" като Виктор Орбан и Матео Салвини се стремят да създават политически капитал, използвайки постоянно разпространяване на страхове. \r\nТой спомена и конфликта между „Фидес“ и Европейската народна партия (ЕНП). Той каза на Index.hu, че няколко пъти се е свързал с членовете на ЕНП и ги е поощрявал да се разграничат ясно от „Фидес“, не заради сътрудничеството им с партията на Орбан, а защото счита, че ЕНП е прилична европейска партия, отдадена на ценности и върховенство на закона. \r\n***  Споразумението за излизане на Великобритания от Европейския съюз трябва да бъде подписано до 21 ноември, заяви министърът за Брекзит на Обединеното кралство Доминик Рааб, цитиран от  европейската редакция на Politico . \r\nВ писмо до Комитета за Брекзит към Камарата на представителите, Рааб заявява, че ще бъде щастлив да даде доказателства на депутатите, „когато сделката е финализирана“, като добавя, че „в момента“ очаква 21 ноември да е „подходяща“ дата за явяването му. \r\nВ момента преговорите за развода между Лондон и Брюксел са зациклили около темата за ирландската граница, като двете страни се опитват да се споразумеят за „мека“ граница между Северна Ирландия и Република Ирландия, независимо от изхода на търговските преговори между Обединеното кралство и ЕС. \r\nГлавният преговарящ за Брекзит от страна на Съюза Мишел Барние заяви през септември, че договорът между двете страни е възможно да бъде постигнат до началото на ноември и дори се проведе специална среща на върха на ЕС за излизането на Великобритания.  Но на среща на Европейския съвет по-рано този месец се реши да се изчака повече напредък преди да се обявява точна дата за подписване на споразумението. \r\n***  Мишел Барние е подложен на все по-голям натиск да отстъпи и да приеме предложенията на Тереза Мей за Брекзит, пише британският всекидневник  The Daily Express .  \r\nОт висшите кръгове в ЕС разкриха в сряда вечерта, че главният преговарящ по сделката с Брекзит от страна на Евросъюза и бил притиснат да направи компромис с Обединеното кралство.   \r\nТова стана ясно, когато страни, членки на ЕС, по частен път изразиха своите тревоги, че споразумението на г-н Барние никога няма да бъде прието от Тереза Мей.   \r\nСпоред сегашната оферта от ЕС Северна Ирландия ще бъде „заключена“ в митническия съюз на ЕС и неговия единен стоков пазар. Този план породи негодувание сред брекзитиерите и Демократичната юнионистка партия.", "date": "2018.11.01", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/11/01/2585245/predsedatelyat-na-parlamenta-tsveta-karayancheva-neka-si-spomnim-deloto-na-prosvetitelite-ni-stremili-se-kam-vazrazhdane-na-natsionalniya-duh.html", "text": "Нека си спомним делото на нашите просветители,книжовници, революционери и будители, стремили се към възраждане на националния дух, образование и книжовност. Това каза председателят на парламента Цвета Караянчева по повод Деня на народните будители, предаде репортер на  Агенция „Фокус“ . „Честит празник на всички учители, ученици, учени, творци и просветители“, заяви тя. \r\nБиляна ИВАНОВА", "date": "2018.11.01", "title": "Председателят на парламента Цвета Караянчева: Нека си спомним делото на просветителите ни, стремили се към възраждане на националния дух"}
{"url": "http://www.focus-news.net/news/2018/11/01/2585253/pazardzhik-okrazhniyat-sad-shte-gleda-deloto-sreshtu-mazh-obvinen-za-nezakonni-bankovi-sdelki.html", "text": "Окръжният съд ще гледа делото срещу мъж, обвинен за незаконни банкови сделки. Делото е образувано по обвинителен акт на ОП – Пазарджик, съобщи за  Радио „Фокус“ - Пазарджик  Маринела Георгиева от администрацията на съда. Срещу мъж е повдигнато обвинение за това, че за периода месец юни 2003 – месец юни 2010 г. във Велинград е извършвал банкови сделки без съответното разрешително. Отпускал е парични заеми срещу лихви на 284 лица като дадените заеми са 295 958 лв., а върнатите лихви са общо 646 241,26 лв. Докладчик съдия  на делото е Коста Стоянов, началото е от 09.30 часа. \r\nРадослава МУРДЖЕВА", "date": "2018.11.01", "title": "Пазарджик: Окръжният съд ще гледа делото срещу мъж, обвинен за незаконни банкови сделки"}
{"url": "http://www.focus-news.net/news/2018/11/01/2585254/blagoevgrad-politsiyata-izdirva-izbyagal-18-godishen-arestant.html", "text": "Полицията издирва избягал 18-годишен арестант. Това съобщиха от пресцентъра на  МВР . Около 5.30 часа тази сутрин екип на автопатрул спрял за проверка в областния град 18-годишен, от Благоевград. У него е открита и иззета марихуана, по първоначални данни – около 0,6 грама. При отвеждането му за задължителен преглед в Спешния център, младежът влязъл в тоалетно помещение, успял да се провре и избягал през прозореца. Веднага са предприети действия за издирването му. Младежът е криминално регистриран за кражби и увреждане на имущество.", "date": "2018.11.01", "title": "Благоевград: Полицията издирва избягал 18-годишен арестант"}
{"url": "http://www.focus-news.net/news/2018/11/01/2585258/stara-zagora-na-tseremoniya-v-rb-zahariy-knyazheski-byaha-vracheni-nagradite-anastasiya-tosheva-mlad-uchitel-i-buditel-na-stara-zagora.html", "text": "На тържествена церемония в Регионална библиотека „Захарий Княжески“, в навечерието на Деня на народните будители, бяха връчени наградите „Анастасия Тошева”, „Млад учител“  и „Будител на Стара Загора”. Това съобщиха от пресцентъра на  Община Стара Загора . На тържествената церемония в залата се събраха хората на духа, учители, дейци на културата и науката. Тук бяха и Иванка Сотирова, зам.-кмет на Община Стара Загора, областният управител Гергана Микова, зам.-областният управител Петя Чакърова, Татяна Димитрова, директор на Регионално управление на образованието, омбудсманът Надежда Чакърова, както и доц. д-р Васил Хаджиилиев, председател на Съюза на учените в Стара Загора, както и Ангел Филипов, част от екипа на евродепутата Асим Адемов. \r\nНачалото на церемонията бе дадено с изпълнение на Химна на будителите от детски хор при НУМСИ „Христина Морфова“. \r\nВодещата Елена Азалова припомни историята около обявяването на 1 ноември за Ден на народните будители. „Будители на Стара Загора, тази препълнена зала ми дава надежда, че българската духовност ще бъде съхранена. Защото ние сме нейните стожери, ние сме хората, които трябва да преборим пошлостта и да възпитаваме. Радващо е, че Стара Загора има своите будители, имало ги е във времето, ще ги има и занапред. Поклон пред Вас, будители“, каза зам.-кметът Иванка Сотирова. \r\nКолективната награда „Анастасия Тошева” на Община Стара Загора бе присъдена на педагогическия колектив на Детска градина №10 „Светлина“ за високи постижения като екип, работа по различни проекти, съвместни инициативи с Държавна опера, Драматичен театър и Куклен театър. Тя бе връчена от Иванка Сотирова на директора на детското заведение Йоанна Димитрова. „Ще продължим да вървим напред, ние знаем, че най-важен е духът“, обеща Йоанна Димитрова. \r\nИндивидуалната награда „Анастасия Тошева” заслужи Таня Маджарова, преподавател по английски език в ГПЧЕ „Ромен Ролан“. Тя и бе присъдена за многобройни успехи на национално и международно ниво и спечелени европейски проекти. „Признателна съм на колегите, които ме подкрепят, но и на учениците, които ни вдъхновяват“, сподели Маджарова под бурните овации на своите възпитаници.  \r\nЗа пръв път тази година бе връчена наградата „Млад учител“ учредена от Община Стара Загора. Получи я Гергана Стратиева от Шесто основно училище „Свети Никола“. „Любовта на децата е това, което ме мотивира и ме движи, за да бъда по-добра всеки ден“, каза Стратиева. \r\nВсички номинирани получиха грамоти от Община Стара Загора. \r\nПредседателят на Съюза на учените в Стара Загора доц. д-р Васил Хаджиилиев обяви носителите на наградата  „Будител на Стара Загора”. \r\nТя се присъжда на д-р Иван Аяров, общественик дългогодишен председател на Народно читалище “Св. Климент Охридски” и на Боряна Каниду, член на Управителния съвет на Сдружението за съвременно изкуство и култура „Различният поглед“.  Отличените получиха  пластики и грамоти. Те ще посетят и европейската столица Брюксел, по покана на евродепутатите Ева Майдел и Асим Адемов. Над 50 Почетни грамоти ще получат и членовете на Съюза, които имат кръгли годишнини и юбилеи през 2018 г. \r\nМузикални поздрави към хората на духа отправиха пианистите Виктор и Филип Ставрови, ансамбъл „Зорница“, който изпълни авторска песен на д-р Иван Аяров и приятели на Боряна Каниду.", "date": "2018.11.01", "title": "Стара Загора: На церемония в РБ „Захарий Княжески“ бяха връчени наградите „Анастасия Тошева”, „Млад учител“ и „Будител на Стара Загора”"}
{"url": "http://www.focus-news.net/news/2018/11/01/2585257/varna-po-pat-kranevo-varna-pri-83-km-dvizhenieto-e-ogranicheno-za-motorni-prevozni-sredstva-nad-10-tona.html", "text": "Сухи са пътните настилки в областта, предаде репортер на  Радио „Фокус“ – Варна . Времето е предимно облачно, видимостта е добра. По основните направления за София, Бургас и Добрич движението е спокойно към този час на деня. По направлението от км 422+000 в района на п.в. „Летище” до км 425+500 шофьорите да се движат с повишено внимание, спазвайки пътната сигнализация, поради косене и изсичане на храсти в двете посоки. Движението е в свободната лента, съобразно създадената организация за движение. По път Кранево – Варна при 83 км трафикът е ограничен за моторни превозни средства над 10 тона. Обходният маршрут е през Кичево и Оброчище. В посока Бургас движението от км 0 до км 8+600 по автомагистрала „Черно море“ се осъществява   двупосочно в едното платно в посока Варна – Бургас, поради ремонтни дейности на асфалтовата настилка. Движението от км 0 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка до 23 декември 2018 г. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nХристиян ТИЛКИЯН", "date": "2018.11.01", "title": "Варна: По път Кранево – Варна при 83 км движението е ограничено за моторни превозни средства над 10 тона"}
{"url": "http://www.focus-news.net/news/2018/11/01/2585250/parlamentat-shte-glasuva-na-parvo-chetene-proektobyudzhetite-na-nzok-i-doo-na-izvanredno-zasedanie-na-6-noemvri.html", "text": "Народното събрание ще проведе извънредно пленарно заседание на 6 ноември от 13.00 часа. Това каза председателят на парламента Цвета Караянчева, предаде репортер на  Агенция „Фокус“ . „На заседанието ще се разгледа на първо четене законопроект на бюджета на НЗОК за 2019 година. Втора точка ще бъде гласуването на законопроект за бюджета на ДОО за 2019 година“, обясни тя. „На председателски съвет взехме решение, че ще започнем и четенето на докладите за първо гласуване на законопроекта за държавния бюджет за 2019 година и ще го продължим в следващия ден, в сряда, на 7 ноември“, посочи Цвета Караянчева. „Извънредното заседание ще продължи до изчитане на всички доклади на големия бюджет“, уточни тя. Разглеждането на законодателните предложения на ПГ за ноември ще бъде в четвъртък.  \r\nБиляна ИВАНОВА", "date": "2018.11.01", "title": "Парламентът ще гласува на първо четене проектобюджетите на НЗОК и ДОО на извънредно заседание на 6 ноември"}
{"url": "http://www.focus-news.net/news/2018/11/01/2585244/gi-verhofstad-nyama-takova-neshto-kato-migrantska-kriza-premieri-kato-viktor-orban-sabotirat-obshtite-resheniya-na-evropeyskiya-savet-za-podhodyashta-migratsionna-sistema.html", "text": "Ги Верхофстад е останал с впечатлението, че Европейският съюз няма подходяща миграционна система, чрез която да се справи адекватно с нелегалната миграция заради премиери, като Виктор Орбан, който саботира общите решения на Европейския съвет. Той твърди, че няма такова нещо като миграционна криза и посочи, че „живеем в политическа криза, която се прехвърля върху мигрантите“, пише  електронното издание Hungary Today . \r\nЕвропейският депутат, лидер на Алианса на либералите и демократите за Европа (АЛДЕ), даде интервю пред index.hu. Ги Верхофстад и „Фидес“ отдавна имат разминавания по множество политически въпроси, но с наближаването на европейските избори през май 2019 година, техните отношения стават все по-напрегнати, коментира изданието. \r\nВ наскоро публикувано видео, унгарското правителство обвини Верхофстад, че е за миграцията. Но, той отхвърля тези твърдения и посочва, че просто иска добре функционираща и справедлива имиграционна система, чрез която да се дава убежище на преследваните и да бъдат отпращани тези, които мигрират единствено по икономически причини. \r\nЛибералът смята, че е измислица на Виктор Орбан, че ЕС не иска да спре нелегалната миграция. Съюзът е похарчил милиарди евро в Турция и милиони в Африка, за да спре хората от това да пресичат границите на Шенген. Верхофстад признава, че сегашната европейска система – Дъблинските правила – е развалена, но настоява, че най-гласните критици на ЕС са тези, които не искат да кооперират или да мислят за общи решения. \r\nЛидерът на АЛДЕ изтъкна, че нивото на миграция е било безпрецедентно намалено поради мерките, въведени от ЕС. Европа е влязла в няколко споразумения за връщане с изпращащите страни и е дала милиони на буферни държави за борба с трафикантите на хора. \r\nЕС би искал да наеме около 10 000 нови гранични полицаи и Верхофстад намира за \"необяснимо\", че Орбан и други политици се противопоставят на тази идея. Той счита това за постижения, които не бива да се пропускат, и настоява, че \"популистки политици\" като Виктор Орбан и Матео Салвини се стремят да създават политически капитал, използвайки постоянно разпространяване на страхове. \r\nТой спомена и конфликта между „Фидес“ и Европейската народна партия (ЕНП). Той каза на Index.hu, че няколко пъти се е свързал с членовете на ЕНП и ги е поощрявал да се разграничат ясно от „Фидес“, не заради сътрудничеството им с партията на Орбан, а защото счита, че ЕНП е прилична европейска партия, отдадена на ценности и върховенство на закона. \r\nПревод и редакция:", "date": "2018.11.01", "title": "Ги Верхофстад: Няма такова нещо като мигрантска криза, премиери като Виктор Орбан саботират общите решения на Европейския съвет за подходяща миграционна система"}
{"url": "http://www.focus-news.net/news/2018/11/01/2585256/emagazin-makedoniya-dokato-sdsm-i-vmro-dpmne-bistryat-politiki-makedontsite-samovolno-stavat-balgari.html", "text": "Не стихват реакциите в България и Европейския съюз, след като отново се актуализира аферата с незаконното издаване на десетки хиляди български паспорти на лица от Македония, Молдова и другите страни от региона, пишат в  македонския портал „еМагазин“ . \r\nИзданието отбелязва, че според данните на българското Министерство на правосъдието само за една година искане за гражданство са подали 10 хиляди македонци. \r\n„Обществена тайна“, пише „еМагазин“, е, че български паспорти имат мнозина бивши и настоящи македонски функционери, които се декларират като патриоти и от сутрин до вечер тръбят против промяната на името на страната, а всъщност, както се отбелязва в материала, те отдавна са сменили родината си. \r\nЗатова, според изданието, е крайно време за промяна на регулациите за изборни функционери в Македония, с които лицата, които имат чуждестранни паспорти, да не могат да извършват обществени функции. \r\nПревод и редакция:", "date": "2018.11.01", "title": "„еМагазин“ (Македония): Докато СДСМ и ВМРО-ДПМНЕ бистрят политики: Македонците самоволно стават българи"}
{"url": "http://www.focus-news.net/news/2018/11/01/2585259/milena-damyanova-gerb-bsp-da-prochetat-chastta-za-obrazovanieto-vav-viziya-za-balgariya-za-da-ne-zabluzhdavat-izbiratelite-si.html", "text": "Колеги от БСП, много моля всеки, който не е прочел частта за образованието във „Визия за България“ да го направи. Да осмисли и да провери написаното, за да не се налага да въвежда в заблуждение собствените си избиратели. Това каза депутатът от ПГ на ГЕРБ и председател на образователната комисия Милена Дамянова в декларация по повод 1 ноември- Деня на народните будители, предаде репортер на  Агенция „Фокус“ . „За да не записвате остарели изречения в програми, които имат претенция да бъдат визионерски, като ходите при народа, чуйте какво ви казва. Събирайте точни данни, правете обективни анализи“, призова тя. „Предлагате раздаване на обувки, храна и вещи на учениците, за да ходят на училище. Този подход от 90-те години показа, че не работи. Казвам го, ако не сте го разбрали, или не си спомняте“, коментира Милена Дамянова. „На 1 ноември се обръщаме към миналото, славим героите му. Вглеждаме се в настоящето и благодарим на тези, които са наши съвременни будители. Надяваме се, че бъдещето ще ни донесе още повече герои“, заяви тя. „И днес знаем, че Господ е добър към нас, защото имената на будителите са много и се множат всеки ден. Това са учителите, които с отдаденост работят за образованието на децата ни. Това са родителите, които събуждат интереса към книгата в ранните детски години. Това са преподавателите в университета, учените, библиотечните и читалищните деятели, творците, хората на словото и духовността“, каза още Милена Дамянова. \r\nБиляна ИВАНОВА", "date": "2018.11.01", "title": "Милена Дамянова, ГЕРБ: БСП да прочетат частта за образованието във „Визия за България“, за да не заблуждават избирателите си"}
{"url": "http://www.focus-news.net/news/2018/11/01/2585261/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Днес на повечето места има разпокъсана и висока облачност със слаб, умерен вятър. Температурите са от порядъка на 10-12 градуса. В момента лифтовете не работят, тъй като са в профилактика преди началото на сезона. Лифтът на Добринище ще работи през уикендите. \r\nНяма инциденти от изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.11.01", "title": "ПСС: Добри са условията за туризъм в планините"}
{"url": "http://www.focus-news.net/news/2018/11/01/2585251/ministar-vladislav-goranov-ako-valeri-simeonov-izleze-ot-izpalnitelnata-vlast-ne-e-yasno-kak-shte-funktsionira-malkata-koalitsiya-v-golyamata.html", "text": "Добавените 150 млн. лв. към общите разходи на хората с увреждания, ще дадат възможност на лица над 18 години да получат един минимален базов доход. Това каза министърът на финансите Владислав Горанов е предаването  „Тази сутрин“  по  БТВ . „150 млн. са добавени към общите разходи, които са около 2 млрд. за хората с увреждания, като в тях са включени надбавки, пенсии“, посочи още той. Според него с тези 150 млн. се решава един проблем, с граждани които нямат възможността сами да се справят с ежедневните си нужди. „Тези 150 млн. ще дадат възможност за хората, които са над 18-годишна възраст, но са все толкова трудно социално, да получат едни базов минимален доход“, изтъкна финансовия министър. По думите му по този начин се получава един доход, който не може напълно да подсигури финансовата нужда на семейството, но е стъпка напред към по-доброто. Владислав Горанов изтъкна, че искането на оставката на Валери Симеонов не е извън техния обсег и дебат. „Думите които той изрече, аз не мога да защитавам подобна позиция, но твърдението на Симеонов, че изреченото от него е извън контекста и неговото поведение през цялото време, свързано с дебатите по отношение на Законите за хората с увреждания, не ни дава основание да вземем толкова крайна позиция“, обясни Горанов.  \r\n„Със сигурност, ако Валери Симеонов излезе от изпълнителната власт, не е ясно по какъв начин ще функционира оттам насетне малката коалиция в голямата. Това създава определени предпоставки за нестабилност. На този етап предпочитаме да няма промени в коалицията, по начина, по който тя е формирана“, обясни той.  \r\nГоранов смята, че отказа на БСП да влиза в парламентарна зала до оставката на вицепремиера Валери Симеонов е лицемерен. „Имаме достатъчно мнозинство в българския парламент, за да може да започне той работа. Това е технология на парламентаризма, използвана в миналото от страна на ГЕРБ. Само, че ние тогава не се появявахме в Народното събрание и не участвахме в дебатите, сега те са избрали такъв подход“, посочи Горанов. Той каза, че БСП иска оставка на цялото правителство и това според него е нормалната роля на опозицията. „Това как ще се структурира управлението и какъв ще бъде неговият състав зависи от коалицията“, каза той. По думите му подобен тип ултиматум на БСП, свързан с оставката на Валери Симеонов, не може да даде решение.", "date": "2018.11.01", "title": "Министър Владислав Горанов: Ако Валери Симеонов излезе от изпълнителната власт, не е ясно как ще функционира малката коалиция в голямата"}
{"url": "http://www.focus-news.net/news/2018/11/01/2585260/stefan-radev-kmet-na-sliven-denyat-na-narodnite-buditeli-ni-napomnya-kolko-vazhno-e-edinstvoto-ni-za-da-preodolyavame-zaedno-i-v-razbiratelstvo-trudnostite.html", "text": "„Денят на народните будители ни напомня още веднъж, колко важно е единството ни в името на нашата родина, колко нужни са ни днес, смирение, солидарност и човечност помежду ни, за да преодоляваме заедно и в разбирателство трудностите!\" Това казва кметът на Сливен Стефан Радев в поздравителен адрес по повод 1 ноември – Ден на народните будители, съобщиха от пресцентъра на  Общината . В поздравлението на кмета се посочва още: \r\n„Днес всички ние се прекланяме пред творците и пазителите на българската духовна и културна традиция. Сред будителите са десетките борци за национално освобождение, хората на образованието, науката и културата, допринесли за духовното развитие на България. Бъдете като тях, за да заслужите народната любов и уважение, които нямат цена! Позволете ми още веднъж да ви поздравя с този съкровен български празник и да ви пожелая здраве, щастие, късмет и още много успехи!“", "date": "2018.11.01", "title": "Стефан Радев, кмет на Сливен: Денят на народните будители ни напомня колко важно е единството ни, за да преодоляваме заедно и в разбирателство трудностите"}
{"url": "http://www.focus-news.net/news/2018/11/01/2585262/erol-mehmed-dps-pochitame-nezabravenite-duhovnitsi-prosvetenite-knizhovnitsi-i-nepokornite-buntovnitsi-koito-ni-darzhat-budni-vav-vremeto.html", "text": "Днес почитаме незабравените духовници, просветените книжовници и непокорните бунтовници, които ни държат будни във времето. Това каза депутатът от ПГ на ДПС Ерол Мехмед в декларация по повод 1 ноември - Деня на народните будители, предаде репортер на  Агенция „Фокус“ . „Днес е ден за почит, признателност и духовна връзка с предците ни. Тези, които осъзнато са вдъхновявали и пробуждали народа през вековете“, заяви той. „Този празник е общобългарски, неизменна част от духовната същност от народа. Връщаме се към корените си, търсим следите си в историята, с ценностите, морала, разбиранията и мирогледа на съвременния човек“, посочи Ерол Мехмед. „Не всички сме чели, мнозина са недочели и накрая пак не сме разчели истинските послания на достойните синове на България. Може би затова толкова трудно си прокарваме път към бъдещето. Осмисляме днешния ден и злободневието, но не и живота в неговата пълнота, продължителност и непредсказуемост“, каза още депутатът от ДПС.  \r\nБиляна ИВАНОВА", "date": "2018.11.01", "title": "Ерол Мехмед, ДПС: Почитаме незабравените духовници, просветените книжовници и непокорните бунтовници, които ни държат будни във времето"}
{"url": "http://www.focus-news.net/news/2018/11/01/2585264/ministar-vladislav-goranov-napalno-spodelyam-tvardenieto-na-bsp-za-byudzhet-2019-g-che-vzemame-ot-balgarskite-grazhdani-i-go-prerazpredelyame-otnovo-v-tyahna-polza.html", "text": "Напълно споделям твърдението на БСП за Бюджет 2019 г., че ние вземаме от българските граждани и го преразпределяме отново в тяхна полза. Това каза министърът на финансите Владислав Горанов е предаването  „Тази сутрин“  по  БТВ . Според него се акцентира върху определени политики, които са изведени като приоритетни. „Ние преразпределяме част от икономиката, която за последните години е доста по-голяма от преди. Ние обещахме да не променяме данъците и не могат да ни упрекнат, че искаме промяна в плоската и корпоративната ставка“, каза още той. По думите му най-добрата новината е тази, че икономиката расте. „В края на мандата казахме, че бюджетът ще расте и БВП ще достигне 110 млрд. и фактите, че още следващата ще бъде 116 млрд. показва, че сме били консервативни в прогнозите“, обясни финансовият министър. „Вероятно могат да се намерят основания за това, че максимално осигурителният доход нарасна с около 15%, но трябва да се гледа в контекста, на какво нараства с 15%. Пропорцията, която съществува между максималния и минималния осигурителен доход е нарушена в пъти, от колкото концепцията, която съществува в този модел. Бизнесът трябва да свикне и той е принуден от пазара на труда, че ако искаме да запазим кадърните хора в България, цената на труда ще бъде по-висока от това, което те са калкулирали в своите сметки“, обясни още финансовият министър. Според него в последните години голяма част от хората, които са имали възможност да продадат по-скъпо своя труд в западните страни са го направили и те в момента не са тук. \r\n„Най-вероятно през следващите седмици ще предложим на Министерския съвет да одобри решение за надбавките за пенсии за коледните празници“, изтъкна той.", "date": "2018.11.01", "title": "Министър Владислав Горанов: Напълно споделям твърдението на БСП за Бюджет 2019 г., че вземаме от българските граждани и го преразпределяме отново в тяхна полза"}
{"url": "http://www.focus-news.net/news/2018/11/01/2585265/pazardzhik-s-bogata-kulturna-programa-vav-velingrad-shte-bade-otbelyazan-denyat-na-narodnite-buditeli.html", "text": "С богата културна програма във Велинград ще бъде отбелязан Денят на народните будители. Това каза за  Радио „Фокус“ – Пазарджик  Бояна Кирилова от Общината. Тя обясни, че в 11.00 часа започва поклонение пред делото на народните будители и тържествена церемония по поднасяне на цветя и венци. Събитието ще се състои пред Възпоменателната плоча на Първото класно училище в квартал Каменица. След това ще бъде отслужен Благодарствен молебен от енорийски свещеници. Слово ще произнесе кметът на Община Велинград д-р Костадин Коев. Предвидена е и празнична програма, която ще продължи и вечерта от 18.00 часа в Художествената галерия във Велинград, където ще бъде представена книгата ,,С вълчи вой по петите“ на Виолета Асьова. \r\nВаня НИКОЛОВА", "date": "2018.11.01", "title": "Пазарджик: С богата културна програма във Велинград ще бъде отбелязан Денят на народните будители"}
{"url": "http://www.focus-news.net/news/2018/11/01/2585267/deneshen-makedoniya-dokato-gratskata-armiya-vika-che-makedoniya-e-gratska-zaev-shte-otstranyava-makedonskiya-iredentizam.html", "text": "Съвместният македонско-гръцки комитет от експерти не може да започне работа преди ратификацията на Договора от Преспа в двете страни, заяви Зоран Заев в парламента, като предвиди, че това може да се случи през март, пише  електронното издание на вестник „Денешен“ . \r\nОтговаряйки на въпрос от депутата на ВМРО-ДПМНЕ Магдалена Манаскова във връзка с експертите, ангажирани в Съвместния интердисциплинарен експертен комитет, който трябва да бъде формиран от Македония и Гърция, Заев заяви, че част от членовете от македонска страна ще бъдат университетски професори и че за такива комисии никога не са правени конкурси. \r\n„Договорът прецизира в кои области ще работят комисиите. Целта е да отстраним всички онези работи, които предизвикват иредентизъм, или противоречат на желанието за изграждане на приятелство, взаимно признаване, приемане и други подобни, ние сме убедени, че чрез приятелството ще отворим други перспективи за много граждани, преди всичко, граждани и от Македония, и от Гърция, което определено ще бъде полезно във всички сфери на обществения живот“, заяви премиерът. \r\nНа забележката на депутата, Заев заяви, че може да бъде предложен експерт и че ако това се случи, комисията ще бъде допълнена. \r\n„Целта е чрез тези експертни комисии да извадим аргументите и на двете страни. Чрез аргументите и през философията на бъдещото приятелство, трябва да намерим начини“, обясни министър-председателят на Македония. \r\nПревод и редакция:", "date": "2018.11.01", "title": "„Денешен“ (Македония): Докато гръцката армия вика, че Македония е гръцка, Заев ще отстранява македонския иредентизъм"}
{"url": "http://www.focus-news.net/news/2018/11/01/2585266/premierat-boyko-borisov-pozdravyavam-vsichki-dostoyni-balgari-koito-se-grizhat-za-duhovnostta-i-znanieto.html", "text": "Честит Ден на народните будители! Поздравявам всички достойни българи, които се грижат за духовността и знанието. Това е написал министър-председателят Бойко Борисов в профила си в социалната мрежа  „Фейсбук“  по повод Деня на народните будители. „Нека си спомним и за великите наши сънародници, отдали живота си за съхраняването на нашия дух и култура“, е написал още Бойко Борисов.", "date": "2018.11.01", "title": "Премиерът Бойко Борисов: Поздравявам всички достойни българи, които се грижат за духовността и знанието"}
{"url": "http://www.focus-news.net/news/2018/11/01/2585270/sport-izigraha-se-chetiri-osminafinala-ot-turnira-za-kupata-na-ligata-na-angliya.html", "text": "Изиграха се четири осминафинални срещи от турнира за Купата на Лигата на Англия: \r\nАрсенал – Блекпуул 2:1 \r\nЧелси – Дарби Каунти 3:2 \r\nУест Хем – Тотнъм 1:3 \r\nМидълзбро – Кристал Палас 1:0 \r\nДнес вечерта трябва да се изиграе срещата между Манчестър Сити и Фулъм.", "date": "2018.11.01", "title": "Спорт: Изиграха се четири осминафинала от турнира за Купата на лигата на Англия"}
{"url": "http://www.focus-news.net/news/2018/11/01/2585271/kyustendil-v-chitalishte-slavcho-temkin-v-dragovishtitsa-shte-se-provede-kulinarna-izlozhba.html", "text": "В Деня на народните будители читалища от областта организират кулинарна изложба. Това съобщи за  Радио „Фокус” – Кюстендил  София Плачкова, кмет на село Драговищица. Събитието ще се проведе от 13.00 часа в салона на Читалище „Славчо Темкин” – Драговищица. В него ще участват и представители на читалищата от селата Шишковци и Жиленци. „Очаквам участниците да се включат и наредят гозби по изпитани семейни рецепти, сред които – боб на фурна, пълнени чушки, слънчогледова питка, пилешка кавърма в омлет, домашно сирене, баница с локум, сладкиши и ордьоври”, каза София Плачкова. \r\nВенцеслав ИЛЧЕВ", "date": "2018.11.01", "title": "Кюстендил: В Читалище „Славчо Темкин” в Драговищица ще се проведе кулинарна изложба"}
{"url": "http://www.focus-news.net/news/2018/11/01/2585269/korneliya-ninova-bsp-pochit-i-priznanie-kam-nashite-prosvetiteli-tehnite-dela-ni-zaveshtaha-bogata-na-duhovnost-i-kultura-balgariya.html", "text": "„Почит и признание към нашите просветители, книжовници и революционери. Техните дела ни завещаха свободна и богата на духовност и култура България“. Това написа председателят на БСП Корнелия Нинова във  Фейсбук  по повод Деня на народните будители. „Уважение и благодарност към личностите, които днес с ум и сърце даряват знание и възпитават в родолюбие. Честит празник!“, допълва Нинова.", "date": "2018.11.01", "title": "Корнелия Нинова, БСП: Почит и признание към нашите просветители, техните дела ни завещаха богата на духовност и култура България"}
{"url": "http://www.focus-news.net/news/2018/11/01/2585274/vratsa-golyamo-kolichestvo-kulturno-istoricheski-tsennosti-sa-izzeti-pri-obisk-na-apartament-v-grada.html", "text": "Голямо количество културно-исторически ценности са иззети при обиск на апартамент в града. Това съобщиха от  ОДМВР - Враца . На 31 октомври 2018 г. в град Враца е проведена специализирана операция с цел противодействие на престъпления свързани с културно-исторически ценности. След оперативна информация придобита от служители на сектор „Противодействие на криминална престъпност“ при ОДМВР - Враца са предприети действия по наблюдение, проследяване и обиск на апартамент в град Враца, собственост и обитаван от 44-годишен мъж. При влизане в жилището, мъжът изхвърлил през терасата плик, в който имало множество фибули, обеци, връхчета от копия, монети, пръстен, метална гривна и множество други предмети с културно-историческа стойност. При претърсване на жилището, полицейските служители са открили и други метални предмети с различна форма и големина, също представляващи културно-историческа ценност. Образувано е досъдебно производство.", "date": "2018.11.01", "title": "Враца: Голямо количество културно-исторически ценности са иззети при обиск на апартамент в града"}
{"url": "http://www.focus-news.net/news/2018/11/01/2585275/tsvetan-tsvetanov-gerb-imame-realni-rezultati-v-borbata-s-organiziranata-prestapnost-i-trafika-na-hora.html", "text": "Имаме реални резултати в борбата с организираната престъпност и трафика на хора. Това каза председателят на ПГ на ГЕРБ и зам.-председател на партията Цветан Цветанов, който откри конференцията „С теб съм! Важният си ти! Трафикът на хора е сериозен проблем“ в Софийската младежка лаборатория за иновации, предаде репортер на  Агенция „Фокус“.  „Трябва да вдигнем завесата и да кажем какви са реалните проблеми, които стоят пред младите хора. Всеки тук трябва да стане посланик на това как да информираме младите хора да не се въвличат в такива схеми на престъпност. Тук днес има деца, родители, учители“, отбеляза Цветанов. По думите му всяко дете и всяко момиче имат своите мечти, които могат да сбъднат, когато са добре информирани и знаят какво може да им се случи и как да се предпазя. „С холандските ни приятели реализираме много съвместни проекти и благодарение на координацията между българските и холандските служби имаме реални резултати в борбата с организираната престъпност и трафика на хора“, посочи Цветанов. „Спасяването на няколко човешки съдби си заслужава да правим това, което правим днес“, заяви той, като допълни, че по тази тема се говори малко, но тя е изключително тревожна и може да бъде много поучителна.  \r\n„Най-големият проблем, е че България все още е източник на трафик на момичета. Децата трябва да бъдат информирани, а родителите да държат приятелската връзка с тях, за да могат да споделят всичко, което преживява и родителите и неправителствените органи да предотвратяват това да се случи“, каза още Цветанов.  \r\nВесела АЛЕКСАНДРОВА", "date": "2018.11.01", "title": "Цветан Цветанов, ГЕРБ: Имаме реални резултати в борбата с организираната престъпност и трафика на хора"}
{"url": "http://www.focus-news.net/news/2018/11/01/2585273/shumen-v-regionalniya-istoricheski-muzey-shte-bade-otkrita-izlozhba-ot-poreditsata-buditeli-na-balgarskiya-duh.html", "text": "В Деня на народните будители в Регионален исторически музей - Шумен се открива новата изложба от поредицата на тема „Будители на българския дух“. Това съобщиха от  Регионален исторически музей - Шумен . Тя е посветена на изтъкнатите шуменски иконописци Никола Василев и Васил Беделев. По време на проявата посетителите могат да се запознаят с пълния блясък на творчеството на двамата талантливи зографи от Шумен. Експозицията е разположена в зала „Вяра и сила“ на музея.  \r\nВ Мраморното фоайе е подредена още една изложба. „Градоначалниците на десетия град“ представя кметове на град Шумен от Освобождението до наши дни. На двадесет табла се проследява управлението на част от всичките 53 личности, както и промените осъществени в нашия град през периода на тяхното кметуване. В експозицията са включени и лични вещи на първия кмет Ради Гьокчеренлиев, д-р Петър Кърджиев, Иван Попов, Димчо Попов, Атанас Касчиев, Антон Кечиджиев, Юри Аврамов, Александър Узунов и др. Място в изложбата намират и печат на Шуменското общинско управление, Акт за построяване на Градския дом -1931 г. , скица на площад Кушир дн. Освобождение от 1958 г., наредби на Общинското управление и други материали. Временната експозиция има образователен характер. Предназначена е за всички, които се интересуват от историята на град Шумен, от хората, които са допринесли и допринасят за неговото минало, настояще и бъдеще.", "date": "2018.11.01", "title": "Шумен: В Регионалния исторически музей ще бъде открита изложба от поредицата „Будители на българския дух“"}
{"url": "http://www.focus-news.net/news/2018/11/01/2585268/chavdar-velinov-bsp-svetal-praznik-e-da-ostavim-drebnite-protivopostavyaniya.html", "text": "Празник е, светъл празник, в тежко, трудно, нездраво време. Празник - спасение, какъвто са го мислили радетелите на неговото честване. Нека оставим дребните противопоставяния, да съблечем от празничните си мисли и действия ненужната патетика, пресиления възторг, формалното преклонение. Това каза депутатът от ПГ на БСП Чавдар Велинов в декларация по повод 1 ноември- Деня на народните будители, предаде репортер на  Агенция „Фокус“ . „Празникът е единствен по същината си. Идеята за празника възниква в отговор на остра необходимост от животоспасяващо лекарство за тялото и духа на българското и страдащото ни отечество“, обяви той. „Няма български град или село, което да не почете своите местни първоучители и национални герои. Да не развее българския флаг и да не се преклони пред дейците на нашето възрождение“, заяви Чавдар Велинов. \r\nБиляна ИВАНОВА", "date": "2018.11.01", "title": "Чавдар Велинов, БСП: Светъл празник е, да оставим дребните противопоставяния"}
{"url": "http://www.focus-news.net/news/2018/11/01/2585272/boryana-georgieva-volya-chestit-praznik-na-vsichki-koito-se-grizhat-da-ne-padne-i-prashinka-na-zabrava-varhu-zlatnite-stranitsi-na-minaloto.html", "text": "Днес в няколко града в страната провеждаме кампанията „Да бъдем будители с воля“. Това каза депутатът от ПГ на „Воля“ Боряна Георгиева в декларация по повод 1 ноември- Деня на народните будители, предаде репортер на  Агенция „Фокус“ . „Българските граждани ще получат специален подарък- „История славянобългарска“ на Паисий Хилендарски“, заяви тя. „Историята дава разум, не само на всеки човек, за да управлява себе си и дома си, но и на големите владетели, за добро властване. Няма удобно време, епоха, век, за да си будител. Самата дума показва, че водиш, че осветяваш пътя пред другите, че отваряш съзнанието им за новото“, посочи Боряна Георгиева. „Честитим празника на всички, които се грижат да не падне и прашинка на забрава върху златните страници на нашето минало и имената на будителите“, каза още депутатът от „Воля“. \r\nБиляна ИВАНОВА", "date": "2018.11.01", "title": "Боряна Георгиева, „Воля“: Честит празник на всички, които се грижат да не падне и прашинка на забрава върху златните страници на миналото"}
{"url": "http://www.focus-news.net/news/2018/11/01/2585276/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.", "date": "2018.11.01", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/11/01/2585263/shumen-edin-intsident-s-uchastieto-na-karutsa-e-registriran-ot-nachaloto-na-godinata-na-teritoriyata-na-odmvr.html", "text": "Един инцидент с участието на каруца е регистриран от началото на годината на територията на ОДМВР - Шумен. Това съобщиха за  Радио „Фокус“ - Шумен  от Областната дирекция на МВР. Произшествието между водач на лек автомобил и водач на превозно средство с животинска тяга, е станало около 18.40 часа на 14 август по пътя Сушина - Ловец - Конево.  \r\nОт ОДМВР посочиха, че за да участва в движението по пътищата, всяко пътно превозно средство с животинска тяга трябва да има два жълти светлоотразителя отпред, два червени отзад, а през нощта- отзад вляво светещо тяло, излъчващо бяла или жълта добре различима светлина. Светоотразителите се разполагат симетрично от двете страни на превозното средство.  \r\nВ рамките на първия етап от започващата от днес акция „Зима“ - кампанията „С безопасно пътно превозно средство през зимата” до 10 ноември дейността на пътна полиция ще бъде фокусирана към превенция над поведението на водачите на пътни превозни средства – основно каруци и велосипеди. Ще се следи за спазване на въведените ограничения за движение на каруци и селскостопанска техника по определени пътища или участъци от тях от републиканската пътна мрежа, както и за движещи се превозни средства без необходимото оборудване и др. \r\nИвелина ИВАНОВА", "date": "2018.11.01", "title": "Шумен: Един инцидент с участието на каруца е регистриран от началото на годината на територията на ОДМВР"}
{"url": "http://www.focus-news.net/news/2018/11/01/2585281/kyustendil-chitalishte-zora-v-dupnitsa-otbelyazva-160-godini-ot-osnovavaneto-si.html", "text": "Читалище „Зора” в Дупница отбелязва 160 години от основаването си. Това съобщиха за  Радио „Фокус” – Кюстендил  от културната институция. По този повод в залата на Общински драматичен театър „Невена Коканова” ще се състои празничен концерт, чието начало е от 18.00 часа. Читалище „Зора” е първото читалище в региона, основано от дупнишкия просветен деец Димитър Бисеров – Околията. В празничната програма по повод кръглата годишнина участие ще вземат всички школи и състави към читалището, сред които смесен хор „Рилски звуци“, музикална школа – пиано и китара, балетна школа, театрална школа. Ще се включат танцовият състав „Зора“, фолк-фитнес и школа за български народни танци. По повод юбилея библиотеката към читалището е подготвила изложба на тема „160 години читалище. 160 години библиотека. Библиотеката – история и настояще”, която всички желаещи ще могат да разгледат до 16 ноември. \r\nВенцеслав ИЛЧЕВ", "date": "2018.11.01", "title": "Кюстендил: Читалище „Зора” в Дупница отбелязва 160 години от основаването си"}
{"url": "http://www.focus-news.net/news/2018/11/01/2585282/ministar-vladislav-goranov-v-naprednal-etap-sme-otnosno-vlizaneto-na-balgariya-v-evrozonata.html", "text": "В напреднал етап сме относно влизането на България в Еврозоната. Това каза министърът на финансите Владислав Горанов в предаването „Тази сутрин“ по  БТВ . „Всичко, което зависеше от нас, ще си го свършим. В доста напреднал етап сме в разговори с Европейска централна банка. В началото на следващата година предстоят преглед на качеството на активите на системно значимите банки и на тези банки, които Европейска централна банка е решила да провери“, каза още Горанов. „Тече подготовка и съгласуване с ЕЦБ и сме на финалната права на изменение в закона за БНБ, в закона за кредитните институции. Сега сме в режим, в който се подготвяме за близко сътрудничество с ЕЦБ за надзор на нашите банки. В момента, в който получим съгласието на ЕЦБ за близко сътрудничество по отношение надзора на банките, ще кандидатстваме и получим подкрепа за ИЕРЕМ. Бюджетът с параметрите, които залага в себе си и с икономическото развитие, което може да се прогнозира от сега, е предпоставка за ИЕРЕМ“, допълни Владислав Горанов.", "date": "2018.11.01", "title": "Министър Владислав Горанов: В напреднал етап сме относно влизането на България в Еврозоната"}
{"url": "http://www.focus-news.net/news/2018/11/01/2585283/dimitar-margaritov-kzp-pri-podgotovkata-na-avtomobila-za-zimata-izbyagvayte-servizite-v-samnitelni-garazhi.html", "text": "Когато избират сервиз за смяна на гумите при подготовката на автомобила за експлоатация в зимни условия, хората да търсят услугите на търговци, които са на светло, препоръча председателят на Комисията за защита на потребителите (КЗП) Димитър Маргаритов по bTV радио, съобщиха от пресцентъра на  КЗП . Той добави, че е рисковано да се отива в съмнителни гаражи, където не се знае кой стои насреща, с каква техника разполага и дали е регистриран да осъществява такава дейност.  \r\nДнес КАТ стартира своята традиционна акция „Зима”, като в третия етап от кампанията – от 21 до 30 ноември, ще се проверява дали автомобилите са готови за зимата, а при нарушения ще бъдат налагани санкции. Ще се следи изправността на фаровете, чистачките, устройствата за почистване на стъкла и големината на грайфера на гумите, която трябва да е не по-малко от 4мм.    \r\n„За да са спокойни хората, че ще подготвят автомобилите си с хубави гуми, макар и невинаги това да означава скъпи, е важно да проследят маркировката, която е изобразена върху тях. Ако не са наясно какво означават символите – като година на производство, шум, разход на гориво, условия, при които могат да бъдат използвани съответните гуми, могат да прочетат повече за това в интернет пространството”, обясни председателят на Комисията за защита на потребителите.   \r\nМаргаритов посъветва още да се търси предварително информация за цените, на които ще бъде извършена съответната услуга. „Дали в цената на гумите, ако те се купуват от същото място, където ще бъдат сменени, са включени и самата смяна и други допълнителни разходи, които биха могли да възникнат. За да не се окаже, че първоначално сме били взели решение, което отговаря на нашите представи за доброто съотношение цена-качество, а впоследствие ще бъдем натоварени с още разходи, които ще оскъпят услугата в степен, която не сме си представяли”, даде пример той.  \r\nИнспекторите на КЗП следят за съответствието на предлаганите в търговската мрежа гуми със стандарта за безопасност, както и за обозначаването на цените и условията за продажби при евентуални намаления. \r\nПрез миналата година Комисията е забранила пускането на пазара на 340 устройства за светлинна сигнализация за автомобили. Опасни зимни гуми на нашия пазар в хода на проверките не са установявани. „В координация с колегите от Агенция „Митници” още на границите ние обръщаме сериозно внимание на съответствието на стоките с европейските стандарти за безопасност и ако се стигне до опит за внос на продукти без необходимите документи, надявам се че ще успеем да реагираме навреме и те няма да бъдат разпространени на нашия пазар.", "date": "2018.11.01", "title": "Димитър Маргаритов, КЗП: При подготовката на автомобила за зимата избягвайте сервизите в съмнителни гаражи"}
{"url": "http://www.focus-news.net/news/2018/11/01/2585279/prof-stanislav-stanilov-obedineni-patrioti-vsichki-koito-obichat-otechestvoto-si-i-rabotyat-za-nego-sa-buditeli.html", "text": "На този празник най-хубавото е, че му е широка рамката. Всички, които обичат Отечеството си и работят за него са будители. Това каза депутатът от ПГ на „Обединени патриоти“ проф. Станислав Станилов в декларация по повод 1 ноември- Деня на народните будители, предаде репортер на  Агенция „Фокус“ . „Днес е празникът на народните будители, които сътвориха онзи български дух, довел Възраждането в България и превърнал средновековният български човек в модерен, който вярва в човешкия разум, както вярва в Бога“, обяви той. „Трябва да изучаваме делото на будителите, да го показваме пред нацията, да даваме пример кой какво е направил“, коментира Станислав Станилов. „Поздравявам всички, които милеят за Отечеството си и чийто предци са сътворили България“, каза още той.  \r\nБиляна ИВАНОВА", "date": "2018.11.01", "title": "Проф. Станислав Станилов, „Обединени патриоти“: Всички, които обичат Отечеството си и работят за него, са будители"}
{"url": "http://www.focus-news.net/news/2018/11/01/2585285/sport-milan-pobedi-dzhenoa-s-21-v-otlozhen-mach-ot-1-iya-krag.html", "text": "Милан победи Дженоа с 2:1 в отложен мач от първия кръг на италианската Серия „А“, игран на стадион „Сан Сиро“ в Милано. Двубоят бе отложен заради падането на моста Моранди в Генуа през август. Червено-черните спечелиха с гол в последните секунди на Алесио Романьоли, който си бе отбелязал автогол в 56-ата минута. С този успех Милан се изкачи на 4-о място в класирането с 18 точки, 10 по-малко от лидера Ювентус, а Дженоа остана на 11-о  място с 14 точки.", "date": "2018.11.01", "title": "Спорт: Милан победи Дженоа с 2:1 в отложен мач от 1-ия кръг"}
{"url": "http://www.focus-news.net/news/2018/11/01/2585280/nikolay-melemov-kmet-na-smolyan-dnes-se-preklanyame-pred-deloto-na-predtsite-sahranili-s-pero-i-slovo-natsionalnata-ni-identichnost-i-dostoynstvo.html", "text": "Днес се прекланяме пред делото на предците, съхранили с перо и слово националната ни идентичност и достойнство. Това казва кметът на Смолян Николай Мелемов в поздравителен адрес по повод Деня на народните будители, съобщиха от пресцентъра на  Община Смолян . В поздравлението се казва още: „В драматичната ни история са вписани имената на стотици книжовници, просветители и духовници, посветили живота и знанията си за опазване духа на българския народ, за неговото просвещение и израстване. Сред светлата плеяда на духовните ни водачи са имената на Светите братя Кирил и Методий, техните ученици и последователи, на Патриарх Евтимий и Паисий Хилендарски, на гордите родолюбци от Възраждането, чиято светла памет ни задължава и окриля. До тях се нареждат Стою Шишков, Христо Попконстантинов, Васил Дечов и множество родопски просветители, отстоявали самоотвержено принадлежността ни към българския род, език и култура. \r\nВ драматични и съдбовни времена народните будители пренесоха кръста на духовното ни извисяване. Нека браним и съхраним завинаги светлите им имена и безсмъртното им дело! Да пребъдат българският дух и българското самосъзнание! Честит празник!“", "date": "2018.11.01", "title": "Николай Мелемов, кмет на Смолян: Днес се прекланяме пред делото на предците, съхранили с перо и слово националната ни идентичност и достойнство"}
{"url": "http://www.focus-news.net/news/2018/11/01/2585284/zapochvat-proverki-za-kachestvoto-na-mlechnite-produkti-po-uchilishtnite-shemi.html", "text": "Поради информация за доставяни некачествени продукти по европейската схема „Училищно мляко“, ДФ „Земеделие“ съвместно с представители на БАБХ започват проверки на одобрените кандидати по програмата. Това съобщиха от пресцентъра на  ДФ „Земеделие“ . \r\nПо схемата „Училищно мляко“ следва да се разпределят единствено мляко и млечни продукти, включени в списъка по приложение № 3 от Наредба за условията и реда за прилагане на схеми за предоставяне на плодове и зеленчуци и на мляко и млечни продукти в учебните заведения - Схема „Училищен плод\" и Схема „Училищно мляко\", а именно: \r\n- прясно пастьоризирано мляко с масленост 2%, попадащо под номенклатурен код по КН 040120; \r\n- кисело мляко с масленост 2%, попадащо под номенклатурни кодове по КН 04031011 и - категория I; \r\n- бяло саламурено сирене и кашкавал, попадащи под номенклатурен код по КН 0406 \r\nДопустимите по схемата продукти следва да са произведени от сурово мляко, което отговаря на изискванията на приложение III, секция IX, глава I, т. 3 от Регламент (ЕО) № 853/2004. Млечните продукти трябва да са произведени в одобрени обекти на територията на Европейския съюз (ЕС) и да се доставят в индивидуални или неиндивидуални опаковки с ненарушена цялост. Неиндивидуалните опаковки могат да бъдат отваряни, нарязвани или разливани в учебни заведения, които разполагат с помещения за приготвяне или раздаване на храна, регистрирани по реда на чл. 12 от Закона за храните. \r\nПрясното пастьоризирано, както и киселото мляко следва да се доставят единствено в индивидуални опаковки, независимо дали учебните заведения разполагат с помещения, регистрирани по чл.12 от Закона за храните. \r\nДоставяните в учебните заведения млека и млечни продукти трябва да носят идентификационна маркировка в съответствие с приложение II, раздел I от Регламент (ЕО) № 853/2004 и да бъдат придружавани по време на доставката и транспортирането от търговски документ (съгласно Регламент за изпълнение (ЕС) № 931/2011 на Комисията от 19 септември 2011 г.) \r\nВсеки продукт, който не отговаря на посочените по-горе критерии е абсолютно недопустим по европейската програма „Училищно мляко“ и не следва да бъде приеман и раздаван на учениците и децата в учебните заведения. В случай на установени нередности по отношение на качеството на продуктите, нарушителите ще бъдат санкционирани, а одобрението им може да бъде временно спряно или отнето.", "date": "2018.11.01", "title": "Започват проверки за качеството на млечните продукти по училищните схеми"}
{"url": "http://www.focus-news.net/news/2018/11/01/2585277/kathimerini-gratskata-politsiya-razprasna-protest-za-ubiystvoto-na-mazha-v-albaniya-sas-salzotvoren-gaz-i-shumovi-granati.html", "text": "Полицията в Северна Гърция използва сълзотворен газ и шокови гранати, за да разпръсне протест срещу убийството на грък от албанската полиция, което се случи в неделя в Южна Албания, пише  електронното издание на вестник Kathimerini . \r\nАлбанската полиция застреля Константинос Кацифас, който има двойно гражданство, през почивните дни, като обясни, че той е открил огън по органите на реда край село на етнически гърци. \r\nСлед това гръцкото правителство призова Албания да предостави по-подробна информация за смъртта на Кацифас, която стана причина за няколко протести, организирани от гръцки националистически групи. \r\nНяколкостотин души присъстваха на демонстрация в Солун късно в сряда, а сблъсъците възникнаха, когато правозащитните органи блокираха пътя към албанското консулство и спряха протестния марш. \r\nПревод и редакция:", "date": "2018.11.01", "title": "Kathimerini: Гръцката полиция разпръсна протест за убийството на мъжа в Албания със сълзотворен газ и шумови гранати"}
{"url": "http://www.focus-news.net/news/2018/11/01/2585289/narastvashtata-vrazka-mezhdu-onlayn-bukmeykarite-i-futbola.html", "text": "Една от най-бързо развиващите се индустрии в последните години е хазартната. В частност, става въпрос за онлайн хазарта и сайтовете за залози. В това число влизат сайтовете, които предоставят спортни залози, както и тези с казино предложения в мрежата. Колкото по-богата става тази индустрия, толкова повече влияние оказва на спорта. И това не се забелязва само в чужбина, но и у нас. Връзката между онлайн хазарта и спорта, в частност футбола, стана доста тясна и за момента двата сектора трудно биха се разделили. От една страна, тази връзка донася позитиви за спортния сектор, но от друга страна, има експерти, които се притесняват от нея и посочват проблемите, до която тя води. \r\nЗа да се докаже наистина връзката между хазартните компании и футбола, ще се позовем на проучванията, които правят експертите от сайта Nostrabet.com. Те отбелязват спонсорските договори между букмейкърите и футболните отбори във Великобритания и България. Ако се питате защо точно Великобритания, то това е страната с най-голям брой букмейкъри, позиционирани в нея и несъмнено е най-големият пазар в тази индустрия. \r\nФактите за футболния сезон 2018/2019 са ясни - 60% от клубовете в най-високите две нива на английския футбол имат хазартна компания на своите екипи. В частност, 9 от 20 отбора в Премиър Лийг имат логото на хазартна компания на своите фланелки, а броят на подобни отбори в Чемпиъншип, второто ниво на английския футбол, е 17 от общо 24 тима. Освен това, водещият онлайн оператор Bet365, който е лицензиран и у нас, дори е собственик на един тим от второто ниво - Стоук Сити. \r\nУ нас нещата не са много по-различни. Само един от 14-те отбора в Първа лига няма официален спонсор от букмейкърите. 7 отбора носят логото на Efbet на своите екипи, докато други 5 тима са спонсорирани от Уинбет, а софийският Славия вече няколко поредни години си партнира с Бет365. Във втора лига също има спонсорирани тимове, но там влиянието на букмейкърите все още не е чак толкова голямо. Все пак те са насочени към най-високото ниво на футбола у нас, където е и най-голямата фенска маса. \r\nВече е ясно, че връзката между хазартните компании и футболните отбори съществува. Тя е наяве и при други спортове, но във футбола е най-силно изразена. Счита се, че тя обаче носи и проблеми. Специалистите по проблеми с хазарта във Великобритания отчитат, че нарастващото влияние на хазартния сектор и все по-голямата реклама вреди на хората в страната и ги превръща в хазартно зависими. Цифрите сочат, че има около 430 000 проблемни залагащи на Острова, като 25 000 от тях са в графата - хазартно зависими. \r\nБукмейкърите използват връзката си с футбола и отборите, за да стават все по-популярни. Те промотират различните си предложения чрез тях. Така например може да срещнете   оферти преди различни събития, по време на тяхното протичане или пък в рекламите около него. Опасенията са, че всичко това кара хората да се наслаждават на мача не просто като зрители, но и като залагащи. Все по-прието и у нас става схващането, че доста по-голяма емоция от обикновената носи гледането на футболен мач със знанието, че имате залог и очаквате печалба от този мач. Все повече хора си мислят, че трябва да извършат залог на конкретен футболен мач, за да му се насладят максимално. Това обаче може да доведе проблеми с времето. \r\nОнлайн букмейкърите също предприеха доста сериозни мерки за ограничаване на хазартно зависимите си клиенти. Истината обаче е, че и двете страни трябва да подходят сериозно към проблема. Инструментите за превенция на подобна зависимост са налице и експертите препоръчват те да бъдат използвани. \r\nВ днешно време едва ли има футболно първенство в някоя държава, в която хазартът е легален, да не се срещат партньорства между оператори и отбори. В България е така, във Великобритания също е така, но положението е подобно и в много други страни. Хазартните компании са едни от най-богатите в света на бизнеса и техният принос към финансовото благосъстояние на отборите е огромен. Реалността е такава, че в момента букмейкърите са едни от водещите и най-големи спонсори не само в света на футбола, но и спорта като цяло. Ясно е, че развитието на който и да е спорт изисква инвестиции, а когато едни от най-големите компании пожелаят да инвестират средства в даден клуб, той трудно би им отказал. Последното важи особено за българските отбори. \r\nКогато хора от организации за защита от хазартна зависимост отправят въпроса относно нарастващото влияние на хазартните компании във футбола към Английската Футбола Лига, от там отговарят, че те не могат да се месят в това кой отбор с кого ще си партнира. У нас също е така, като букмейкърите използват своите партньорства с отборите и събитията около тях, за да се рекламират и по телевизията. Най-често се промотират оферти и функции или предложения в сайта. Ако желаете да научите повече за един от популярните български оператори, може да разгледате ревюто за  , в което са описани предложенията на бранда. Очакванията са онлайн операторите да си останат като един от най-големите рекламодатели и спонсори на футбола в близките години. \r\nВръзката между букмейкърите и футболните отбори изглежда изключително здрава и едва ли скоро ще видим разделение на двата сектора. Позитивите от тази връзка са валидни както за единия сектор, така и за другия. В същото време обаче е похвално, когато те действат заедно за справянето с хазартната зависимост. Пример за това е кампанията за “Отговорен хазарт”, която беше стартирана в плейофните финали в английския футбол през миналия сезон. При нея всички играчи на отборите, които се бориха за промоция, носеха специален бадж с ясния слоган - “When the fun stops. Stop.” (“Когато забавлението спре. Спри.”). Разбира се, не трябва да се забравя, че залозите и игрите са за забавление и не е препоръчително да се прекрачва границата между нормалните залози и прекомерното залагане. С повече подобни инициативи, надеждите са нещата да се подобрят в бъдеще.", "date": "2018.11.01", "title": "Нарастващата връзка между онлайн букмейкърите и футбола"}
{"url": "http://www.focus-news.net/news/2018/11/01/2585286/blagoevgrad-dokumentalniyat-film-spasyavaneto-1943-beshe-predstaven-v-gotse-delchev.html", "text": "Документалният филм „Спасяването 1943“ беше представен в Гоце Делчев по инициатива на Областна администрация – Благоевград, реализирана съвместно с Народно читалище „Просвета – 1865“ - Гоце Делчев. Това съобщиха от пресцентъра на  Община Гоце Делчев . На представянето на филма присъства заместник областния управител на Благоевград Иван Стоянов и кмета на Община Гоце Делчев Владимир Москов. \r\nИзлъчването на лентата беше по повод 75-годишнината от спасяването на българските евреи от Холокоста и е от поредицата инициативи на Областна администрация Благоевград и читалища на територията на областта. \r\nС Решение на Министерския съвет бе одобрена Работната програма за 2018 г. на Комуникационната стратегия на Република България за Европейския съюз . В нея са включени две дейности за изпълнение от Областните администрации: Събития за популяризирането на европейското културно многообразие и провеждане на комуникационни инициативи за отбелязване на приноса на Република България в спасяването на евреите от холокоста.", "date": "2018.11.01", "title": "Благоевград: Документалният филм „Спасяването 1943“ беше представен в Гоце Делчев"}
{"url": "http://www.focus-news.net/news/2018/11/01/2585290/zam-kmetat-na-sofiya-evgeni-krusev-shte-proveri-rekonstruktsiyata-na-ul-boyanska-v-rayon-vitosha.html", "text": "Днес от 13.00 часа заместник-кметът на София по направление транспорт Евгени Крусев ще провери реконструкцията на ул. „Боянска“ в район „Витоша“. Това съобщиха от пресцентъра на  Столична община . Инспекцията ще започне от участъка пред киноцентъра.", "date": "2018.11.01", "title": "Зам.-кметът на София Евгени Крусев ще провери реконструкцията на ул. „Боянска“ в район „Витоша“"}
{"url": "http://www.focus-news.net/news/2018/11/01/2585287/adelina-stefanova-hram-vavedenie-bogorodichno-blagoevgrad-sv-vrach-e-ostanal-v-narodnata-pamet-kato-pokrovitel-na-narodnite-lechiteli.html", "text": "Св. Врач е останал в народната памет като покровител на народните лечители. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград по повод празника, който отбелязваме днес. По думите ѝ в народната памет светецът се споменава като покровител на народните лечители. „Неговата история е свързана с братята чудотворци Козма и Дамян. С почитането на Св. Врач българинът е изразил разбирането, че може да бъде постигнато физическо здраве, когато излекуваме душата си“, каза още Стефанова. Тя добави, че не случайно днес отбелязваме Денят на народните будители, които са нашите истински духовни лечители. \r\nЛивия НИНОВА", "date": "2018.11.01", "title": "Аделина Стефанова, храм „Въведение Богородично“ – Благоевград: Св. Врач е останал в народната памет като покровител на народните лечители"}
{"url": "http://www.focus-news.net/news/2018/11/01/2585291/ognyan-zlatev-ek-problemat-s-trafika-na-hora-tryabva-da-bade-izdignat-na-oshte-po-visoko-nivo-v-dnevniya-red-na-nasheto-obshtestvo.html", "text": "Проблемът с трафика на хора трябва да бъде издигнат на още по-високо ниво в дневния ред на нашето общество. Това каза ръководителят на Представителството на Европейската комисия в България Огнян Златев на конференцията „С теб съм! Важният си ти! Трафикът на хора е сериозен проблем“ в Софийската младежка лаборатория за иновации, предаде репортер на  Агенция „Фокус“.  „Проблемът, заради който сме се събрали днес, е в центъра на вниманието на всички европейски институции. Той трябва да стане още по-високо в дневния ред на нашето общество“, посочи Златев. Той прочете послание от името на българския еврокомисар Мария Габриел по темата. В него Мария Габриел изразява надежда, че дискусията в Софийската младежка ларобатория за иновации ще се превърне в платформа как може да се засили превенцията и да се противодейства още по-добре на трафика на хора във всичките му нива. „Цифровите технологии ни дават още един силен инструмент в ръцете в борбата срещу трафика на хора, но те са известни и на трафикантите. Нужно е да сме още по-решителни, защото днес сме изправени пред нови предизвикателства. Технологиите позволяват на трафикантите да имат достъп до по-широк кръг от потенциални жертви, но са  и силно оръжие, което можем да обърнем срещу тях. Информационните кампании за превенция са важен елемент в борбата срещу трафика на хора, които могат да учат подрастващите за опасностите, които се крият в интернет“, се посочва в обръщението на Мария Габриел.  \r\nВ рамките на дискусията стана ясно, че всяка година жертви на трафик на хора в световен мащаб са хиляди жени, а приходите на хората, занимаващи се с това достигат до 12 милиарда евро на година.  \r\nВесела АЛЕКСАНДРОВА", "date": "2018.11.01", "title": "Огнян Златев, ЕК: Проблемът с трафика на хора трябва да бъде издигнат на още по-високо ниво в дневния ред на нашето общество"}
{"url": "http://www.focus-news.net/news/2018/11/01/2585278/pazardzhik-v-panagyurishte-shte-se-provede-initsiativata-s-pochit-kam-buditelite.html", "text": "В Деня на народните будители от 10.30 часа в Панагюрище ще се проведе инициативата „С почит към будителите“. Това каза за  Радио „Фокус“ – Пазарджик  Радка Костуркова от Общината. „Ще отдадем почит към делото на нашите просветители, книжовници, революционери, изградили и съхранили духовните ценности на националното самосъзнание на българите\", каза още тя. По думите ѝ сборни групи от училища, читалища и културни организации ще положат венци и цветя на паметниците в град Панагюрище: на паметника на Георги Бенковски, на Райна Княгиня, на Панайот Волов, на Павел Бобеков; на бюст-паметника на Георги Икономов, на Крайчо Самоходов, на Орчо Войвода, на проф. Марин Дринов, на Нешо Бончев, на Георги Бенковски, на Захари Стоянов, на Павел Делирадев; на Паметника на панагюрци, загинали във войните за национално обединение на България; на паметната плоча на Васил Левски и на Стоил Финджеков; на Стената на славата в Исторически музей – Панагюрище; в село Оборище: на паметниците на загиналите в Руско-турската освободителна война и на бюст-паметника на Димитър Коклев; в село Поибрене – на бюст-паметника на Делчо Уливеров и на Свещ. Недельо Иванов; в село Баня – на паметника на поп Груйо Бански; в село Бъта – на бюст-паметника на Ненчо Върбанов; в село Попинци – на паметника на Петър Чардаков. „Във всички детски градини в община Панагюрище от 11.00 часа ще се проведе урок по родолюбие „Да се знае, да се помни…“, уточни Костуркова. Тя допълни, че акция „Книга от мен за теб в Деня на будителите“, организирана от Общинския ученически парламент към ЦПЛР – Панагюрище и Общинска библиотека „Стоян Дринов“ ще започне от 11.00 часа в Градския парк. \r\nВаня НИКОЛОВА", "date": "2018.11.01", "title": "Пазарджик: В Панагюрище ще се проведе инициативата „С почит към будителите“"}
{"url": "http://www.focus-news.net/news/2018/11/01/2585288/d-r-emil-karaivanov-kmet-na-asenovgrad-1-noemvri-e-praznik-na-dalboko-osaznatoto-chuvstvo-za-sahranyavane-na-nay-tsennoto-v-choveshkiya-rod-duhovnostta-i-znanie.html", "text": "На този ден всички ние се прекланяме пред творците и пазителите на българските добродетели и традиции. Това е празник на непреходната мисия за утвърждаване на нашата култура, бит, образование и възпитание, на дълбоко осъзнатото чувство за съхраняване и пренасяне най-ценното в човешкия род – духовността и знанието. Това се казва в поздравителен адрес от д-р Емил Караиванов, кмет на Община Асеновград, по повод 1 ноември – Деня на народните будители, съобщиха от пресцентъра на  Общината . „Днес всяко наше начинание трябва да носи онзи пълноценен смисъл за благоденствие на хората, с който са живели българските просветители. Пътят на познанието е бавен и труден, но капката дълбае камъка с години. С ясно съзнание и търпение се постигат възвишените цели за доброто на народа ни. Честит празник на всички съвременни будители!“, се казва още в поздравителния адрес.", "date": "2018.11.01", "title": "Д-р Емил Караиванов, кмет на Асеновград: 1 ноември е празник на дълбоко осъзнатото чувство за съхраняване на най-ценното в човешкия род – духовността и знание"}
{"url": "http://www.focus-news.net/news/2018/11/01/2585293/mrrb-shofyorite-nyama-da-sa-dlazhni-da-pokazvat-belezhki-za-platena-elektronna-vinetka-pri-proverka-na-patya.html", "text": "Водачите на моторни превозни средства няма да бъдат длъжни да представят издадена електронна винетка или доказателство за извършено плащане при проверка. Наличието им ще се установява от контролните органи по електронен път. Това съобщиха от пресцентъра на  Министерство на регионалното развитие и благоустройството . Това предвижда проект на Наредба за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние, публикувана от МРРБ за обществено обсъждане. \r\nОт 1 януари 2019 г. хартиените винетни стикери ще бъдат заменени с електронни като цените няма да бъдат променяни. За леките автомобили се въвежда и уикенд винетка, която ще важи от 12.00 часа в петък до 23.59 часа в неделя на същата седмица. До 16 август винетка ще трябва да имат и водачите на тежкотоварни автомобили, а след тази дата те ще плащат тол такса. \r\nВ проекта на наредбата е доразвита уредбата относно начините и местата, на които потребителите ще могат да плащат пътни такси. Това ще може да става в брой, по банков път или с карта, в обекти за продажба, разположени на граничните контролно-пропускателни пунктове или в близост до тях, в областните градове на страната, по протежение на платената пътна мрежа, както и чрез терминали за самотаксуване.  \r\nЕлектронната винетка ще съдържа уникален идентификационнен номер, данни за регистрационния номер на пътното превозно средство, държавата, в която то е регистрирано, неговата категория, датата на плащане и период на валидност. Тя ще се изпраща под формата на електронно съобщение на имейл адрес, в случай че такъв е посочен при купуването ѝ. Тя ще се отразява и в електронната система за издадените винетки, поддържана от Агенция „Пътна инфраструктура“.  \r\nАвтомобилите над 3.5 т ще плащат тол такса на база изминато разстояние след 16 август 2019 г. \r\nОсновният механизъм на отчитане на тежкотоварните автомобили ще е посредством монтирано бордово устройство, което изпраща данни, необходими за изчисляване дължимата сума. Водачите, които нямат такова устройство, ще могат да платят тол такса посредством еднократна маршрутната карта.  \r\nВ проекта на наредбата са регламентирани и изискванията, на които трябва да отговарят доставчиците на услуги за електронно събиране на такса за изминато разстояние, за да бъдат вписани в националните електронни регистри. \r\nПроектът на документа може да бъде намерен на интернет страниците на Министерството на регионалното развитие и благоустройството и на Агенция „Пътна инфраструктура“, както и в Портала за обществени консултации.", "date": "2018.11.01", "title": "МРРБ: Шофьорите няма да са длъжни да показват бележки за платена електронна винетка при проверка на пътя"}
{"url": "http://www.focus-news.net/news/2018/11/01/2585295/radio-svobodna-evropa-makedoniya-podnoviha-direktnite-poleti-mezhdu-skopie-i-atina-sled-poveche-ot-deset-godini.html", "text": "В четвъртък Македония и Гърция подновиха директните полети помежду си след повече от едно десетилетие, предава  македонската редакция на Радио „Свободна Европа“ . \r\nАвиосъобщенията бяха прекъснати, след като предходното македонско правителство на ВМРО-ДПМНЕ преименува летището в Скопие на „Александър Велики“. Настоящите власти на западната ни съседка пък решиха то да се казва Международно летище Скопие през февруари в знак на добра воля за разрешаването на спора за името между двете страни. \r\nПолети между Атина и Скопие ще има два пъти седмично. Според информацията на изданието, вицепремиерът по европейските въпроси на Македония Буяр Османи и заместник-министърът на външните работи на Гърция Йоргос Катругалос ще са на борда на първия полет. Преди това те ще разговарят за двустранните отношения, Договора от преспа и произтичащите от него задължения в Атина. \r\nПревод и редакция:", "date": "2018.11.01", "title": "Радио „Свободна Европа“ (Македония): Подновиха директните полети между Скопие и Атина след повече от десет години"}
{"url": "http://www.focus-news.net/news/2018/11/01/2585298/plovdiv-zhitelite-na-chetiri-sela-ot-oblastta-sa-s-narusheno-vodopodavane-zaradi-avarii.html", "text": "Жителите на четири села в Пловдивска област са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са абонатите от селата Беловица, Царимир, Розино и Три могили. Не е посочен краен срок за отстраняване на авариите и за възстановяване на нормалното водоподаване към засегнатите домакинства. \r\nЕкипите на водоснабдителното дружество отстраняват аварии на територията на градовете Карлово и Пловдив. Без вода са живущите в района на ул. „Дъбенско шосе“ в град Карлово, също домакинствата в района на улица „Равнища“ в град Пловдив. Поради възникнала авария е нарушено и водоподаването в района на хижа „Здравец“. \r\nТони МИХАЙЛОВ", "date": "2018.11.01", "title": "Пловдив: Жителите на четири села от областта са с нарушено водоподаване заради аварии"}
{"url": "http://www.focus-news.net/news/2018/11/01/2585297/sliven-s-bogata-programa-v-kotel-shte-bade-otbelyazan-praznika-na-grada.html", "text": "Град Котел посреща своя празник – 1-ви ноември с богата културна програма. Това съобщиха от пресцентъра на  Общината . Празникът започна със Света литургия в храм „Св. Троица“ и тържествено заседание на Общински съвет – Котел. Там на церемония ще бъде връчено почетното звание на Община Котел. От 11.00 часа на пл. „Възраждане“ ще започне тържествената церемония по случай Деня на народните будители и празника на града. Програмата продължава с възстановка - Пресъздаване на събития от периода на Българското възраждане, която ще бъде с начален час 11.30 часа отново на пл. „Възраждане“. От 12.15 часа в малката зала на НЧ „Съгласие-Напредък-1870“ ще се проведе среща– разговор с проф. дин Иван Русев на тема: „За някои неизвестни и малко известни моменти от стопанската и културната история на Котел през Възраждането“. От 15.00 часа във фоайето на експозиция „Котленски възрожденци“ ще бъде открита фотоизложбата „Спомени от Котел – архивни изображения от началото на ХХ век“, а от 16.00 ч. е представянето на монографията на Валентин Княжевич „Кара Танас – войводата от Катунище“. В 17.30 часа ще се състои рецитал в залата на Младежки дом по случай празника. В него ще се включат ученици от клуб „Млад възрожденец“ към СУ „Г. Ст. Раковски“ и битовата група към НЧ „Съгласие-Напредък-1870“. От 18.30 часа ще започнат празничните илюминации. \r\nНа 2 ноември от 16.30 часа в залата на Общински съвет – Котел ще се проведе представяне на Република Италия с тема: „Очарованието на Италия – вкус и ритъм“. Европейският ботуш ще бъде представен с презентация и кулинарна дегустация, които ще оставят приятен спомен на всеки един, докоснал се до тях.", "date": "2018.11.01", "title": "Сливен: С богата програма в Котел ще бъде отбелязан празника на града"}
{"url": "http://www.focus-news.net/news/2018/11/01/2585296/blagoevgrad-pred-oblastnata-direktsiya-na-mvr-shte-se-provede-brifing-po-povod-izdirvaniya-18-godishen-mladezh.html", "text": "Пред Областната дирекция на МВР ще се проведе брифинг по повод издирвания 18-годишен младеж. Това съобщиха от  ОДМВР - Благоевград . Брифингът ще се състои от 11.00 часа пред сградата на областната дирекция. На него ще бъде оповестена допълнителна информация по случая с издирвания 18-годишен младеж.", "date": "2018.11.01", "title": "Благоевград: Пред Областната дирекция на МВР ще се проведе брифинг по повод издирвания 18-годишен младеж"}
{"url": "http://www.focus-news.net/news/2018/11/01/2585300/anton-kutev-bsp-s-promenite-v-mediyniya-zakon-za-parvi-pat-pr-aktsiya-se-pravi-prez-zakonodatelstvo.html", "text": "Може би моята практика не е достатъчно голяма, но за първи път ПР акция се прави през законодателство. Това каза зам.-председателят на ПГ на БСП Антон Кутев в дебатите по гласуването на окончателни промени в Закона за задължителното депозиране на печатни и други произведения, предаде репортер на  Агенция „Фокус“ . „За мен това е опит да се работи върху изсветляването на медиите, който има по-скоро друг характер и цел. Целта е да се изсветли един собственик на медии, които иска да докаже, че той не е монополист“, посочи той. „Всеки нормален прочит на тази работа казва, че той не е монополист и това е ясно. Не виждам защо този медиен трик трябва да минава през законодателство“, коментира Антон Кутев. „Текстовете са във вярна посока, по принцип искат да направят изсветляване. Не съм убеден, че в рамките на сегашното законодателство, е възможно да се направи значително по-голямо изсветляване. Не знам какви са текстовете, които да направят така, че да излязат действителните собственици на медиите. Текстовете в този си вид няма да сработят“, обясни зам.-председателят на ПГ на БСП. „Логиката как медиите зависят от властта и с тези текстове продължава да бъде неясна“, каза още Антон Кутев. \r\nБиляна ИВАНОВА", "date": "2018.11.01", "title": "Антон Кутев, БСП: С промените в медийния закон за първи път ПР акция се прави през законодателство"}
{"url": "http://www.focus-news.net/news/2018/11/01/2585299/vitsepremierat-valeri-simeonov-shte-napravi-izyavlenie-v-ministerskiya-savet.html", "text": "Вицепремиерът Валери Симеонов ще направи изявление в Министерския съвет в 11.20 часа. Това съобщиха за  Агенция „Фокус“  от  пресофиса  на вицепремиера.", "date": "2018.11.01", "title": "Вицепремиерът Валери Симеонов ще направи изявление в Министерския съвет"}
{"url": "http://www.focus-news.net/news/2018/11/01/2585303/chez-razpredelenie-podobryava-elektrozahranvaneto-na-naseleni-mesta-v-obshtinite-byala-slatina-i-vratsa.html", "text": "ЧЕЗ Разпределение България стартира модернизация на електропрород 20 kV „Сокол“, който доставя електроенергия на селата Бъркачево, Соколаре, Враняк и Габаре в община Бяла Слатина, както и на с. Върбица в община Враца. Компанията ще извърши реконструкция и монтиране на автоматизирани дистанционни управляеми устройства, с което ще се подобри сигурността и качеството на електрозахранването в района. Това съобщиха от пресцентъра на  ЧЕЗ . Инвестицията в проекта е на стойност близо 120 хиляди лева. \r\nАвтоматизираните устройства, ще индикират участъка с късо съединение. Същевременно автоматично ще отделят повредения участък от електропровода, като по-голямата част от клиентите, захранвани от него, ще остават незасегнати от аварията. Всичко това ще доведе и до много по-бърза реакция от страна на дружеството при евентуални повреди и много по-кратко времетраене на безтоковите паузи.  \r\nС цел осигуряване на безопасна работа на служителите по време на реконструкцията и защитата на живота и здравето им, компанията ще извърши планирани изключвания на електрозахранването в посочените села на 6, 8 и 9 ноември от 08.30 до 17.00 часа.  \r\nПодобрителни дейности ще се извършват и по електропровода, захранващ населени места в общините Петрич и Сандански. В резултат се налагат изключвания на електрозахранването на 5 ноември, в рамките на работния ден, в селата Враня, Капатово, Катунци, Петрово, Хърсово, Бельово, Голешево, Горно Спанчево, Ковачево, Кромидово, Левуново, Лехово, Ново Ходжово, Ново Кономлади, Пиперица, Пирин, Хърсово, Яново, Черешница и в Леярски цех, с. Ново Делчево. \r\nНа разположение на клиентите е мобилната версия на сайта на ЧЕЗ www.m.cez.bg. В секция Е-услуги, меню „Аварии и текущи ремонти“ клиентите имат възможност да получат информация в реално време за непланираните прекъсвания на електрозахранването в техния район, както и очакваното време за неговото възстановяване. Информация за прекъсванията на електрозахранването може да се получи и на денонощната телефонна линия 0700 10 010.", "date": "2018.11.01", "title": "ЧЕЗ Разпределение подобрява електрозахранването на населени места в общините Бяла Слатина и Враца"}
{"url": "http://www.focus-news.net/news/2018/11/01/2585292/rumen-petkov-abv-aets-belene-e-strategicheski-vazhna-za-balgariya-tya-e-edinstveniyat-variant-da-osigurim-evtin-tok-za-bita-i-biznesa.html", "text": "АЕЦ „Белене“ е стратегически важна за България. Тя е единствения вариант да осигурим евтин ток за бита и бизнеса. За съжаление само ние бяхме последователни в това отношение. Защото, ако  през 2008 година бяхме започнали да изграждаме централата в Белене, днес единия блок вече щеше да работи и до 2023 година, най-късно,  и двата блока щяха да функционират. Това зави в ефира на БНТ председателят на АБВ Румен Петков, съобщиха от пресцентъра на  ПП АБВ . „Станишев спря проекта, а първото правителство на Борисов практически го затвори. Сега с голямо забавяне, в което няма никакво съмнение, ние тръгваме да реализираме един стратегически за България проект. Според анализ на БУЛАТОМ от лятото е ясно, че енергоносителите в региона, като цяло, са недостатъчни, а ние продължаваме да се чудим да изграждаме ли допълнителна ядрена мощност“, заяви той. По думите му енергията от ядрените централи е най-екологично чиста и най-евтина, така  че именно нейното участие в микса, който формира крайната цена на тока е това, което позволява на домакинствата и бизнеса в България, да продължат да издържат на все по-нарастващите цени на енергоносителите.  \r\nРумен Петков бе призован за коментар и по случая „Хашоги“. Според него реакцията на водещите световни демокрации срещу  зверското престъпление,  е замъглена от финансовите договори, които те имат със Саудитска Арабия, което нарушава всякакви принципи, върху които се крепят устоите на демократични държави и обединения като САЩ и ЕС. „В случая говорим за жестоко убит човек. За убит журналист и смазване на свободата на словото, а срещу това престъпление стоят 410 милиарда долара договор и президент като Доналд Тръмп , който казва, че за него са важни парите, а не свободата на словото. Не може и европейска Франция – люлката на демокрацията на Стария континент,  да има президент, който казва, че има 1.5 млрд. долара  или евро договори  със Саудитска Арабия, и че те са му много важни. Щом тези пари са толкова важни, тогава тези световни лидери да излязат и да кажат: „Ние приемаме манталитета на Сталин, на Хитлер“. Така поне ще стане ясно, че за тях убийството на журналиста няма никакво значение“, заяви председателя на АБВ.  \r\n„Има и втори въпрос. Аз не разбирам българските институции в случая! Те мълчат. АБВ иска нашето правителство в ЕС, да предложи замразяване на всички отношения със Саудитска Арабия. Искаме нашето правителство да каже в НАТО: „Точка! Никакви доставки на оръжие няма да изпълняваме за тази страна, защото там убийството на журналист се възприема, като нещо нормално“.  \r\nПо време на участието си Петков бе призован за мнение и относно арестите в агенцията, която дава българско гражданство на чужденци. По негово мнение процеса трябва да бъде далече по-регулиран и с ясни правила, така че да не позволява корупционни практики. „Опитите за внушения, че сега прокуратурата изпълнява политическа поръчка са нелепи. Това, което сега е  по-важно е да има единен стандарт, в който да е заложено ясно, какво разбираме ние под български произход. Нали разбираме, че седем министерства и три агенции да бъдат ангажирани с това, да удостоверят дали кандидата за българско гражданство отговаря на неясните критерии, създава корупционна среда, която няма как да бъде заобиколена “, посочи той и попита, защо парламентарната комисия, която е натоварена с това да следи за работата на агенцията не е упражнила никакъв контрол.", "date": "2018.11.01", "title": "Румен Петков, АБВ: АЕЦ „Белене“ е стратегически важна за България, тя е единственият вариант да осигурим евтин ток за бита и бизнеса"}
{"url": "http://www.focus-news.net/news/2018/11/01/2585305/pregled-na-osnovnite-temi-vav-varnenskiya-pechat.html", "text": "„Петима висши държавници се срещат във Варна“. Това е заглавие на първа страница в днешния брой на варненския вестник  „Черно море“ . Министър-председателят Бойко Борисов ще бъде домакин на четиристранната среща на високо равнище между България, Гърция, Румъния и Сърбия на 2 ноември в резиденция „Еквсиноград“. Това съобщават от правителствената пресслужба. Премиерите Бойко Борисов, Алексис Ципрас, и Виорика Дънчила и президентът на Сърбия Александър Вучич ще обсъдят развитието на съвместните инфраструктурни проекти в контекста на свързаността на Балканите. Фокус на срещата ще бъде и задълбочаването на регионалната стабилност, както и актуални европейски проблеми. По-късно лидерите от формата ще проведат работен обяд, в който ще участва и министър-председателят на Израел Бенямин Нетаняху. „Няма вливане на непречистени води по варненските плажове“ е друго водещо заглавие в броя. Наказателните постановления за глоби в размерна 119 400 лева бяха издадени през лятото на замърсители на Черноморието ни от Басейнова дирекция, каза на среща с журналисти директорът на Басейнова дирекция „Черноморски район“ инж. Десислава Консулова. По повод Международния ден на Черно море бяха изнесени данни за периода юни-август, от които става ясно, че сериозни нарушения през активния летен сезон не е имало. „7 души са загинали в пожари във Варненско през тази година“ е друго заглавие във варненския вестник. 7 души са загинали в пожари, възникнали на територията на Варненска област през 2018 г., обяви Тихомир Тотев, директор на Регионална дирекция „ Пожарна безопасност и защита на населението“. Последният случай е само отпреди 3 дни – трудова злополука, при която моряк загина в пожар, възникнал при ремонт на кораба „Българка“. От началото на годината са регистрирани 3119 пожара във Варненско, като 1/5 от тях са с преки материални загуби. Отчетени са общо 104 запалени контейнера за смет, като в повечето случаи се касае за хулигански прояви от страна на младежи. Комисар Тотев съобщи също, че са постъпили 90 лъжливи сигнала за пожари, но част от тях били добронамерени, пише още в изданието.", "date": "2018.11.01", "title": "Преглед на основните теми във варненския печат"}
{"url": "http://www.focus-news.net/news/2018/11/01/2585302/ministar-krasimir-valchev-dnes-e-praznik-koyto-ni-napomnya-za-duhovniya-i-prosvetitelski-razmah-na-edna-hilyadoletna-traditsiya-na-trud-i-uporstvo.html", "text": "Денят на народните будители е празник, който ни напомня за духовния и просветителски размах на една хилядолетна традиция на труд и упорство и ни прави още по-отговорни към бъдещето. Това казва министърът на образованието и науката Красимир Вълчев в поздравителен адрес по повод Деня на народните будители, съобщиха от пресцентъра на  Министерството . В поздравителния адрес на министър Вълчев е посочва още:  \r\n„В този ден трябва да си кажем, че както свободата, така и знанието, науката, успехът и възходът трябва да бъдат извоювани и спечелени от всяко следващо поколение отново и отново. И всяко поколение трябва да се погрижи, като подготви по най-добрия начин своите деца, за да продължат по този нелек, но верен път към успеха. \r\nВ това отношение най-важна е ролята на образованието и възпитанието. А те се градят на доброто взаимодействие между двете най-важни страни в този процес - учителите и родителите. \r\nВсички, които днес подготвят бъдещите поколения чрез наука, образование, творчество, възпитание, са последователи на българските будители. На тях се полага и уважение, и разбиране, и подкрепа, и възхищение. За мен учителите са тихите герои в класната стая. Нека не си спомняме само в един ден от годината за тях, за отговорността и всеотдайността им и да им пожелаем да продължават да вдъхновяват и да поддържат живо любопитството на младите хора към знанието и науката. \r\nДнес първата ни мисия е нито едно дете да не бъде лишено от най-голямата ценност – \r\nобразованието. Българското правителство и Министерството на образованието и науката полагат все по-големи усилия за привличане на децата и учениците в образователната система. За формирането на образовани, мислещи, осъзнати и креативни личности са необходими целенасочени усилия, обществена ангажираност и уважение към нашите учители и преподаватели. От образованието на нашите деца зависи развитието на България. Една от важните стъпки, които предприемаме, е да осигурим издигането на преподавателския, изследователския и творческия труд. \r\nНие не знаем със сигурност какви ще са професиите на бъдещето, но сме убедени, че само образованието гарантира на следващите поколения успешна реализация и справяне с \r\nпредизвикателствата на технологичното развитие. Пожелавам на всички учители, радетели за просвета и наука, творци и учени здраве и успехи! Честит празник на всички съвременни будители!“", "date": "2018.11.01", "title": "Министър Красимир Вълчев: Днес е празник, който ни напомня за духовния и просветителски размах на една хилядолетна традиция на труд и упорство"}
{"url": "http://www.focus-news.net/news/2018/11/01/2585294/prezidentat-rumen-radev-prie-pochetniya-stroy-na-natsionalnata-gvardeyska-chast-po-povod-denya-na-narodnite-buditeli.html", "text": "Президентът и върховен главнокомандващ на Въоръжените сили Румен Радев прие почетния строй на Националната гвардейска част по повод 1 ноември - Ден на народните будители, предаде репортер на  Агенция „Фокус“ . По случай празника се проведе традиционна церемония по издигане на националния флаг пред президентската институция.  \r\nДаяна ДЮЛГЕРОВА", "date": "2018.11.01", "title": "Президентът Румен Радев прие почетния строй на Националната гвардейска част по повод Деня на народните будители"}
{"url": "http://www.focus-news.net/news/2018/11/01/2585304/do-5-noemvri-shte-mozhe-da-se-kandidatstva-za-tretite-godishni-nagradi-v-turizma.html", "text": "До 5 ноември 2018 г. (понеделник) Министерството на туризма ще приема кандидатури за Годишните награди в туризма. Това съобщиха от пресцентъра на  Министерство на туризма . Кандидатстването се извършва през онлайн платформа  , където са описани всички условия, на които е необходимо да отговарят участниците. Министерство на туризма измества датата по молба на общини и организации, които да имат време да подготвят своите кандидатури.   \r\nКандидатурите за наградите се подават в професионални и журналистически категории, като има и обособена група за общини. Общините могат да се състезават за статуетки в категориите за планински, морски, СПА и културно-исторически туризъм. Представителите на медиите имат възможност да мерят сили за материали на тема туризъм в печатни медии, онлайн медии, интернет блог, радио и телевизия. В художествените категории за участие в конкурса има право да кандидатства по един представител от медия в една категория. \r\nСлед изтичане на крайния срок кандидатите, които отговарят на критериите, ще бъдат обявени на сайта на наградите и за тях ще започне гласуването. Важно условие е, че всеки участник може да се включи в надпреварата с едно свое предложение в рамките на една категория. \r\nЧрез онлайн вот ще се избират победителите във всяка категория. Всеки може да гласува еднократно за един участник в рамките на една категория (отчита се едно гласуване от всеки IP адрес), но може да се подкрепи кандидат от всяка категория. Експертите ще следят внимателно да не се допуска манипулиране и нерегламентирано генериране на гласове. Подобни опити ще повлияят негативно за класирането на съответния кандидат. \r\nКатегориите, за които може да се подават заявления за участие, са:  \r\n1. „Туристическа атракция/обект“;  \r\n2. „Туристическо събитие“;  \r\n3. „Духът на България“;  \r\n4. „Специализиран туризъм“;  \r\n5. „Туристическа дестинация“;  \r\n6. „Иновации“;  \r\n7. „Журналистически материал на тема туризъм в България в печатна медия“; \r\n8. „Журналистически материал на тема туризъм в България в онлайн медия“; \r\n9. „Журналистически материал на тема туризъм в България в интернет блог“; \r\n10. „Журналистически материал на тема туризъм в България в радио“; \r\n11. „Журналистически материал на тема туризъм в България в телевизия“; \r\n12. „Община за планински туризъм“; \r\n13. „Община за морски туризъм“; \r\n14. „Община за балнео- и СПА туризъм“; \r\n15. „Община за културно-исторически туризъм“; \r\n16. Голямата награда - „Изборът на българите”, се определя сред всички обекти, включени  в „100-те национални“ и „50-те малко познати места“. \r\nЦелта на конкурса е да насърчи развитието на българския туризъм чрез популяризиране на туристическите обекти и дестинации, повишаване на конкурентоспособността и качеството на туристическата услуга. Конкурсът ще стимулира също така и въвеждането на иновативни практики в отрасъла с цел постигане на по-висока ефективност в предлагането на туристическите услуги. \r\nПризьорите ще бъдат обявени на официална церемония на 11 декември 2018 г.", "date": "2018.11.01", "title": "До 5 ноември ще може да се кандидатства за Третите годишни награди в туризма"}
{"url": "http://www.focus-news.net/news/2018/11/01/2585301/ministar-vladislav-goranov-nay-veroyatno-koledni-dobavki-za-pensioneri-shte-ima.html", "text": "Най-вероятно коледни добавки за пенсионери ще има. Това стана ясно от думите на финансовия министър Владислав Горанов в интервю за „Тази сутрин” по  бТВ . Те ще са като тези за Великден. Тогава по 40 лв. за празника получиха най-възрастните с пенсии до до 321 лв., колкото в момента е линията на бедност. Държавата ще задели около 50 млн. лв. от бюджета за добавките. \r\nОтносно искането на бизнеса да отпадне втората година от майчинството Горанов смята, че това не е нужно, но уточни, че догодина се запазва размерът на обезщетението за този период – 380 лв. на месец. \r\nПредпоставки за предсрочни избори няма, призивите за това са болни амбиции на хора, които не са готови да управляват, коментира още Горанов. \r\n\"Няма смислена причина за хвърляне на държавата в политическа нестабилност. Поведението на вицепремиера Валери Симеонов извън думите му към майките за деца с увреждания, за които се извини, не дава повод за крайни действия”, уточни той. \r\nПо думите му, ако лидерът на НФСБ излезе от малката коалиция, това ще бъде предпоставка за нестабилност, а на този етап такива промени са нежелани. \r\nТой обяви още, че големите в една коалиция винаги страдат от действията на по-малките партньори.", "date": "2018.11.01", "title": "Министър Владислав Горанов: Най-вероятно коледни добавки за пенсионери ще има"}
{"url": "http://www.focus-news.net/news/2018/11/01/2585306/yordan-tsonev-dps-zakonoproektat-ni-za-mediite-ne-e-opit-za-piar-aktsiya-na-edno-litse-a-piar-aktsiya-na-balgariya.html", "text": "Законопроектът ни не е опит за пиар акция на едно лице, а пиар акция на България и на медийната среда. Това каза зам.-председателят на ПГ на ДПС Йордан Цонев в дебатите по гласуването на окончателни промени в Закона за задължителното депозиране на печатни и други произведения, предаде репортер на  Агенция „Фокус“ . „Благодаря за подкрепата за закона. Бъдете абсолютно уверени, че правим крачка за това медийната среда да изсветлее, да отговори на онези изисквания, които са справедливи, да подобрим оценките си- този закон е за това, а не да се прави пиар на този или онзи“, заяви той. „Ние като народни представители ще гледаме ли как неправителствени организации готвят доклади за медиите, които са абсолютно неверни или поне много спорно верни“, попита Йордан Цонев. „Не може да се правят класации, които категорично не отговарят на свободата на словото на България. Много журналисти и главни редактори също го потвърдиха в свои публикации и анализи по този повод“, обяви той. \r\nБиляна ИВАНОВА", "date": "2018.11.01", "title": "Йордан Цонев, ДПС: Законопроектът ни за медиите не е опит за пиар акция на едно лице, а пиар акция на България"}
{"url": "http://www.focus-news.net/news/2018/11/01/2585308/hurryiet-balgari-i-gartsi-se-stichat-na-shoping-v-odrin-tam-pechatat-balgaro-turski-razgovornitsi.html", "text": "Множество българи и гърци пътуват с автобуси до западната турска провинция Одрин през почивните дни, за да пазаруват, пише в един от главните материали на  онлайн изданието на вестник Hurryiet . \r\nЗаради силния интерес от съседните страни, търговците са поставили ценоразписи на български и гръцки на витрините на своите обекти, отбелязва изданието. Освен това са пуснати уеб страници за онлайн пазаруване на български и са напечатани малки българо-турски разговорници, които да помогнат на потенциалните клиенти от България и Гърция. \r\nКакто отбелязва вестникът, чужденците пътуват до Одрин само, защото стоките, които се продават там, са „по-евтини“ в сравнение с продуктите, които се продават в техните градове заради благоприятните за тях разлики в цените на валутите. \r\nГостите купуват най-вече плодове, зеленчуци и дрехи в откритите пазари, докато на пазара Араста те се интересуват от сувенири. От магазините по улица Сарачлар те си набавят козметика. Повечето от тези обекти в Одрин имат поне по един служител, който говори български или гръцки. \r\n„В този магазин продаваме стоки, които нормално струват 100 турски лири за 70-80. Затова те идват толкова от далеч, за да пазаруват“, обяснява Гюлюхан Али, която е български гражданин от турски произход. Тя работи в магазин за почистващи препарати. \r\nФуат Текин, който има магазин за козметични продукти на улица Сарачлар, една от най-оживените в Одрин, казва, че има множество клиенти от България и Гърция. \r\n„Нашите цени са много по-ниски от тези в безмитните магазини. Българите идват тук през почивните дни, докато гърците пътуват до Одрин през седмицата. Някои от нашите клиенти минават по два пъти месечно“, споделя Текин. \r\n„Дойдох в Одрин с няколко приятели. Първо, ние обиколихме града и сега пазаруваме. Всичко тук е по-евтино в сравнение с Гърция“, заяви Мария Пападопуло, която е дошла от гръцката провинция Солун. Преодоляване на езиковата бариера \r\nНеизбежно, местните и чуждестранните посетители имат проблеми с комуникацията заради езиковите бариери. За да бъдат преодоляни тези проблеми, търговските кооперативи са раздали български разговорници на съдържателите на магазини. \r\n„Имаме малък речник „за пазаруване“ с 250 български думи в него, с което помагаме на местните търговци. Съдържателите на магазини научават тези думи наизуст и по този начин общуват по-добре с клиентите. Скоро ще раздадем и подобен гръцки речник“, заяви Бюлент Рейсоглу, началник на кооператива на търговците в пазар Улус. \r\n„Когато клиент попита за цената на определен продукт, аз отварям речника, за да намеря съответната дума на български. По този начин ние общуваме по-добре“, обяснява Байрам Ихламур, местен търговец. \r\nЗа да привлекат повече клиенти в Одрин, те рекламират града чрез публични кампании и реклами на гръцки и български, съобщава кметът на Одрин Реджеп Гюркан. \r\n„Български посетител харчи средно по 100 лева (58$) за пазар, а гръцките клиенти харчат средно между 50 и 80 евро. Местните търговци и българските и гръцките посетители имат приятелски отношения. Ако клиентите нямат достатъчно пари в себе си, съдържателят на магазина казва „можете да ми платите следващия път“, обяснява още градоначалникът. \r\nТой отбеляза, че местните магазина са пуснали страници в интернет на български, които позволяват на потенциалните клиенти да проверяват цените онлайн. Предприятията също рекламират магазините си с постове на български и гръцки в социалните медии. \r\nПревод и редакция:", "date": "2018.11.01", "title": "Hurryiet: Българи и гърци се стичат на шопинг в Одрин, там печатат българо-турски разговорници"}
{"url": "http://www.focus-news.net/news/2018/11/01/2585309/plovdiv-politsiyata-zapochva-izpalnenieto-na-aktsiya-zima-predvideni-sa-reditsa-meropriyatiya-za-zasilvane-na-kontrola-varhu-shofyorite-prez-tseliya-mesets-noemvri.html", "text": "Започва акция „Зима” на „Пътната полиция” в Пловдив. Предвидени са редица мероприятия за засилване на контрола върху водачите през целия месец ноември, съобщиха за  Радио „Фокус“ – Пловдив  от ОДМВР. Акция „Зима“ ще премине в три етапа. Първият етап е до 10 ноември и ще бъде под надслов „За безопасно пътно превозно средство през зимата“. Вторият период ще продължи от 11 до 20 ноември, като кампанията е наречена „Пешеходци и водачи – за толерантност на пътя“. Третият период е до края на ноември, като кампанията е озаглавена „За безопасно шофиране през зимата“. През всички тези периоди е създадена организация за засилване на превантивната дейност, съобщиха още от Областната дирекция на МВР. \r\nРисков фактор през предстоящите зимни месеци е намалената светла част на денонощието и характерните за този сезон заледявания, заснежавания или хлъзгава настилка в резултат на дъжд. В тази връзка е много важно автомобилите на водачите да бъдат подготвени за тези условия. Затова част от мероприятията по време на акция „Зима“ ще са свързани със стриктни проверки на техническото състояние на автомобилите. \r\nОт Областната дирекция на МВР напомнят за задължението на водачите след 15 ноември да управляват със зимни гуми или гуми с дълбочина на протектора не по-малка от 4 мм. Санкцията за това нарушение е 50 лв. \r\nТони МИХАЙЛОВ", "date": "2018.11.01", "title": "Пловдив: Полицията започва изпълнението на акция „Зима”, предвидени са редица мероприятия за засилване на контрола върху шофьорите през целия месец ноември"}
{"url": "http://www.focus-news.net/news/2018/11/01/2585311/gl-insp-petko-kamburov-odmvr-varna-velosipedisti-i-vodachi-na-prevozni-sredstva-s-zhivotinska-tyaga-sa-vav-fokusa-na-parviya-etap-na-aktsiya-zima.html", "text": "Велосипедисти и водачи на превозни средства с животинска тяга са във фокуса на първия етап на акция „Зима“, която стартира във Варна. Пред  Радио „Фокус“ – Варна  началникът на сектор „Пътна полиция” гл. инспектор Петко Камбуров заяви, че основната цел на акция „Зима“, която продължава до 30 ноември, е ограничаване предпоставките за тежки катастрофи през есенно-зимния период на територията на Варна и областта. Кампанията протича в три етапа. В първия етап, от 1 до 10 ноември, вниманието на пътните полицаи ще бъде насочено приоритетно към спазване на законовите изисквания от страна на велосипедисти и водачите на превозни средства с животинска тяга. Най-често пътнотранспортните произшествия с каруци настъпват заради липсата на светлоотразители, не са редки случаите на пътни инциденти поради неправилното им движение на пътя и неправилния превоз на пътниците в тях. Всяко пътно превозно средство с животинска тяга трябва да има два бели или жълти светлоотразителя отпред, два червени светлоотразителя отзад, а при движение през нощта и при намалена видимост – отзад вляво светещо тяло, излъчващо бяла или жълта добре различима светлина. Светлоотразителите трябва да са разположени симетрично от двете страни на превозното средство. \r\nОт 11 до 20 ноември акцентът ще бъде поставен върху правилното поведение на пешеходците на пътя и на водачите на моторни превозни средства спрямо тях, а в рамките на третия етап, от 21 до 30 ноември, кампанията ще бъде фокусирана върху водачите на моторни превозни средства и техническата изправност на техните автомобили, както и готовността им за движение в зимни условия. В рамките на акцията са предвидени и засилени полицейски проверки за контрол над участниците в движението. \r\nДиана СТОЕВА", "date": "2018.11.01", "title": "Гл. инсп. Петко Камбуров, ОДМВР - Варна: Велосипедисти и водачи на превозни средства с животинска тяга са във фокуса на първия етап на акция „Зима“"}
{"url": "http://www.focus-news.net/news/2018/11/01/2585307/dimitar-nikolov-kmet-na-burgas-dnes-pochitame-onezi-hora-koito-posyavat-svobodata-v-sartseto-i-uma.html", "text": "„Днес почитаме онези хора, които посяват свободата в сърцето и ума\". Това казва кметът на Бургас Димитър Николов в поздравителен адрес по повод Деня на народните будители, съобщиха от пресцентъра на  Общината . В поздравлението на кмета Николов се посочва още:  \r\n„Преди да се роди, свободата трябва да узрее в сърцето и ума. А тя се посява там от хора като тези, които почитаме в днешния празничен ден. Нека помним имената на предишните и нека днешните будители живеят и работят с мисъл за България, да защитават правото да сме свободни в собствена страна, да съхраняват нашите език, вяра и култура. \r\nЧестит да е празникът за всички вас! Разчитам на съвременните бургаски будители да продължат да обличат в покритие самочувствието на бургазлии като знаещи и можещи хора!“", "date": "2018.11.01", "title": "Димитър Николов, кмет на Бургас: Днес почитаме онези хора, които посяват свободата в сърцето и ума"}
{"url": "http://www.focus-news.net/news/2018/11/01/2585313/sliven-52-godishen-mazh-e-zaginal-sled-voltova-daga-v-rayona-na-zhp-liniya-kray-selo-sadievo.html", "text": "52-годишен мъж е загинал след волтова дъга в района на жп линия край село Съдиево. Сигналът за инцидента е подаден на 31 октомври около 08.00 часа в РУ - Нова Загора. Съобщено е на телефон 112 за мъж, ударен от волтова дъга. Това съобщиха от  Областната дирекция на МВР – Сливен . От извършения оглед и проведените следствени действия полицейските служители са установили, че 52-годишен мъж от град Сливен рано сутринта заедно със свои приятели е отишъл на риболов на канал, разположен в землището на село Съдиево, общ. Нова Загора. При опит да пресече, намиращата се до канала жп линия, мъжът е закачил с въдицата си контактната мрежа над железопътните релси, при което се получава волтова дъга. Мъжът е починал на място. \r\nТялото е откарано за аутопсия. Назначена е съдебномедицинска експертиза по образуваното досъдебно производство.", "date": "2018.11.01", "title": "Сливен: 52-годишен мъж е загинал след волтова дъга в района на жп линия край село Съдиево"}
{"url": "http://www.focus-news.net/news/2018/11/01/2585310/prezidentat-rumen-radev-za-da-si-buditel-intelektualniyat-avtoritet-ne-stiga-tryabva-da-imash-dobavena-stoynost-ot-doblest-kurazh-i-posvetenost.html", "text": "За да си будител, интелектуалният авторитет не стига, трябва да имаш добавена стойност от доблест, кураж и посветеност. Това каза президентът Румен Радев по повод Деня на народните будители, предаде репортер на  Агенция „Фокус“ . „Събрали сме се да отбележим Деня на народните будители. Преди година споменах на тази дата, че будителят не е интелектуалец по европейски образец. Това е българска духовна категория. За да си будител, интелектуалният авторитет не стига, трябва да имаш добавена стойност от доблест, кураж и посветеност. Будителите са мисионерите на културата, морала и свободата“, каза той. В официалното си слово президентът посочи, че едни будят с таланта си, други с пример. „Едни пишат книги и играят на театралната сцена, а други пишат история и носят достойно своята роля на сцената на живота. Затова днес сред нас е Кристиaн, който посвети своите усилия за спасяването на последната теснолинейка в България, за да има транспорт за хората в Родопите. Тук е и софиянецът Пламен, който върши чудеса за училището в родното си село, тук е и планинският водач Орлин, който увлече стотици хора да носят на гръб материали високо в планината, за да изградят заедно животоспасяващ заслон. Тук сте и Вие, големите имена на българската култура и наука и хора с кауза, които нямат нужда от представяне“, обясни още президентът Румен Радев. \r\nДаяна ДЮЛГЕРОВА", "date": "2018.11.01", "title": "Президентът Румен Радев: За да си будител, интелектуалният авторитет не стига, трябва да имаш добавена стойност от доблест, кураж и посветеност"}
{"url": "http://www.focus-news.net/news/2018/11/01/2585319/d-r-plamen-konov-balgarski-veterinaren-sayuz-burgas-trihinelozata-e-parazitno-zabolyavane-pri-svinete-koeto-se-predava-i-na-choveka.html", "text": "Трихинелозата е паразитно заболяване при свинете, което се предава и на човека. Това каза за  Радио „Фокус“ – Бургас  д-р Пламен Конов, председател на Български ветеринарен съюз – Бургас. По думите му заразяването се случва в дивата природа при консумирането на трупове на животни, които са били заразени с трахинела. „Представляват микрочервейчета, които са локализирани в междумускулните пространства, а с течение на времето те капсулират“, поясни д-р Конов. Той каза още, че създадената капсула всъщност представлява проблем, тъй като тя нарушава движението на мускулните влакна и по този начин предизвиква болка. „Тези капсули могат да живеят в организма дълго време, дори цял живот. Когато заразено месо бъде изядено, капсулите от стомашните сокове се разтварят, червейчетата преминават по кръвен път и по този начин се локализират в мускулите на новия гостоприемник“, добави ветеринарят. Той уточни, че преди години се е извършвало изследване на месото от заклани прасета в кланици.„Към днешна дата това изследване също е задължително по закон, но кланиците вече са много, контролът става все „по-рехав“ и понякога е възможно да се получат „пробиви“, особено ако се извършват нелегални кланета“, поясни д-р Конов. \r\nМария ГЕОРГИЕВА", "date": "2018.11.01", "title": "Д-р Пламен Конов, Български ветеринарен съюз – Бургас: Трихинелозата е паразитно заболяване при свинете, което се предава и на човека"}
{"url": "http://www.focus-news.net/news/2018/11/01/2585314/parlamentat-reshi-mediite-zadalzhitelno-da-razkrivat-sobstvenitsite-si.html", "text": "Парламентът прие окончателни промени в Закона за задължителното депозиране на печатни и други произведения, внесени от ПГ на ДПС, предаде репортер на  Агенция „Фокус“ . Към наименованието на закона беше добавено и за обявяване на разпространителите и доставчиците на медийни услуги.  \r\nДепутатите решиха доставчиците на медийни услуги (вестници, списания, онлайн медии, информационни агенции, радиа и телевизии) ежегодно да подават в Министерството на културата декларация, която идентифицира действителния им собственик. В декларацията ще се упоменава дали собственикът заема публична длъжност, както и всяко получено финансиране през предходната година. Доставчиците на медийни услуги ще трябва да посочват и всички сключени договори с държавни или местни органи и с политически партии, и тяхната стойност. Действителният собственик ще се упоменава и на интернет страницата на медията.  \r\nИзмененията се отнасят и за разпространителите на периодични печатни произведения, които също ще трябва да идентифицират собствениците си в декларация. Ако едно лице използва повече от 1/3 от обектите за продажба в страната, Министерството на културата ще уведомява Комисията за защита на конкуренцията. \r\nГлобата за непопълване на декларации ще бъде от 10 до 15 хил. лева, а при повторно нарушение- от 20 до 30 хил. лева. Актовете за нарушение ще се съставят от длъжностни лица в Министерството на културата, а когато нарушителят не може да се установи ще се търси съдействието на МВР.  \r\nМинистерството на културата ще създаде и ще поддържа публичен регистър на доставчиците на медийни услуги и на разпространителите на периодични печатни произведения. Министерството трябва да създаде регистъра в едногодишен срок след влизането в сила на закона.  \r\nБиляна ИВАНОВА", "date": "2018.11.01", "title": "Парламентът реши медиите задължително да разкриват собствениците си"}
{"url": "http://www.focus-news.net/news/2018/11/01/2585316/prezidentat-rumen-radev-prizovavam-naroda-da-prebori-uninieto-mraka-bezrazlichieto-i-moralnata-kriza-za-da-prebade-balgariya.html", "text": "Призовавам народа да пребори унинието, мрака, безразличието и моралната криза, за да пребъде България. Това каза президентът Румен Радев по повод Деня на народните будители, предаде репортер на  Агенция „Фокус“ . „Преди месец призовах за национално единение, но това не е апел да запълним обществените разломи с примирение и безличие. Това е апел за борба, демокрация, справедливост, просветеност и свобода на словото“, каза той. Според него будители е имало и в най-мракобесните времена, има ги и днес. „Единението е всенародно усилие в името на високи цели, а будителството е пътят за неговото осъзнаване и сбъдване. Будителите родиха възраждането, за това вярвам, че съвременните будители също ще бъдат на висотата на историческото предизвикателство“, посочи още президентът Румен Радев.  \r\nЧестит празник!  \r\nДаяна ДЮЛГЕРОВА", "date": "2018.11.01", "title": "Президентът Румен Радев: Призовавам народа да пребори унинието, мрака, безразличието и моралната криза, за да пребъде България"}
{"url": "http://www.focus-news.net/news/2018/11/01/2585318/d-r-kostadin-koev-kmet-na-velingrad-na-tozi-den-se-preklanyame-pred-velikite-knizhovnitsi-blagodarenie-na-koito-sme-sahranili-svoyata-identichnost.html", "text": "„На този ден се прекланяме пред делото на великите книжовници, просветители и културни дейци, благодарение на които сме съхранили своята идентичност и национално самочувствие\". Това казва кметът на Община Велинград д-р Костадин Коев в поздравителен адрес по повод Деня на народните будители, съобщиха от  Общината . В изпратения до тях поздравителен адрес се казва още: „Пътят на българския народ е озарен от двамата братя Кирил и Методий, първоучителите, които със своето велико дело запалват искрата на просветата и културата. Убеден съм, че всички Вие – съвременните народни будители, успешно продължавате тяхното дело, съхранило вечния български дух и стремеж към овладяване на знанието. Днешните будители сте всички Вие – хилядите просветни и културни дейци, които все така всеотдайно дарявате знания на нашите деца и продължавате дейността на нашите възрожденци. Не преставайте да будите съзнанието на младото поколение за нашето наследство, което съхраняваме и разпространяваме през вековете за едно по-добро бъдеще на българския народ“", "date": "2018.11.01", "title": "Д-р Костадин Коев, кмет на Велинград: На този ден се прекланяме пред великите книжовници, благодарение на които сме съхранили своята идентичност"}
{"url": "http://www.focus-news.net/news/2018/11/01/2585320/montana-mototsikletist-e-postradal-pri-katastrofa-kray-zhp-prelez-na-bul-aleksandar-stamboliyski.html", "text": "Мотоциклетист е пострадал при катастрофа край жп прелез на бул. „Александър Стамболийски“, съобщиха от  ОДМВР - Монтана . Сигналът за инцидента е подаден на 31 октомври около 16.00 часа. Съобщено е, че в град Монтана района на жп прелеза на бул. „Александър Стамболийски“ е станала катастрофа между лек автомобили и мотоциклет. Катастрофирали са  46-годишен водач на лек автомобил „Пежо 307“ с русенска регистрация и  40-годишен мъж от Монтана, управлявал мотоциклет „Ямаха“ с монтанска регистрация. Пострадал е водачът на мотоциклета, който е настанен в МБАЛ „Д-р Стамен Илиев“ в Монтана с данни за счупване в областта на глезенна става, без опасност за живота.", "date": "2018.11.01", "title": "Монтана: Мотоциклетист е пострадал при катастрофа край жп прелез на бул. „Александър Стамболийски“"}
{"url": "http://www.focus-news.net/news/2018/11/01/2585324/banka-dsk-vavezhda-usluga-za-video-zhestov-prevod-za-klienti.html", "text": "Банка ДСК ЕАД, българското дъщерно дружество на Банка ОТП, въведе услуга за видео жестов превод за клиенти с увреден слух. Това съобщиха от пресцентъра на  Банка ДСК . Проектът е реализиран съвместно с фондация „Заслушай се“ и платформата „TotalK“ и стартира в пет офиса на банката в страната:  \r\n- на ул. „Цар Калоян“ № 1 в София \r\n- на бул. „Искърско шосе\" № 7 в София \r\n- на ул. „Христо Г. Данов“ № 6 в Пловдив \r\n- на бул. „Владислав Варненчик“ № 53-55 във Варна \r\n- на ул. „Васил Априлов“ № 12 в Бургас \r\nСпециализираната платформа е инсталирана на таблетни устройства, като обслужването на клиентите се осъществява посредством онлайн видео жестов превод в реално време. Връзката между служителя на банката в съответния клон и преводача е възможна чрез поставяне на слушалки към таблета. Така обслужването на хора, за които жестовият език е основна форма на комуникация, протича бързо и лесно. \r\nЗа да ползват услугата, клиентите могат да посетят директно някой от петте клона и да изберат опцията „Услуги с жестов превод“ от повикващата система, след което ще бъдат поканени на гише, обозначено със специален стикер. За по-голямо удобство, клиентите могат да заявят желанието си да ползват услугата предварително – чрез мобилно приложение TotalK, налично за Android, а скоро и за iOS. При получаване на подобна заявка жестовите преводачи уведомяват избраното от клиента поделение на банката и изпращат на клиента уникален код, който се въвежда на устройството на повикващата система на място в клона на банката.  \r\n„Като социално отговорна компания, Банка ДСК се стреми да подпомага пълноценното участие на хората с увреден слух в ежедневния живот, включително чрез улесняване на достъпа им до финансови продукти и услуги. Проектът интегрира възможностите и последните тенденции в развитието на новите технологии – стратегия, която банката следва като част от своята дигитална трансформация“, сподели г-жа Виолина Маринова, председател на Управителния съвет и главен изпълнителен директор на Банка ДСК.  \r\n„Инсталирането на специализираното приложение в клоновете на банката ще улесни значително общността на хората с увреден слух. Радваме се, че в лицето на Банка ДСК откриваме партньор със сериозен ангажимент към обществото и грижа за специфичните нужди на всеки клиент. Това е важна стъпка в посока равен достъп до услуги и информация, и осигуряване на повече възможности за глухите и слабочуващите хора в България“, допълни г-н Ашод Дерандонян, основател и председател на фондация „Заслушай се“.  \r\nЗа техническата реализация на проекта Банка ДСК работи съвместно с платформата „TotalK“, социален бизнес за предоставяне на услуги за достъпна среда на глухите хора в България. По този начин банката се присъединява към каузата за премахваме на бариерите между хората с увреден слух и чуващото общество.", "date": "2018.11.01", "title": "Банка ДСК въвежда услуга за видео жестов превод за клиенти"}
{"url": "http://www.focus-news.net/news/2018/11/01/2585322/vrachanskiyat-mitropolit-grigoriy-dnes-nie-pochitame-vsichki-slavni-geroi-koito-izgrazhdaha-pametta-na-naroda-ni-za-da-ya-ima-nashata-darzhava.html", "text": "В днешния ден ние почитаме всички тези наши славни герои, които пробуждаха в нашето минало заспалото съзнание на народа ни, изграждаха неговата памет, за да я има нашата държава, да просперира в добро и благоденствие Отечеството ни – България. Това казва Негово високопреосвещенство Врачанския митрополит Григорий в архипастирски благослов по случай Деня на народните будители, предаде репортер на  Агенция \"Фокус\" . В архипастирския благослов по случай Деня на народните будители се казва още: \"Възлюбени в Господа братя и сестри, преди близо три века един монах призова нашите предци да не се срамуват от своя род, а с гордост да опознават героичната си история. Свети Паисий Хилендарски живя в трудното време, когато нашето Отечество не беше самостоятелно, а част от друга империя, но българският дух трябваше да гори сред народа ни. Затова той се потруди и разкри миналото ни, като пробуди нашата нация и ѝ даде знанието, че ние, българите, сме наследници на славен род, на силно царство и мъдри владетели. След него множество други духовници сториха същото, усилвайки християнската вяра и патриотизъм сред дедите ни. Между тези народни будители беше и небесният наш покровител свети Софроний Врачански, който със своите трудове изграждаше твърдата вяра и българското самосъзнание сред нашето население. \r\nСега, когато светът потъва в своя глобализъм, ние имаме най- голяма нужда от народните будители. Днес някои от младите ни хора желаят да са носители на чужди традиции, подражатели на пошли пиршества, напълно неестествени за народния ни бит и душевност. Изминалата нощ илюстрира най-категорично всичко това. Нашите деца бяха накичени с грозната образност на смъртта, приобщавайки се към една карнавална кичозност. „Празник“,   напълно неосъзнат в пошлата му естетика на уж весел маскарад. Нов ритуал, нямащ нищо общо с Христовата етика и християнските ни традиции. \r\nДнешният ден ни изправя пред новите предизвикателства, където Църква, училище и общинска власт трябва да отговорим и спомогнем за изграждането на ново патриотично общество. Днес България се нуждае от своите нови будители, които да посеят небесния морал на Евангелието на нашия Господ Иисус Христос. Достойни учители на българската традиция, водачи на народа ни, които да разкрият силата на българския дух и достойнствата на новото обществото, изградено от доблестни хора. Българи, носещи в сърцата си Завета на дивния наш отец свети Йоан Рилски Чудотворец, който със силата на молитвите си крепи нашето Отечество! Честит и благословен Ден на народните будители!\".  \r\nНикола Петков", "date": "2018.11.01", "title": "Врачанският митрополит Григорий: Днес ние почитаме всички славни герои, които изграждаха паметта на народа ни, за да я има нашата държава"}
{"url": "http://www.focus-news.net/news/2018/11/01/2585321/v-shumen-tarzhestveno-be-otbelyazan-denyat-na-narodnite-buditeli.html", "text": "В Шумен тържествено бе отбелязан Денят на народните будители, предаде репортер на  Радио Фокус - Шумен . От името на кмета на Шумен Любомир Христов, областният управител проф.С тефан Желев, РУО, Шуменският университет, общинска администрация, образователни, обществени и патриотични организации бяха поднесени венци е цветя пред паметника на Нанчо Попов и в градинката пред НЧ \"Добри Войников\". Пред паметта на народните будители се поклониха учители, ученици и граждани. Във времето на книжовниците, просветителите и революционерите ни върна със словото си Вилиола Любенова, директор на ППМГ \"Нанчо Попович\". \"Най-важното послание на днешния ден е не само да помним нашите народни будители, не само да ги честваме, а най-вече да не преставаме да протяга ме ръка към тях, да ни възникват духовно\", каза Вилиола Любенова. Тя посочи, че от епохата на Възраждането Шумен винаги е бил средище на книжовност и знание. ППМГ \"Нанчо Попович\" в своята 190-годишна история е един от пазителите на този просветен дух. Стихове и песни представиха деца от група \"Сладкодумци\" към ЦПРЛ ОИК и от СУ \"Сава Доброплодни\". \r\nИвелина ИВАНОВА", "date": "2018.11.01", "title": "В Шумен тържествено бе отбелязан Денят на народните будители"}
{"url": "http://www.focus-news.net/news/2018/11/01/2585323/blagoevgrad-spetsializirana-politseyska-aktsiya-se-provezhda-po-izdirvaneto-na-18-godishniya-arestant-izbyagal-ot-speshnoto-otdelenie-na-bolnitsata-v-grada.html", "text": "Специализирана полицейска акция се провежда по издирването на 18-годишния арестант, избягал от Спешното отделение на болницата в Благоевград. Това каза на брифинг Димитър Кръстев, зам.-директор на ОД на МВР – Благоевград, предаде репортер на  Радио „Фокус“ – Пирин . В момента се извършва и вътрешна проверка, за да се установи как лицето е избягало от болничното заведение в областния център. Голям брой полицейски служители са ангажирани със случая, като се проверяват места и лица, които се свързват с избягалото момче. \r\nОчаквайте подробности! \r\nЛора КАЛЧЕВА", "date": "2018.11.01", "title": "Благоевград: Специализирана полицейска акция се провежда по издирването на 18-годишния арестант, избягал от Спешното отделение на болницата в града"}
{"url": "http://www.focus-news.net/news/2018/11/01/2585312/d-r-velka-voynova-odbh-kyustendil-2-460-e-broyat-na-registriranite-kone-na-teritoriyata-na-oblastta-ustanoveni-sa-razlichni-narusheniya-pri-otglezhdaneto-im.html", "text": "2 460 е броят на регистрираните коне на територията на област Кюстендил. Това каза пред  Радио „Фокус” – Кюстендил  д-р Велка Войнова от Областна дирекция по безопасност на храните – Кюстендил. Конете се отглеждат в общо 367 животновъдни обекта. В 269 животновъдни обекта се отглеждат от един до четири коня, в 39 обекта се отглеждат от пет до десет коня, а останалите обекти са с над 11 животни. „Всички животновъдни обекти, които да регистрирани на територията на Областна дирекция по безопасност на храните подлежат на официален контрол, в зависимост от анализа на риска и от утвърдената програма. Тази година беше година на засилени проверки на животновъдни обекти, в които се отглеждат коне”, каза д-р Велка Войнова. По думите ѝ още през месец април е направен анализ на животновъдните обекти, в които се отглеждат коне. „До момента сме извършили проверка на 93 обекта в областта, в които се отглеждат животни. Това е много повече от броя обекти, заложени в програмата за официален контрол”, каза д-р Войнова. Според нея още в началото е установено, че има проблем с движението на животните, със спазване на изискванията за идентификация и за хуманно отношение. При тези проверки са констатирани редица несъответствия, касаещи идентификация на животните, несъответствие на обекта с ветеринарномедицинските изисквания, спазване на хуманното отношение към животните. Връчени са 89 предписания, съставени са и 9 акта. \r\nВенцеслав ИЛЧЕВ", "date": "2018.11.01", "title": "Д-р Велка Войнова, ОДБХ - Кюстендил: 2 460 е броят на регистрираните коне на територията на областта, установени са различни нарушения при отглеждането им"}
{"url": "http://www.focus-news.net/news/2018/11/01/2585327/nikolay-tsonkov-bsp-ministerstvoto-na-otbranata-podgotvya-grabezh-zad-garba-na-parlamenta-i-grazhdanite-na-stoynost-180-mln-leva.html", "text": "Подготвя се поредният грабеж от Министерството на отбраната на стойност на 180 млн. лева зад гърба на парламента и гражданите. Това каза на брифинг депутатът от ПГ на БСП и член на Комисията по отбрана Николай Цонков, предаде репортер на  Агенция „Фокус“ . „На 19 август е обявена обществена поръчка за ремонт на Су-25. Изпращат се покани до две компании, в Беларус и Русия“, посочи той. „Буди недоумение защо само до тези две компании“, коментира Николай Цонков и уточни, че е върнат отговор само от Беларус. „Възниква въпросът- защо само една компания участва в поръчката? Виждаме състезание с един кон, грубо погазване на законите“, заяви депутатът от БСП. „Имаме български завод, който е специализиран, в ремонта на хеликоптери и самолети. Защо този завод не е поканен“, попита Николай Цонков. Според него сделката е оскъпена три пъти. „В отговор на мой въпрос от парламентарната трибуна вицепремиерът Красимир Каракачанов излъга грубо, като каза, че не е уведомен, че българският завод може да извърши такъв ремонт“, посочи той. „Това е безскрупулно харчене на парите на данъкоплатците и не знаем точно къде отиват парите“, заяви Николай Цонков. \r\nБиляна ИВАНОВА", "date": "2018.11.01", "title": "Николай Цонков, БСП: Министерството на отбраната подготвя грабеж зад гърба на парламента и гражданите на стойност 180 млн. лева"}
{"url": "http://www.focus-news.net/news/2018/11/01/2585325/tass-rusiya-nalozhi-sanktsii-na-ukrayna.html", "text": "Министър-председателят на Русия Дмитрий Медведев подписа постановление на правителството за въвеждане на специални икономически мерки по отношение на 322 украински граждани и 68 компании, съобщават от пресслужбата на Кабинета на министрите на Русия, предава  ТАСС . \r\nПостановлението на правителството №1300 е подготвено за реализация на съответстващия указ на президента на Русия Владимир Путин, подписано е на 1 ноември и вече е влязло в сила. \r\n„Въвеждат се специални икономически мерки по отношение на физически и юридически лица от Украйна, предвиждащи блокиране (замразяване) непарични фондове, непарични ценни книжа и имоти в Русия и забрана за прехвърляне на средства (изтегляне на капитал) извън Русия. Санкциите се разпространяват върху 322 физически и 68 юридически лица“, се казва в съобщение от правителството на Руската Федерация. \r\nСред тези, върху които се разпространяват ограниченията, са: \r\n•\tСинът на украинския президент Алексей Порошенко \r\n•\tМинистърът на вътрешните работи Асен Аваков \r\n•\tДиректорът на „Нафтогаз Украина“ Андрей Коболев \r\n•\tНачалникът на Генералния щаб на Въоръжените сили на Украйна Виктор Муженко \r\n•\tМинистърът на отбраната Степан Полторак \r\n•\tПредседателят на Върховната рада Андрей Парубий \r\n•\tЗаместник-ръководителят на администрацията на президента Константин Елисеев \r\n•\tБившият премиер на Украйна Арсений Яценюк \r\n•\tНационалистите Дмитрий Ярош и Олег Тягнибок \r\n•\tЛидерът на „Баткивщина“ Юлия Тимошенко \r\nОсвен това в списъка влизат съдиите от Конституционния съд на Украйна, депутатите от VIII състав на Върховната рада на Украйна, големи украински предприемачи, чиновници от администрацията на украинския президент, ръководители на органите на изпълнителната власт на Украйна и големи украински компании, както и юридически лица, контролирани от най-крупните бизнесмени в Украйна, се казва в изявлението на кабинета на министрите на Русия. \r\nСред 68-те юридически лица от Украйна, попадат под контрасанкциите най-вече предприятия от украинската химическа и металодобивна промишленост. В това число са ПАО „Азот“, ПАО „Днепразот“, ПАО „Укрхименерго“, ООО „Гликохим“, ООО „Междуреченский горно-обогатителний комбинат“, ПАО „Обединена горно-химическая компания“ и нейните филиали. \r\nРуската страна отбелязва, че въвеждането на руските контрамерки „цели да противодейства срещу недружествените действия по отношение на руски граждани и юридически лица от страна на Украйна, отмяна на ограниченията, въведени по-рано от украинската страна по отношение на тези лица и нормализация на двустранните отношения“. „Правителството на Русия си запазва правото да отмени въведените специални икономически мерки в случай, че Украйна отмени своите ограничителни мерки, въведени по отношение на руски граждани и юридически лица“, се казва в съобщението от руското правителство. \r\nПревод и редакция:", "date": "2018.11.01", "title": "ТАСС: Русия наложи санкции на Украйна"}
{"url": "http://www.focus-news.net/news/2018/11/01/2585329/sliven-oblastnata-direktsiya-po-bezopasnost-na-hranite-izze-kashkaval-s-plesen-prednaznachen-za-slivenski-uchilishta.html", "text": "Областната дирекция по безопасност на храните - Сливен извърши проверки по два сигнала за доставка на кашкавал с плесен в училища на територията на Сливен по схемата „Училищно мляко” в регламентираните за това срокове и процедури. Това съобщиха от  ОДБХ - Сливен . Откритите млечни продукти с нарушени опаковки са поставени под забрана от инспекторите и са насочени за унищожаване. \r\nПървият сигнал постъпва на 25 октомври 2018 г. в Областна дирекция по безопасност на храните - Сливен за доставка на кашкавал с плесен за учениците в Начално училище „Васил Левски” в града. Веднага е извършена проверка в училището. Установява се, че за периода 22-26 октомври 2018 г. са направени две доставки на български кашкавал от краве мляко по БДС 14:2010 от склад в Сливен, собственост на фирма със седалище Ямбол. \r\nПри проверката в учебното заведение са намерени бройки кашкавал в срок на годност от същата партида, цитирана в сигнала, произведени от фирма за млечни продукти в Хасково. Кашкавалът е бил с видими петна от плесен. Взетите проби за анализ са изследвани в лаборатория към ОДБХ-Сливен. Според протокола от лабораторния анализ е установено, че опаковката на кашкавала е неплътно прилепнала и страничните повърхности са покрити с плесен. \r\nОт склада в Сливен на 22 и 24 октомври 2018 са реализирани доставки за детски градини и учебни заведения на територията на града. В склада не са установени налични количества, тъй като остатъкът от тях е върнат в склад на фирмата в Ямбол. \r\nЗа установеното несъответствие с качеството на кашкавала, ОДБХ - Сливен информира с официални писма директора на ОДБХ - Ямбол, на чиято територия се намира склада на фирмата дистрибутор и директора на ОДБХ - Хасково, на чиято територия е предприятието производител на кашкавала, за предприемане на последващи действия. \r\nОДБХ - Ямбол извършва проверка в склад на фирмата дистрибутор. Установено е, че количеството кашкавал от Сливен и наличното количество в склада в Ямбол са върнати на предприятието производител в Хасково. От своя страна ОДБХ - Хасково извършва проверка в предприятието производител, при която не са открити налични количества от кашкавал от същата партида. За тази партида са представени лабораторни анализи от изпитване, при които не са установени несъответствия. В следствие на проверката е връчено предписание. \r\nВъв връзка с постъпил онлайн сигнал на 29 октомври 2018 за кашкавал с плесен в училище „Св. св. Кирил и Методий” в Сливен е извършена проверка в училището и е установено, че кашкавалът е от същата партида – доставен е в училището на 23 октомври 2018 г. от дистрибутора в Ямбол. При проверката млечните продукти с нарушени опаковки са поставени под забрана от инспекторите и са насочени за унищожаване. Директорът на ОДБХ - Сливен с официално писмо уведомява директорите на ОДБХ - Хасково и Ямбол за предприемане на последващи действия. \r\nДействията на БАБХ във връзка с качеството на млечни продукти по подадените сигнали продължават.", "date": "2018.11.01", "title": "Сливен: Областната дирекция по безопасност на храните иззе кашкавал с плесен, предназначен за сливенски училища"}
{"url": "http://www.focus-news.net/news/2018/11/01/2585330/stara-zagora-na-8-i-9-noemvri-2018-g-mobilni-punktove-shte-sabirat-opasni-bitovi-otpadatsi-v-grada.html", "text": "Община Стара Загора и фирма „БалБок Инженеринг“ АД стартират  съвместно Система за разделно събиране на опасни отпадъци от домакинствата. Това съобщиха от пресцентъра на  Община Стара Загора . \r\nСъбирането на опасни битови отпадъци е част от реализация на ангажимента, който общината има в изпълнение изискванията на Закон за управление на отпадъците, както и на политиката за насърчаване на устойчивото развитие. \r\nОсновните групи опасни отпадъци, които образуваме в нашите домове са: \r\nЖивачни термометри и ампули, живак; \r\nЛакове и бояджийски материали; \r\nДомакински препарати и химикали; \r\nМастила и замърсени опаковки; \r\nПрепарати за растителна защита; \r\nЛекарства с изтекъл срок на годност. \r\nОпасните отпадъци можем да познаем по символите за опасност, които са изобразени на опаковките им. \r\nВключването на отпадъци с опасни свойства в общия поток битови отпадъци влияе отрицателно върху здравето на хората, замърсява околната среда и нарушава нормалната експлоатация на депата и системите за оползотворяване на отпадъци. \r\nСистемата за разделно събиране на опасни битови отпадъци включва: \r\n1.Организиране на мобилни събирателни пунктове за приемане за последващо третиране на опасни битови отпадъци два пъти годишно с продължителност най-малко от два дни през всеки период. Датите и мястото за разполагане на мобилните събирателни пунктове се определят в срок до 31 януари на съответната година.  \r\n2.Приемане на опасни отпадъци от домакинствата, генерирани на територията на общината извън организиран мобилен събирателен пункт по заявка от страна на Община Стара Загора. \r\n3.Последващо транспортиране и третиране на приетите по време на работата на мобилните пунктове и по заявка опасни отпадъци от домакинствата. \r\n4.Провеждане на информационни кампании, вкл. изготвяне и отпечатване на информационни материали.  \r\nВ Мобилните пунктове гражданите могат да предават: \r\n1. Лекарства с изтекъл срок на годност; \r\n2. Живак, живачни термометри и други уреди, съдържащи живак; \r\n3. Лакове и бояджийски материали, разтворители; \r\n4. Остатъци от строителна химия – лепила, пяна, силикон и др.; \r\n5. Домакински препарати / битова химия; \r\n6. Фотографски материали; \r\n7. Киселини / основи; \r\n8. Мастила; \r\n9. Празни опаковки, обозначени със символите за опасност; \r\n10. Препарати за растителна защита и борба с вредители. \r\nОпасните отпадъци се приемат безвъзмездно.  \r\nЗа повече информация моля посетете http://www.balbok.com/bg/products/Natsionalna-sistema-za-sybirane-na-opasni-otpadytsi-ot-domakinstvata \r\nОбщина Стара Загора призовава гражданите да се включат в кампанията за предаване на опасни отпадъци от домакинствата.", "date": "2018.11.01", "title": "Стара Загора: На 8 и 9 ноември 2018 г. мобилни пунктове ще събират опасни битови отпадъци в града"}
{"url": "http://www.focus-news.net/news/2018/11/01/2585332/stara-zagora-nad-230-uchenika-se-vklyuchvat-v-bezplatnoto-obuchenie-po-informatika-v-grada.html", "text": "Над 230 са желаещите, които се регистрираха за по-малко от две седмици, в платформата www.4skills.eu, за участие в безплатното обучение по информатика в Стара Загора. Това съобщиха от пресцентъра на  Общината . Подробности за групите, графика, както и допълнителна информация ще бъдат дадени от организаторите на 5 ноември от 18.30 часа в зала „П. Р. Славейков“ на Община Стара Загора.  \r\n4-те модула на иновативното обучение ще запознаят старозагорските ученици от 5-и до 12-и клас с основите на програмирането, роботиката, виртуалната реалност, както и стъпките  на успешния стартъп. Полезните умения и знания ще бъдат давани от специалисти от съответните сфери.  \r\nИнициативата за безплатното обучение е на Община Стара Загора,  преподавателя по информатика Павлин Пеев, три от големите IT фирми у нас, както и на народния представител Радостин Танев.", "date": "2018.11.01", "title": "Стара Загора: Над 230 ученика се включват в безплатното обучение по информатика в града"}
{"url": "http://www.focus-news.net/news/2018/11/01/2585317/kyustendil-oblastnata-direktsiya-po-bezopasnost-na-hranite-e-reagirala-na-mnozhestvo-signali-za-nereglamentirano-dvizhenie-na-kone.html", "text": "Областната дирекция по безопасност на храните в Кюстендил е реагирала на различни сигнали по отношение на отглеждани коне. Това каза пред  Радио „Фокус” – Кюстендил  д-р Велка Войнова от Областна дирекция по безопасност на храните – Кюстендил. По думите ѝ е имало сигнал за нерегламентирано движение на коне на територията на жилищен комплекс „Бистрица”, където животните лесно и безпрепятствено са излизали на пътното платно. Имало е и случай на подаден сигнал за коне, намиращи се в близост до път Е-79. От село Раненци е подаден сигнал за 15 коня, които са пуснати извън животновъдния обект. Реакция е имало и относно сигнал за коне на пътя Кюстендил – София. „Във всеки случай, при който е получен сигнал, сме реагирали. Когато сме установявали чия собственост е животното, веднага е следвал акт за административно нарушение”, каза д-р Велка Войнова. По думите ѝ има създадена добра организация в Община Кюстендил, за извършване на съвместни проверки. Те се правят от служители на Областна дирекция по безопасност на храните, Районно управление на МВР и Общинско предприятие „Управление на общински имоти”. „Тези общи действия са разписани в работна карта. Най-често прилагахме тези мерки по отношение на животни от квартал „Изток”, каза д-р Велка Войнова. \r\nВенцеслав ИЛЧЕВ", "date": "2018.11.01", "title": "Кюстендил: Областната дирекция по безопасност на храните е реагирала на множество сигнали за нерегламентирано движение на коне"}
{"url": "http://www.focus-news.net/news/2018/11/01/2585328/ivan-totev-kmet-na-plovdiv-1-noemvri-e-povod-da-si-spomnim-za-delata-na-vsichki-balgari-koito-s-dalg-i-otgovornost-sa-rabotili-v-imeto-na-svoyata-rodina.html", "text": "„1 ноември – Ден на народните будители, е повод да си спомним за делата на всички българи, които с дълг и отговорност са работили в името на своята Родина, за нейното просвещение, свобода и национално осъзнаване\". Това се казва в поздравителния адрес на кмета на Община Пловдив инж. Иван Тотев по повод Деня на народните будители, съобщиха от пресцентъра на  Община Пловдив . „Честит празник и на съвременните български учени и изследователи, учители, писатели, журналисти, читалищни деятели, творци от всички сфери и поколения, будителите в най-широкия смисъл на думата. Хората, на които в значителна степен се дължи фактът, че българската култура, наука и образование отдавна имат своето европейско и световно признание. Първи ноември е тържество на нашата историческа памет, на националното ни самочувствие и съзнание, на българския дух. Честит празник на всички будители, които в днешните времена, продължават с вдъхновение и мисионерски плам да се грижат за културното и духовно съзряване на децата ни“, пише още в поздравителния адрес.", "date": "2018.11.01", "title": "Иван Тотев, кмет на Пловдив: 1 ноември е повод да си спомним за делата на всички българи, които с дълг и отговорност са работили в името на своята Родина"}
{"url": "http://www.focus-news.net/news/2018/11/01/2585334/plovdiv-54-godishen-mazh-e-zaginal-sled-katastrofa-na-bul-komatevsko-shose.html", "text": "54-годишен мъж е загинал по път за болницата след катастрофа на бул. „Коматевско шосе“, съобщи за  Радио „Фокус“ - Пловдив  говорителят на ОДМВР - Пловдив. В 05.00 часа тази сутрин е получена информация за катастрофа между два автомобила на бул. „Коматевско шосе“. По първоначални данни лек автомобил „Фолксваген“, управляван от 54-годишен водач, навлязъл в насрещното движение и се ударил с лек автомобил „Дачия“, управляван от 71-годишен шофьор. При огледа е установено, че произшествието е с материални щети. По-младият мъж обаче заявил, че не се чувства добре и е откаран от екип на Център за спешна медицинска помощ – Пловдив към болница. По пътя обаче мъжът починал. Обстоятелствата около случая се изяснят. \r\nМария РУСЕВА", "date": "2018.11.01", "title": "Пловдив: 54-годишен мъж е загинал след катастрофа на бул. „Коматевско шосе“"}
{"url": "http://www.focus-news.net/news/2018/11/01/2585336/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Множество българи и гърци пътуват с автобуси до западната турска провинция Одрин през почивните дни, за да пазаруват, пише в един от главните материали на  онлайн изданието на вестник Hurryiet . \r\nЗаради силния интерес от съседните страни, търговците са поставили ценоразписи на български и гръцки на витрините на своите обекти, отбелязва изданието. Освен това са пуснати уеб страници за онлайн пазаруване на български и са напечатани малки българо-турски разговорници, които да помогнат на потенциалните клиенти от България и Гърция. \r\nКакто отбелязва вестникът, чужденците пътуват до Одрин само, защото стоките, които се продават там, са „по-евтини“ в сравнение с продуктите, които се продават в техните градове заради благоприятните за тях разлики в цените на валутите. \r\nГостите купуват най-вече плодове, зеленчуци и дрехи в откритите пазари, докато на пазара Араста те се интересуват от сувенири. От магазините по улица Сарачлар те си набавят козметика. Повечето от тези обекти в Одрин имат поне по един служител, който говори български или гръцки. \r\n„В този магазин продаваме стоки, които нормално струват 100 турски лири за 70-80. Затова те идват толкова от далеч, за да пазаруват“, обяснява Гюлюхан Али, която е български гражданин от турски произход. Тя работи в магазин за почистващи препарати. \r\nФуат Текин, който има магазин за козметични продукти на улица Сарачлар, една от най-оживените в Одрин, казва, че има множество клиенти от България и Гърция. \r\n„Нашите цени са много по-ниски от тези в безмитните магазини. Българите идват тук през почивните дни, докато гърците пътуват до Одрин през седмицата. Някои от нашите клиенти минават по два пъти месечно“, споделя Текин. \r\n„Дойдох в Одрин с няколко приятели. Първо, ние обиколихме града и сега пазаруваме. Всичко тук е по-евтино в сравнение с Гърция“, заяви Мария Пападопуло, която е дошла от гръцката провинция Солун. Преодоляване на езиковата бариера \r\nНеизбежно, местните и чуждестранните посетители имат проблеми с комуникацията заради езиковите бариери. За да бъдат преодоляни тези проблеми, търговските кооперативи са раздали български разговорници на съдържателите на магазини. \r\n„Имаме малък речник „за пазаруване“ с 250 български думи в него, с което помагаме на местните търговци. Съдържателите на магазини научават тези думи наизуст и по този начин общуват по-добре с клиентите. Скоро ще раздадем и подобен гръцки речник“, заяви Бюлент Рейсоглу, началник на кооператива на търговците в пазар Улус. \r\n„Когато клиент попита за цената на определен продукт, аз отварям речника, за да намеря съответната дума на български. По този начин ние общуваме по-добре“, обяснява Байрам Ихламур, местен търговец. \r\nЗа да привлекат повече клиенти в Одрин, те рекламират града чрез публични кампании и реклами на гръцки и български, съобщава кметът на Одрин Реджеп Гюркан. \r\n„Български посетител харчи средно по 100 лева (58$) за пазар, а гръцките клиенти харчат средно между 50 и 80 евро. Местните търговци и българските и гръцките посетители имат приятелски отношения. Ако клиентите нямат достатъчно пари в себе си, съдържателят на магазина казва „можете да ми платите следващия път“, обяснява още градоначалникът. \r\nТой отбеляза, че местните магазина са пуснали страници в интернет на български, които позволяват на потенциалните клиенти да проверяват цените онлайн. Предприятията също рекламират магазините си с постове на български и гръцки в социалните медии. \r\n*** След продължителни дебати, парламентът на Косово не успя да приеме резолюция за диалога със Сърбия, пишат  всички косовски медии . \r\nПредседателят на Демократическата лига на Косово (ЛДК) Абдула Хоти посочи, че резолюцията съдържа само една точка, в която се отбелязва: „Територията на Република Косово е една и неделима и нито президента на Косово, нито някой друг имат мандат да преговарят за територията на Република Косово“. \r\nВъпреки това, управляващата Демократическа партия на Косово (ПДК)е излязла с предложение от шест точки, което да бъде включено в текста на резолюцията, с което парламента да изрази подкрепа за продължаването на диалога с Белград и да заяви, че ще се заеме с изграждането на вътрешен политически консенсус чрез платформата за диалога, в която ще бъдат изложени позициите на Косово. Освен това ПДК е предложила парламентът в Прищина да формира специален комитет от председателите на парламентарните групи, който да бъде натоварен с това да следи процеса на диалога. Този механизъм, според ПДК, трябва да бъде председателстван от представител на опозицията и редовно ще докладва на парламента. В последното предложение на Косово се потвърждава, че Конституцията на Косово, неговият суверенитет и териториалният му интегритет са ненарушими и че единство парламента на Косово има правото да взима решения по тези въпроси. \r\nKoha Ditore съобщава, че партиите ще направят още един опит да хармонизират текста на резолюцията в четвъртък, преди този, предложен от ЛДК, да бъде подложен на гласуване. \r\n*** Полицията в Северна Гърция използва сълзотворен газ и шокови гранати, за да разпръсне протест срещу убийството на грък от албанската полиция, което се случи в неделя в Южна Албания, пише  електронното издание на вестник Kathimerini . \r\nАлбанската полиция застреля Константинос Кацифас, който има двойно гражданство, през почивните дни, като обясни, че той е открил огън по органите на реда край село на етнически гърци. \r\nСлед това гръцкото правителство призова Албания да предостави по-подробна информация за смъртта на Кацифас, която стана причина за няколко протести, организирани от гръцки националистически групи. \r\nНяколкостотин души присъстваха на демонстрация в Солун късно в сряда, а сблъсъците възникнаха, когато правозащитните органи блокираха пътя към албанското консулство и спряха протестния марш. \r\n***  Съвместният македонско-гръцки комитет от експерти не може да започне работа преди ратификацията на Договора от Преспа в двете страни, заяви Зоран Заев в парламента, като предвиди, че това може да се случи през март, пише  електронното издание на вестник „Денешен“ . \r\nОтговаряйки на въпрос от депутата на ВМРО-ДПМНЕ Магдалена Манаскова във връзка с експертите, ангажирани в Съвместния интердисциплинарен експертен комитет, който трябва да бъде формиран от Македония и Гърция, Заев заяви, че част от членовете от македонска страна ще бъдат университетски професори и че за такива комисии никога не са правени конкурси. \r\n„Договорът прецизира в кои области ще работят комисиите. Целта е да отстраним всички онези работи, които предизвикват иредентизъм, или противоречат на желанието за изграждане на приятелство, взаимно признаване, приемане и други подобни, ние сме убедени, че чрез приятелството ще отворим други перспективи за много граждани, преди всичко, граждани и от Македония, и от Гърция, което определено ще бъде полезно във всички сфери на обществения живот“, заяви премиерът. \r\nНа забележката на депутата, Заев заяви, че може да бъде предложен експерт и че ако това се случи, комисията ще бъде допълнена. \r\n„Целта е чрез тези експертни комисии да извадим аргументите и на двете страни. Чрез аргументите и през философията на бъдещото приятелство, трябва да намерим начини“, обясни министър-председателят на Македония.", "date": "2018.11.01", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/11/01/2585338/sofiya-kolona-ot-avtomobili-s-dalzhina-ot-45-km-se-e-obrazuvala-na-avtomagistrala-trakiya-v-uchastaka-na-remontnite-deynosti-na-viadukta-pri-16-km.html", "text": "Колона от автомобили с дължина от 4.5 км се е образувала на автомагистрала „Тракия“ в участъка на ремонтните дейности на виадукта при 16 км, предаде репортер на  Агенция „Фокус“ .", "date": "2018.11.01", "title": "София: Колона от автомобили с дължина от 4.5 км се е образувала на автомагистрала „Тракия“ в участъка на ремонтните дейности на виадукта при 16 км"}
{"url": "http://www.focus-news.net/news/2018/11/01/2585337/smolyan-obshtinata-zapochna-aktsiya-za-premahvane-na-izlezlite-ot-upotreba-avtomobili-parkirani-na-obshtinski-tereni.html", "text": "Собствениците на 20 бракувани и излезли от употреба коли, които са паркирани на терени общинска собственост, получиха предписания да ги премахнат. Това съобщиха от пресцентъра на  Община Смолян . Това се случи след проверка от Община Смолян съвместно с ОДМВР. Органите на реда издираха собствениците, за да им бъдат връчени предписанията.  \r\nСобствениците на такива МПС е необходимо да предприемат действия за премесването им на терен, частна собственост или да ги предават в центрове за разкомплектоване. \r\nПри неизпълнение, излезлите от употреба МПС ще бъдат транспортирани до площадка за временно съхранение и разкомплектоване и на собствениците им ще бъдат налагани санкции, в размер от 300 до 1 000 лв. \r\nСъгласно Наредбата за управление на отпадъците в Община Смолян се забранява съхраняването на излезли от употреба МПС на терени, общинска собственост – тротоари, улици, площадки, обществени паркинги, зелени площи и др. Според Общината тези бракувани автомобили заемат паркоместа, пречат на движението и затрудняват фирмите за снегопочистване.", "date": "2018.11.01", "title": "Смолян: Общината започна акция за премахване на излезлите от употреба автомобили, паркирани на общински терени"}
{"url": "http://www.focus-news.net/news/2018/11/01/2585315/kosovskata-presa-parlamentat-ne-uspya-da-prieme-rezolyutsiya-za-dialoga-s-belgrad.html", "text": "След продължителни дебати, парламентът на Косово не успя да приеме резолюция за диалога със Сърбия, пишат  всички косовски медии . \r\nПредседателят на Демократическата лига на Косово (ЛДК) Абдула Хоти посочи, че резолюцията съдържа само една точка, в която се отбелязва: „Територията на Република Косово е една и неделима и нито президента на Косово, нито някой друг имат мандат да преговарят за територията на Република Косово“. \r\nВъпреки това, управляващата Демократическа партия на Косово (ПДК)е излязла с предложение от шест точки, което да бъде включено в текста на резолюцията, с което парламента да изрази подкрепа за продължаването на диалога с Белград и да заяви, че ще се заеме с изграждането на вътрешен политически консенсус чрез платформата за диалога, в която ще бъдат изложени позициите на Косово. Освен това ПДК е предложила парламентът в Прищина да формира специален комитет от председателите на парламентарните групи, който да бъде натоварен с това да следи процеса на диалога. Този механизъм, според ПДК, трябва да бъде председателстван от представител на опозицията и редовно ще докладва на парламента. В последното предложение на Косово се потвърждава, че Конституцията на Косово, неговият суверенитет и териториалният му интегритет са ненарушими и че единство парламента на Косово има правото да взима решения по тези въпроси. \r\nKoha Ditore съобщава, че партиите ще направят още един опит да хармонизират текста на резолюцията в четвъртък, преди този, предложен от ЛДК, да бъде подложен на гласуване. \r\nПревод и редакция:", "date": "2018.11.01", "title": "Косовската преса: Парламентът не успя да приеме резолюция за диалога с Белград"}
{"url": "http://www.focus-news.net/news/2018/11/01/2585339/dva-politseyski-patrula-sa-razpolozheni-na-prohoda-troyanovi-vrata-i-na-vhoda-na-pazardzhik.html", "text": "Два полицейски патрула са разположени на прохода Троянови врата и на входа на Пазарджик, предаде репортер на  Агенция „Фокус“ .", "date": "2018.11.01", "title": "Два полицейски патрула са разположени на прохода Троянови врата и на входа на Пазарджик"}
{"url": "http://www.focus-news.net/news/2018/11/01/2585331/bsp-nastoyava-za-prerazglezhdane-na-sdelkata-za-remonta-na-samoletite-su-25.html", "text": "Настояваме сделката за ремонта на Су-25 да се преразгледа. Националният интерес да бъде защитен и да се намери начин българският завод да участва в сделката. Това каза на брифинг в парламента Атанас Зафиров от Изпълнителното бюро на БСП, предаде репортер на  Агенция „Фокус“ . „БСП винаги е била последователна в позицията си не само за обновяване на техниката и въоръжението, и за ремонт и на съществуващите“, заяви той и уточни, че БСП не са против ремонта на Су-25. „Искаме да знаем що за сделка е тази, която започва от 41 и скача на 180 млн. лева“, попита Атанас Зафиров. „Победител е предизвестеният участник, в крайна сметка „си стискат ръцете“ за 180 млн. лева. Що за сделка е това, която милионите хвърчат?“, коментира той. „Синдикатите в завода потвърдиха желанието си да участват в сделката за ремонта на самолетите“, каза още Атанас Зафиров. \r\nБиляна ИВАНОВА", "date": "2018.11.01", "title": "БСП настоява за преразглеждане на сделката за ремонта на самолетите Су-25"}
{"url": "http://www.focus-news.net/news/2018/11/01/2585333/vitsepremierat-valeri-simeonov-izpalnil-sam-si-angazhimentite-v-dabch-iskaniyata-za-ostavkata-mi-sa-nesastoyatelni.html", "text": "Изпълнил съм си ангажиментите в Държавната агенция за българите в чужбина (ДАБЧ). Това каза вицепремиерът Валери Симеонов на брифинг в Министерски съвет, предаде репортер на  Агенция „Фокус“.  Симеонов обясни, че изявлението му е по повод исканията от страна на БСП, ДПС и „Воля“ да подаде оставка заради акцията в ДАБЧ. „В тези изявления на опозиционните партии се призовава да подам оставка, защото трябвало да упражнявам контрол, който не съм управлявал, чух дори, че съм бил и принципал. Искам да разясня какви са моите задължения в ДАБЧ – аз имам функция на координация“, обясни Симеонов.  \r\n„Смея да твърдя, че до момента стриктно, прецизно и ефективно си изпълнявам задълженията по координация“, заяви той и даде като доказателство за това постигнатите промени по отношение на трудовата миграция, които позволяват на хора от български произход да се включат в пазара на труда в страната. По думите на Симеонов исканията за оставката му са напълно несъстоятелни.  \r\nВесела АЛЕКСАНДРОВА", "date": "2018.11.01", "title": "Вицепремиерът Валери Симеонов: Изпълнил съм си ангажиментите в ДАБЧ – исканията за оставката ми са несъстоятелни"}
{"url": "http://www.focus-news.net/news/2018/11/01/2585340/shumen-okrazhniyat-sad-nalozhi-3-godini-zatvor-s-5-godishen-izpitatelen-srok-na-targovets-za-ukrivane-na-danatsi-v-osobeno-golemi-razmeri.html", "text": "Окръжният съд наложи 3 години затвор с 5-годишен изпитателен срок на търговец за укриване на данъци в особено големи размери. Това съобщиха от пресцентъра на  Апелативна прокуратура - Варна . Управителят на търговското дружество „Синка“ ЕООД Ахмед Х., предаден на съд с обвинителен акт на Окръжната прокуратура в Шумен, е осъден на три години лишаване от свобода с 5-годишен изпитателен срок. След продължили през вчерашния ден пледоарии, днес Шуменският окръжен съд произнесе присъдата, като призна подсъдимия за виновен по всички обвинения за данъчни престъпления в особено големи размери. Със съдебния акт е уважен  и гражданският иск, предявен от ТД на НАП, като подсъдимият е осъден да изплати обезщетение на държавата в размер на 2 милиона лева.  \r\nВ качеството си на управител и представляващ едноличното търговско дружество Ахмед Х. избегнал установяването и плащането на данъчни задължения в размер на 2.067 млн. лева. Данъчното престъпление е извършено в периода от юли 2008 до март 2010 г. Тогава подсъдимият развивал стопанска дейност, свързана с търговия със земеделска продукция.  След извършване на данъчното престъпление той прехвърлил фирмата си на непознато лице.  \r\nДелото срещу Ахмед Х. съдържа над седемдесет тома материали, множество съдебно-икономически експертизи, документация  и  разпити на свидетели. За разглеждане в съдебна фаза наказателното производство стартира през 2014 г. Тогава подсъдимият е бил оправдан от Шуменския окръжен съд. Недоволна от оправдателната присъда, Окръжната прокуратура в Шумен внася протест в Апелативния съд във Варна. Въззивната инстанция връща делото на  прокуратурата, която го внася в Шуменския окръжен съд повторно с обвинителен акт.  \r\nПрисъдата на Ахмед Х. подлежи на жалба и протест в 15-дневен срок пред Апелативния съд във Варна.", "date": "2018.11.01", "title": "Шумен: Окръжният съд наложи 3 години затвор с 5-годишен изпитателен срок на търговец за укриване на данъци в особено големи размери"}
{"url": "http://www.focus-news.net/news/2018/11/01/2585341/sport-neftohimik-2010-burgas-otpadna-ot-shampionskata-liga-po-voleybol.html", "text": "Българският шампион Нефтохимик 2010 (Бургас) загуби гостуването си в Нови Сад на сръбския първенец Войводина с 0:3 гейма и отпадна от Шампионската лига във втория предварителен кръг след 2:3 в първия мач в България. За втора година бургазлии ще продължат представянето си в Европа във втория по сила турнир Купата на CEV. На 1/16 финалите на този турнир Нефтохимик ще играе с белгийския ПАР-КАЙ (Менен). Първата среща е на 28 ноември в Белгия, а мачът-реванш е седмица по-късно в Бургас.", "date": "2018.11.01", "title": "Спорт: Нефтохимик 2010 (Бургас) отпадна от Шампионската лига по волейбол"}
{"url": "http://www.focus-news.net/news/2018/11/01/2585342/veliko-tarnovo-dvama-mazhe-sa-postradali-pri-katastrofa-v-selo-draganovo.html", "text": "Двама мъже са пострадали при катастрофа в село Драганово, съобщиха от  ОДМВР – Велико Търново . Произшествието е станало вчера около 17.00 часа. По първоначална информация лек автомобил „Фолксваген Голф“, управляван от 19-годишен младеж от село Драганово, се е движел в посока от центъра на селото към град Долна Оряховица, навлязъл е  в насрещната лента за движение и се е блъснал последователно в лек автомобил „Фолксваген Голф“, управляван от 69-годишен мъж от село Драганово и лек автомобил „Ауди“. В резултат на това са пострадали водачите на двата Фолксвагена и двамата са били откарани във великотърновската болница. 69-годишния мъж е настанен за лечение с фрактура на бедрена кост и кръвоизлив в коремната кухина, без опасност за живота, а по-младият бил с разкъсно-контузни рани в областта на главата, същите са били обработени, след което пострадалият е бил освободен за домашно лечение. 19-годишният и водачът на Аудито са  изпробвани за употреба на алкохол, пробите са отрицателни, на тримата са взети кръвни проби за химичен анализ. Причините за произшествието са в процес на изясняване. По случая е започнато досъдебно производство.", "date": "2018.11.01", "title": "Велико Търново: Двама мъже са пострадали при катастрофа в село Драганово"}
{"url": "http://www.focus-news.net/news/2018/11/01/2585335/nikolay-doynov-snch-po-zakon-narodnite-chitalishta-pazyat-natsionalnoto-samosaznanie-no-to-veche-e-izvan-balgariya.html", "text": "По закон народните читалища пазят националното самосъзнание, но то вече е извън България. Това каза председателят на Съюза на народните читалища Николай Дойнов в интервю за  Агенция „Фокус“  по повод Деня на народните будители и наградата „Следовник на народните будители“. „Само след 20 години децата на тези хора, които са навън няма да знаят български език и за българските писатели, революционери и възрожденци. След като половината народ е навън, каквито и будители да празнуваме, ние които останахме тук, ще се чувстваме загубили битката“, допълни той. Дойнов посочи, че се сещаме за будителите веднъж годишно – на 1 ноември. „На 2 ноември вече не се сещаме за тях. На 31 декември не се сещаме за тях. Не мога да си обясня на какво е симптом. Докато всички портрети, които са в училищата, в читалищата на нашите будители следва да бъдат обкичени с венци и те непрекъснато да се подменят. Защото да говорим на 1 ноември за будителите и след това след една година на същата дата да говорим за тях, ми се струва несериозно. Техният пример трябва да е винаги пред нас, за да можем да продължим да оцеляваме в една ситуация, когато 2,5 млн. българи са навън“, коментира председателят на Съюза на народните читалища.  \r\nДеница КИТАНОВА", "date": "2018.11.01", "title": "Николай Дойнов, СНЧ: По закон народните читалища пазят националното самосъзнание, но то вече е извън България"}
{"url": "http://www.focus-news.net/news/2018/11/01/2585326/d-r-velka-voynova-obdh-kyustendil-sega-e-vremeto-da-se-priberat-zhivotnite-ot-vremennite-pasishta-v-planinata.html", "text": "Сега е времето да се приберат животните от временните пасища в планината. Това каза пред  Радио „Фокус” – Кюстендил  д-р Велка Войнова от Областна дирекция по безопасност на храните – Кюстендил. „Призовавам всички собственици на стационарни животновъдни обекти, чиито животни са на временни пасища в планината, да приберат животните докато все още метеорологичните условия са подходящи. Да осигурят достатъчно храна и вода в стационарните обекти, ветеринарно-медицинско обслужване”, каза д-р Велка Войнова. По думите ѝ собствениците на животновъдни обекти носят главната отговорност за спазване на изискванията към обектите, идентификацията и хуманното отношение към животните. Д-р Войнова припомни случая от началото на тази година, когато при грубо нарушаване на изискванията, коне бяха оставени да бедстват в планина Осогово. „Нашият район е такъв, че имаме регистрирани пасища високо в планината, където за някои категории животни, сред които са и еднокопитните, е разрешено целогодишно пасищно отглеждане. Въпреки всичко собствениците трябва да направят проверка на тези обекти, да се осигури на място храната, да се проверят заслоните, защото наближават тежките метеорологични условия и те трябва да бъдат подготвени за тях”, каза д-р Велка Войнова. \r\nВенцеслав ИЛЧЕВ", "date": "2018.11.01", "title": "Д-р Велка Войнова, ОБДХ - Кюстендил: Сега е времето да се приберат животните от временните пасища в планината"}
{"url": "http://www.focus-news.net/news/2018/11/01/2585347/kathimerini-svetiyat-sinod-na-gpts-se-protivopostavi-na-pravitelstvoto-za-otdelyaneto-na-tsarkvata-ot-darzhavata.html", "text": "Светият Синод на Гръцката православна църква (ГПЦ) заяви, че няма нужда да се променят отношенията между Църква и държава в страната  и добави, че Конституцията от 1975 година ясно определя техните роли, пише  електронното издание на вестник Kathimerini . \r\nИзявлението, публикувано в сряда, идва, след като премиера Алексис Ципрас обяви във вторник, че правителството планира да въведе „религиозен неутралитет“ в гръцката държава, като част от преразглеждането на Конституцията на страната. \r\nСветият синод обяви, че въпросът е „изключително сложен, чувствителен и многоизмерен“ и посочи скорошното изявление на Митрополита на Кифисия, Маруси и Оропос Кирил, който заяви, че Конституцията от 1975 година е подходяща. \r\n„Статутът на отделните роли на Църква и държава е ясно описан в Конституцията от 1975 година. Историческият опит от прилагането й през тези 43 години доказва, че това е юридическа ситуация, която не вреди на гръцкото общество или на правото на другите религиозни общности“, заяви митрополитът на 4 октомври. \r\nСветията синод заяви, че планира да разработи този въпрос, след като правителство внесе конкретни предложения в парламента. \r\nПревод и редакция:", "date": "2018.11.01", "title": "Kathimerini: Светият синод на ГПЦ се противопостави на правителството за отделянето на Църквата от държавата"}
{"url": "http://www.focus-news.net/news/2018/11/01/2585345/api-ot-1200-chasa-dnes-se-vavezhda-reversivno-dvizhenie-po-avtomagistrala-trakiya-v-posoka-burgas-ot-km-16-do-km-18-poradi-ochakvaniya-zasilen-trafik.html", "text": "От 12.00 часа днес се въвежда реверсивно движение по автомагистрала „Тракия“ в посока Бургас от км 16 до км 18 поради очаквания засилен трафик и за улеснение на пътуващите. Това съобщиха от пресцентъра на  Агенция „Пътна инфраструктура“ . Трафикът ще се осъществява в две ленти в посока Бургас и една лента в посока София.", "date": "2018.11.01", "title": "АПИ: От 12.00 часа днес се въвежда реверсивно движение по автомагистрала „Тракия“ в посока Бургас от км 16 до км 18 поради очаквания засилен трафик"}
{"url": "http://www.focus-news.net/news/2018/11/01/2585348/veliko-tarnovo-okolo-8-000-leva-sa-otkradnati-ot-zhilishte-v-selo-pavel.html", "text": "Около 8 000 лева са откраднати от жилище в село Павел, съобщиха от  ОДМВР – Велико Търново . Сигналът за кражбата се е получен вчера в 08.35 часа. На мястото незабавно е бил изпратен екип на полицията, който е установил, че кражбата е извършена в периода 30-31 октомври, в часовете когато собственикът е бил на работа. В жилището е проникнато без взлом. На местопроизшествието е извършен оглед. По случая е започнато досъдебно производство.", "date": "2018.11.01", "title": "Велико Търново: Около 8 000 лева са откраднати от жилище в село Павел"}
{"url": "http://www.focus-news.net/news/2018/11/01/2585351/ria-novosti-rusiya-indiya-i-iran-shte-sazdadat-alternativa-na-suetskiya-kanal.html", "text": "Русия, Индия и Иран през ноември ще обсъдят пускането на международен транспортен коридор „Север – Юг“, съобщава иранският телевизионен канал PressTV, предава  РИА Новости . \r\nТой отбелязва, че дължината на коридора ще е 7200 км. \r\nВ новия проект ще бъдат задействани железопътен и воден транспорт. Стоките ще влизат от Индийския океан в иранския град Бендер Аббас на крайбрежието на Персийския залив, а от там ще отиват в Бендер Ензели на крайбрежието на Каспийско море, откъдето по море ще бъдат пренасяни в Астрахан, а от там чрез железопътния транспорт в Европа. \r\nКоридорът ще стане по-евтина и кратка алтернатива на Суецкия канал: времето и стойността на транспортирането на стоките ще се намалят с 30-40 процента. Например, ако се сравни със Суецкия канал, то стоките ще дойдат с 20 дни по-бързо от Мумбай в Москва по коридора „Север-Юг“. Освен това се планира на година по новия път да се пренасят по 20-30 милиона тона стоки. \r\nПо-рано министърът на търговията и промишлеността на Индия Суреш Прабху заяви, че трябва да се започне активното използване на коридора, колкото е възможно по-скоро. Пробните доставки по новия път вече бяха проведени през 2014 година. \r\nПревод и редакция:", "date": "2018.11.01", "title": "РИА Новости: Русия, Индия и Иран ще създадат алтернатива на Суецкия канал"}
{"url": "http://www.focus-news.net/news/2018/11/01/2585353/burgas-mobilni-meditsinski-ekipi-pomagat-na-vazrastni-hora-polzvashti-uslugite-na-domashniya-sotsialen-patronazh-v-obshtinata.html", "text": "Мобилни медицински екипи помагат на възрастни хора и хора с увреждания, ползващи услугите на Домашния социален патронаж в Бургас. Това съобщиха от пресцентъра на  Община Бургас . Инициативата, която стартира още през летния сезон, е по идея на кмета Димитър Николов и е насочена в подкрепа на възрастните хора, които нямат близки и не могат да отидат до болничните заведения в града. Благодарение на новата услуга към момента са прегледани общо над 80 ползватели на Домашен социален патронаж. Тя е в помощ на самотните хора, които живеят както в града, така и в по-отдалечените квартали на Бургас. Медиците от мобилните екипи, посещаващи домовете на възрастните хора, извършват първична и вторична профилактика чрез измерване на кръвното налягане, кръвната захар и осъществяват връзката на пациента с общопрактикуващия му лекар, който няма възможност за домашни посещения на адрес. Това е особено важно за хората с психически разстройства и заболявания като превенция срещу рецидив и влошаване на състоянието. Инициативата бе подкрепена от ръководството на болница „Дева Мария“, която откликна и осигури първите мобилни медицински екипи. Целта е услугата да бъде разширена и да привлече останалите частни болнични заведения в региона, а след като бъдат анализирани резултатите от въвеждането на услугата ще се търси финансиране и от държавния или общинския бюджет.", "date": "2018.11.01", "title": "Бургас: Мобилни медицински екипи помагат на възрастни хора, ползващи услугите на Домашния социален патронаж в общината"}
{"url": "http://www.focus-news.net/news/2018/11/01/2585343/nikolay-doynov-snch-za-11-i-poreden-pat-posochihme-6-balgari-chieto-delo-e-saizmerimo-sas-stapkite-na-buditelite.html", "text": "За 11-ти пореден път посочихме 6 българи, чието дело е съизмеримо със стъпките на будителите. Това каза председателят на Съюза на народните читалища Николай Дойнов в интервю за  Агенция „Фокус“  по повод Деня на народните будители и наградата „Следовник на народните будители“. „Смисълът на тази награда е, че Съюзът на народните читалища посочва сегашните следовници, ние не посочваме будители. Това е голяма разлика. Преди доста време акад. Иван Радев казва, че ние можем да бъдем само слуги в храма на будителите. Думата Следовник на народните будители принадлежи на доайена на българската журналистика Дамян Обрешков, който създаде това словосъчетание и то много лесно навлезе в публичния живот. Следовник значи последовател, човек, който върви по стъпките, по които са вървели истинските будители“, обясни Дойнов.Той обясни, че наградените тази година ще бъдат Маргарита Попова, Недялко Йорданов, Йордан Караджов, Камен Донев, Васил Михайов и Методий Григоров. „Разбира се, бих споменал и още едно име Снежана Тодорова, но тя няма да може да пристигне по обективни причини. Ние ще връчим и нейната награда“, каза Дойнов. Той уточни, че на награждаването ще присъстват официални  лица, заместник-министри, представители на президентството, на Столична община. „Всъщност, когато влезеш в националната библиотека ти губиш своята политическа принадлежност“, допълни още Николай Дойнов.  \r\nДеница КИТАНОВА", "date": "2018.11.01", "title": "Николай Дойнов, СНЧ: За 11-и пореден път посочихме 6 българи, чието дело е съизмеримо със стъпките на будителите"}
{"url": "http://www.focus-news.net/news/2018/11/01/2585350/rayka-hristova-rb-dimitar-talev-blagoevgrad-narodni-buditeli-sa-vsichki-onezi-balgari-koito-prez-vekovete-sa-sahranili-duhovnata-tsennost-na-natsiyata.html", "text": "Днес отдаваме почит на всички книжовници, просветители, борци за национално Освобождение, които са съхранили през вековете духовната ценност на нацията, стремежът към образование и моралът. Това каза за  Радио „Фокус“ – Пирин  Райка Христова, директор на Регионална библиотека „Димитър Талев“ – Благоевград. Тя каза още, че за пръв будител на нацията е определен Паисий Хилендарски. „Народът не напразно го нарича отец Паисий. Със своята малка книжка „История Славянобългарска“ в далечните, тъмни години на турското робство, той дава на българите най-светлите мисли и мечтания за национално Освобождение. Това е един от най-българските празници, защото когато говорим за народен будител, си мислим и за делото на Неофит Рилски, за Васил Левски, за Христо Ботев, за Хаджи Димитър, за Иван Вазов, за Любен Каравелов“, каза още Христова. Тя добави, че библиотеките като институции също може да се определят като вид народни будители. „Така мисля аз, защото любовта към книгата и всичко, което ни носи тя, като изкуство, знание е много ценно“, посочи Христова. \r\nЛивия НИНОВА", "date": "2018.11.01", "title": "Райка Христова, РБ „Димитър Талев“ – Благоевград: Народни будители са всички онези българи, които през вековете са съхранили духовната ценност на нацията"}
{"url": "http://www.focus-news.net/news/2018/11/01/2585355/varna-izlozhbata-oranzheriya-za-misli-shte-bade-predstavena-v-regionalnata-biblioteka-pencho-slaveykov.html", "text": "Изложба „Споделено в „Оранжерия за мисли“ ще бъде представена от 16.00 часа днес в Регионалната библиотека „Пенчо Славейков“ във Варна. Това каза в интервю за  Радио „Фокус“ - Варна  Велина Гребенска, автор на нетипичната изложба. „Споделено в „Оранжерия за мисли“ ще се проведе в отдел „Изкуства“ към Регионалната библиотека „Пенчо Славейков“, който се намира на улица „Ген. Паренсов“ 3. Експозицията представя заключителния етап на проекта „Оранжерия за мисли“ на художничката Велина Гребенска. Идеята е била да се създаде инсталация, която изглежда като истинска оранжерия, в която са поместени цитати на български и световни автори, които препращат към вечните и непреходни стойности в нашия живот. „Идеята на оранжерията е човек за миг да избяга от ежедневния си ритъм и да се потопи в атмосферата, която създават фигурите в нея. За миг да спрем и да се замислим за смисъла на живота ни, който ни кара да вървим напред, да се борим и да търсим“, каза още Велина Гребенска. Посетителите могат също да оставят своите цитати и послания, а най-малките могат да изработят картинки, с идеята след  това те да се влязат в тази експозиция и да станат част от „Оранжерия за мисли“. „Имахме три уъркшопа с хора на различни възрасти – в Народно читалище „Просвета“, Народно читалище „Отец Паисий“, в СУ „Пейо Яворов“. Децата изработиха рисунки с послание. Всички материали, събрани от тези места, ще бъдат представени днес в изложбата. Това е експозиция, събрала мисли и цитати на малки и големи“, допълни още Велина Гребенска. \r\nХристиян ТИЛКИЯН", "date": "2018.11.01", "title": "Варна: Изложбата „Оранжерия за мисли“ ще бъде представена в Регионалната библиотека „Пенчо Славейков“"}
{"url": "http://www.focus-news.net/news/2018/11/01/2585354/vitsepremierat-valeri-simeonov-na-30-oktomvri-2017-g-predostavih-na-kompetentnite-organi-signali-za-zloupotrebi-v-dabch.html", "text": "На 30 октомври 2017 г. предоставих на компетентните органи информация, която получих, за сигнали за злоупотреби в ДАБЧ. Това каза вицепремиерът Валери Симеонов на брифинг в Министерски съвет, предаде репортер на  Агенция „Фокус“.   \r\n„Лятото на 2017 година получих сигнали за злоупотреби в дотогавашната работа на ДАБЧ. Сигналите бяха от едно лице, което поиска дискретна среща с мен. Лицето се казва Катя Матева, към онзи момент служител на Министерството на правосъдието, пряко отговорен за българското гражданство. Срещата беше проведена - бяха ми предоставени писмени данни, информация, както и сигнали, подадени в по-ранен период до ДАНС. Тъй като аз нямаше как да преценя достоверността на тези предоставени данни, на първо място се консултирах с моя колега и съратник вицепремиера Каракачанов, тъй като предложението беше от тях. Информирах го за сигналите, получих от него съгласие и предадох тези материали на съответните специализирани служби, които са компетентни институции по тези сигнали“, обясни Симеоново. „Доказателството за това е, че срещата беше проведена в моя кабинет пред свидетели на 30 октомври 2017 година. Аз предоставих писмената информация и устно запознах представителите на компетентните институции с информацията, която ми беше предоставена на мен. В последствие около 2 седмици по-късно имаше втора среща, за да се убедя до колко се работи по въпроса“, уточни Симеонов, като допълни, че с това неговите ангажименти и като вицепремиер по отношение на функциите му, и като български гражданин съгласно Наказателния кодекс, са приключили. „Доколко те са послужили за повдигане на сегашното обвинение и съответните процесуално-следствени действия, не мога да кажа и не ми е работа да се интересувам, но по този начини отговарям на искания за оставката ми, които са несъстоятелни“, каза още вицепремиерът. „От получаването на сигнала до пред 10 дена, без да му казвал, че съм получил такъв сигнал, съм провел многократни срещи и съм предупреждавал председателя на ДАБЧ много да внимава и да не допускат такива злоупотреби, тъй като това е изключително позорно не за агенция, а за България. До колко се е съобразил ще стане ясно след като приключат делата, от сега не мога да кажа кой е виновен и кой не. Като длъжностно лице съм направил всичко, които е било по силите ми и каквото съм бил длъжен да направя“, заяви още Симеонов.  \r\nВесела АЛЕКСАНДРОВА", "date": "2018.11.01", "title": "Вицепремиерът Валери Симеонов: На 30 октомври 2017 г. предоставих на компетентните органи сигнали за злоупотреби в ДАБЧ"}
{"url": "http://www.focus-news.net/news/2018/11/01/2585349/burgas-okrazhniyat-sad-shte-gleda-myarkata-za-neotklonenie-na-mazha-obvinen-za-porachitelstvo-na-palezha-pred-apartamenta-na-zhurnalista-borislav-penkov.html", "text": "Окръжен съд – Бургас ще гледа мярка за неотклонение спрямо Петър Б., обвинен в поръчителството на палежа пред входната врата на журналиста Борислав Пенков. Това съобщиха от пресцентъра на  Окръжен съд – Бургас . Заседанието ще се проведе след жалба от страна на обвиняемия и неговата защита. Това ще се състои в 14.00 часа в Зала 3, ет. 2.", "date": "2018.11.01", "title": "Бургас: Окръжният съд ще гледа мярката за неотклонение на мъжа, обвинен за поръчителство на палежа пред апартамента на журналиста Борислав Пенков"}
{"url": "http://www.focus-news.net/news/2018/11/01/2585357/dobrich-zhiteli-i-gosti-na-kavarna-podnesoha-tsvetya-pred-memorialnata-plocha-na-angel-zahariev-po-povod-denya-na-narodnite-buditeli.html", "text": "В Деня на народните будители жители и гости на града поднесоха цветя пред мемориалната плоча на Ангел Захариев – създателят на градския парк. В празника се включиха училища, детски градини и признателни граждани. Това съобщиха от пресцентъра на  Община Каварна . Отец Василий поздрави обществеността по повод празника и пожела духовността да се тачи и почита, да се съхранява паметта на славното минало, което ни помага да вървим напред.  \r\nВ днешния празник мемориалната плоча на будителя в градския парк бе отрупана с венци и цветя.  \r\nДенят на народните будители е общобългарски празник, ознаменуващ делото на българските просветители, книжовници, революционери и свети будители на възраждащия се национален дух, стремеж към образование и книжовност.", "date": "2018.11.01", "title": "Добрич: Жители и гости на Каварна поднесоха цветя пред мемориалната плоча на Ангел Захариев по повод Деня на народните будители"}
{"url": "http://www.focus-news.net/news/2018/11/01/2585356/nikolay-doynov-snch-natsionalnata-biblioteka-i-sayuzat-na-narodnite-chitalishta-shte-otkriem-izlozhba-na-periodichniya-pechat-izdavan-ot-chitalishtata-za-vek-i-polovina.html", "text": "В 17.00 ч. Националната библиотека и Съюзът на народните читалища ще открием изложба на периодичния печат, издаван от читалищата за век и половина. Това каза председателят на Съюза на народните читалища Николай Дойнов в интервю за  Агенция „Фокус“  по повод Деня на народните будители и наградата „Следовник на народните будители“. „Самите читалища са издавали вестничета, разни паметни листове, списания. Това всичко го има в Националната  библиотека. Вероятно ще подготвим каталог, сборник на всички тези неща, защото така е редно. Това е нашият дълг към тази литература, към изданията. Изложбата ще бъде открита от доайена на българската журналистика Дамян Обрешков“, обясни Дойнов. Той уточни, че читалищата в цялата страна ще отбележат 1 ноември по най-различни начини. „Понеже наблюдавам ежедневно тяхната подготовка, с радост мога да кажа, че на много места се подготвят рецитали по стихове на български поети. Ние сякаш забравихме рецитаторското изкуство и че поетичното слово има изключително силни измерения, когато се налага в една зала, където има хора, които слушат и обичат поезията. Бих могъл да кажа, че съвременни автори звучат много силно в един контекст на съвременен рецитаторски ракурс. Това не е случайно, защото имаме много силни поети, но за съжаление те трудно се различават. Другото, което готвим това са редица концерти на нашите фолклорни състави. Това е нашата сила, тя е позната по целия свят“, обясни Дойнов.  \r\nДеница КИТАНОВА", "date": "2018.11.01", "title": "Николай Дойнов, СНЧ: Националната библиотека и Съюзът на народните читалища ще открием изложба на периодичния печат, издаван от читалищата за век и половина"}
{"url": "http://www.focus-news.net/news/2018/11/01/2585352/varna-desetki-uchenitsi-se-vklyuchiha-v-obshtogradskoto-poklonenie-pred-zhivota-i-deloto-na-narodnite-buditeli.html", "text": "Стотици деца, ученици, родители и учители се включиха в общоградското поклонение пред живота и делото на Народните будители в Морската градина във Варна тази сутрин, предаде репортер на  Радио „Фокус“ – Варна . Празничната програма започна в 10 часа пред паметника на Пайсий Хилендарски на Алеята на възрожденците в Приморския парк. По време на честването Варненският и Великопреславски митрополит Йоан отслужи благодарствен молебен, а курсанти от Военноморското училище и представителният духов оркестър на Военноморските сили се включиха в традиционния военен ритуал. Представители на местната власт, общественици, политици, както и генералният консул на Руската Федерация във Варна Владимир Климанов, поднесоха венци и цветя пред паметника в Морската градина. „В този ден трябва да поздравим всички ученици, учители, родители, хората на библиотечното дело, читалищните дейци, представителите на словото и изкуствата, и всички труженици на духа. Ние си даваме сметка, през погледа на Светата Църква, че въплъщението на Бог Слово в света промени коренно историята. Застанали пред паметника на Паисий Хилендарски, ние разбираме, че това, което той направи не е само един проблясък за приноса на Възраждането за подем, който да утвърди нашето национално самосъзнание. Но „История славянобългарска“ се явява една концепция, една програма, която почива на дълбоко християнска основа“, каза в приветственото си слово Варненският и Великопреславски митрополит.  \r\nОтбелязването на Деня на Народните будители във Варна ще продължи с празничен концерт под надслов „Будителите“. Той ще започне в 19.00 часа в Зала „Конгресна“ на Двореца на културата и спорта. В него ще се включат фолклорен ансамбъл „Българче”, детски танцов ансамбъл при ОУ ,,Патриарх Евтимий”, танцов ансамбъл „Фолклорна палитра”, танцов ансамбъл „Варна” при НЧ „Христо Ботев 1928”, фолклорен ансамбъл „Гергана” при Икономическия университет, танцов ансамбъл при СУ „Елин Пелин”, фолклорен ансамбъл „Одесос“ при Областната дирекция на МВР, фолклорен ансамбъл към ВСУ „Черноризец Храбър”, представителен танцов ансамбъл при СУ за хуманитарни науки и изкуства „Константин Преславски”, женски народен хор „Цветница“ при НЧ „Асен Златаров 1946“, гайдарски оркестър при ОУ ,,Антон Страшимиров‘‘, гайдарски оркестър „Диньо Маринов“ при НЧ ,,Васил Левски 1945“ и фолклорен танцов клуб „Шарена гайда“. Входът свободен. \r\nДиана СТОЕВА", "date": "2018.11.01", "title": "Варна: Десетки ученици се включиха в общоградското поклонение пред живота и делото на народните будители"}
{"url": "http://www.focus-news.net/news/2018/11/01/2585358/dimitar-krastev-odmvr-blagoevgrad-provezhdame-vatreshno-razsledvane-za-prichinite-koito-sa-doveli-do-byagstvoto-na-18-godishniya-mladezh.html", "text": "Провеждаме вътрешно разследване за причините, които са довели до бягството на 18-годишния младеж. Това каза по време на брифинг Димитър Кръстев, зам.- директор на ОДМВР - Благоевград, предаде репортер на  Радио „Фокус“ - Пирин . Кръстев добави, че тази сутрин около 05.10 часа автопатрул при Първо районно полицейско управление - Благоевград на улица „Христо Татарчев“ забелязва лице със съмнително поведение, което върви пеша. Младежът е спрян за проверка и се установява неговата самоличност. „При справка се разбира, че лицето е криминално проявено за кражби, увреждане и наркотици. Това налага колегите да извършат допълнителна проверка - личен обиск. В хода на тази проверка са открити малко количество канабис - около 0,6 грама. Това налага веднага да бъде задържано и доведено в Първо районно управление - Благоевград“, каза още Кръстев. По думите му е започнато досъдебно производство за държане на наркотично вещество. Уведомена е Районна прокуратура - Благоевград. „След задържането му се изисква лицето да бъде прегледано в Центъра за спешна медицинска помощ, като е конвоиран до мястото.  В хода на прегледа, по молба на дежурния лекар, белезниците са му били свалени, за да бъде извършен по-обстоен преглед. Устното решение на лекаря е, че лицето не може да бъде задържано, или по-точно да бъде продължено неговото задържане, тъй като има здравословни проблеми“, каза още Кръстев. По думите му по време на прегледа, лицето заявява, че се чувства зле и има нужда да посети тоалетната. Той добави, че при придвижване от кабинета на лекаря до тоалетната, задържаният побягва в Спешния център, като влиза в отключено помещение - лекарски кабинет, в който е имал отворен прозорец. „Лицето скача през него и избягва в неизвестна посока. Колегите веднага уведомяват дежурния и са предприети заградителни мероприятия. Към момента не е установен и задържан. Обявен е за издирване и в момента на територията на града е обявена специализирана полицейска операция, с цел неговото установяване и задържане. Ангажирани са доста сили и средства, като в ОДМВР - Благоевград е назначена вътрешна проверка, за това как се е стигнало до този инцидент“, каза още Кръстев. \r\nЛора КАЛЧЕВА", "date": "2018.11.01", "title": "Димитър Кръстев, ОДМВР - Благоевград: Провеждаме вътрешно разследване за причините, които са довели до бягството на 18-годишния младеж"}
{"url": "http://www.focus-news.net/news/2018/11/01/2585344/plovdiv-12-patnotransportni-proizshestviya-s-uchastieto-na-karutsi-sa-registrirani-na-teritoriyata-na-odmvr-ot-nachaloto-na-godinata.html", "text": "От началото на годината до 31 октомври на територията на Областната дирекция на МВР са регистрирани общо 12 пътнотранспортни произшествия с участието на каруци. Това съобщи за  Радио „Фокус” - Пловдив  говорителят на ОДМВР Анелия Влахкинова. 8 от произшествията са с материални щети, а в 4 от случаите има пострадал. На 15 водачи на такива превозни средства са съставени актове за различни нарушения по Закона за движение по пътищата. Размерът на глобите е от 20 до 50 лева. „На територията на Областната дирекция няма регистрирани нарушения, свързани със състезания с каруци”, каза още Влахкинова. \r\nЗаконът за движение по пътищата изисква през тъмната част на денонощието водачът на каруца да бъде със светлоотразителна жилетка, а каруцата да е оборудвана със светлоотразителни елементи и да има светещо тяло отзад. „Регистрацията на каруци се осъществява от съответното кметство по местоживеене. Не всички обаче се регистрират”, каза още Влахкинова. \r\nСъгласно чл. 147 ал. 1 от Закона за движение по пътищата пътните превозни средства, теглени с животинска тяга, не подлежат на задължителен периодичен преглед за проверка на техническата им изправност. „Такива прегледи обаче трябва да се извършват периодично от съответните общини, където са регистрирани каруците“, каза Влахкинова. \r\nЦветана ТОНЧЕВА", "date": "2018.11.01", "title": "Пловдив: 12 пътнотранспортни произшествия с участието на каруци са регистрирани на територията на ОДМВР от началото на годината"}
{"url": "http://www.focus-news.net/news/2018/11/01/2585362/veliko-tarnovo-v-oblastta-zapochva-traditsionnata-politseyska-aktsiya-zima-predstoyat-tri-spetsializirani-kampanii.html", "text": "В областта започва традиционната полицейска акция „Зима“, която се провежда през целия месец ноември. Това съобщи гл. инсп. Атанас Атанасов, началник на сектор „Пътна полиция“ при Областна дирекция МВР – Велико Търново, предаде репортер на  Радио „Фокус“ – Велико Търново . По традиция и тази година акцията е разделена в три основни кампании. \r\n„Те са реализирани успешно през последните години. От 01 до 10 ноември ще се проведе първата от тях, а именно – „С безопасно пътно превозно средство през зимата”, насочена е към водачите на ППС – велосипеди, превозни средства с животинска тяга и др. Втората част ще е за времето от 11 до 20 ноември. Тя е под надслов „Пешеходци и водачи за толерантност на пътя” и е насочена към пешеходците и поведението на водачите спрямо пешеходците. От 21 до 30 ноември е третата кампания „Безопасно шофиране през зимата“, насочена към водачите на моторни превозни средства, техническата изправност на автомобилите и поведението на водачите спрямо пешеходците“, обясни гл. инсп. Атанасов.  \r\nТой припомни, че във всяка от трите части, ще бъде обявен по един ден без жертви от определените групи участници съответно на 06 ноември – без велосипедисти – жертви на пътя, на 13 ноември – без пешеходци – жертви на пътя и на 20 ноември – без водачи и пътници – жертви на пътя. \r\n„На 20 ноември по традиция ще бъде обявен Световен ден за възпоменание на жертвите от пътнотранспортни произшествия. За трите кампании ще се планира минимум по една в дните, обявени за дни без жертви на пътя, специализирана полицейска операция със съответната насоченост“, уточни началникът на сектор „Пътна полиция“. \r\nПартньори на кампанията са Съюза на българските автомобилисти и Български червен кръст. \r\nВ периода, обхващащ първата част на кампанията работата на служителите на „Пътна полиция“ ще бъде насочена основно към превенция над поведението на велосипеди, ППС с животинска тяга и др. При регистрация и пререгистрация на ППС ще се извършва проверка на  светлините за изправност и съответствие с нормативните изисквания. Местните власти съвместно със служители на сектора ще извършват проверки за наличие на регистрация, както и за изправността на светлинната и светлоотразителната сигнализация на превозни средства с животинска тяга и на малогабаритната селскостопанска техника. Полицията ще съблюдава спазват ли се въведените ограничения за движение на велосипеди, превозни средства с животинска тяга и селскостопанска техника по определени пътища или участъци от тях от републиканската пътна мрежа. \r\nАкцентът във втората част от кампанията пада върху превенцията над поведението на пешеходците, както и над водачите, неосигуряващи предимство на пешеходците. В този период   ще се извършва активен контрол за спазване от пешеходците на правилата за безопасно пресичане, както и за даване от водачите предимство на пешеходците на пешеходните пътеки. При установяване на нарушения ще бъдат налагани ефективни санкции. Специално внимание ще се обръща на пешеходците в тъмната част на денонощието, движещи се неправилно особено извън населените места. \r\nВ последната част от кампанията дейността ще бъде насочена основно към контрол над техническата изправност на автомобилите и на осветителните им системи и над поведението на водачите на, в т.ч. и спрямо пешеходците. \r\nМария НЕДЕВА", "date": "2018.11.01", "title": "Велико Търново: В областта започва традиционната полицейска акция „Зима“, предстоят три специализирани кампании"}
{"url": "http://www.focus-news.net/news/2018/11/01/2585346/kiril-ognenski-kmet-na-selo-bistritsa-izgraden-e-priyut-nad-zhk-bistritsa-sled-mnozhestvo-signali-i-problemi-sas-svobodno-dvizheshti-se-kone-v-kvartalite-i-po-ulichnoto-platno.html", "text": "От 100 до 500 лева е глобата за безстопанствени коне в Дупница. Пред  Радио „Фокус” – Кюстендил  Кирил Огненски, кмет на село Бистрица съобщи, че проблемът с безстопанствените коне и каруци – нарушители, се решава благодарение на изградения приют от Община Дупница. Приютът се намира над жилищен комплекс „Бистрица“ и е изграден след множество сигнали и проблеми със свободно движещи се коне в жилищните квартали и по уличното платно, както и сигнали за унищожена реколта от страна на земеделски производители. При всеки сигнал конете се прибират и собственикът, за да си ги получи, ще трябва да плати санкция, като глобата е в размер от 100 до 500 лева, плюс начислена сума за времето за престой на животното в приюта. „Основно проблемите с животните са през есенно-зимния сезон. През лятото конете са в планината, но сега се прибират в обектите. Конете излизат на пътя Дупница – Бистрица, който е осветен. Създават се предпоставки за инциденти. За жалост има подобни случаи, а преди години имаше и нещастен инцидент”, каза Кирил Огненски. \r\nВенцеслав ИЛЧЕВ", "date": "2018.11.01", "title": "Кирил Огненски, кмет на село Бистрица: Изграден е приют над жк. „Бистрица“ след множество сигнали и проблеми със свободно движещи се коне в кварталите и по уличното платно"}
{"url": "http://www.focus-news.net/news/2018/11/01/2585363/stara-zagora-mazh-i-15-godishno-momche-sa-postradali-pri-paten-intsident-s-kon-v-selo-tazha.html", "text": "Мъж и 15-годишно момче са пострадали при пътен инцидент с кон в село Тъжа. Това съобщиха от пресцентъра на  ОДМВР-Стара Загора . Инцидентът е станал вчера около 19.40 ч. в с. Тъжа, общ. Павел баня. По ул. \"Тонзос\" се е движил лек автомобил \"Хюндай\", управляван от 21-годишен мъж от с. Тъжа, като поради движение с несъобразена скорост същият е блъснал намиращ се на пътно платно кон. В резултат на удара водачът е получил разкъсно-контузни рани на лявата ръка и в областта на главата, а возещо се на предната дясна седалка в автомобила 15-годишно момче е получило натъртване в областта на венците.  \r\nВодачът е тестван за употреба на алкохол с техническо средство, което е отчело концентрация от 1,30 промила алкохол в издишания въздух. В РУ - Казанлък е образувано бързо производство по чл.343б от НК.", "date": "2018.11.01", "title": "Стара Загора: Мъж и 15-годишно момче са пострадали при пътен инцидент с кон в село Тъжа"}
{"url": "http://www.focus-news.net/news/2018/11/01/2585359/psr-turskata-armiya-ohranyava-sondata-fatih-vlastite-v-atina-i-nikoziya-da-se-vazdarzhat-ot-deystviya-sreshtu-neya.html", "text": "Турската армия охранява сондажният кораб „Фатих“ в Средиземно море и администрациите на Гърция и Република Кипър трябва да се въздържат от действия срещу нея, заяви говорителят на турската управляваща „Партия на справедливостта и развитието“ Омер Челик, цитиран от  електронното издание на вестник Hurryiet . \r\nПроучванията за газ в Източното Средиземноморие се провеждат на законови основания, заяви още Челик по време на пресконференция в Анкара в сряда. \r\n„Блок 7 е в континенталния шелф на Турция“, посочи той. \r\nАдминистрация на Република Кипър иска да покани чуждестранни енергийни компании да проучват за природен газ в блок 7, който е един от блоковете, обявени едностранно за Изключителна икономическа зона (ИИЗ) на Кипър. \r\nЧелик предупреди, че всеки опит от Гърция да увеличи териториалните си води ще бъде посрещнат с „категоричен“ отговор от Турция. \r\nАнкара започна проучванията за въглеводороди в Източното Средиземноморие на 31 октомври, отбелязва изданието. Сондажният кораб „Фатих“ – кръстен на султан Мехмед завоевателя (Фатих), който завладя Истанбул, започна проучвателни сондажи край Анталия в ИИЗ, източно от Кипър. \r\n„Фатих“ бе пуснат на вода в момент, когато напрежението между Турция и Гърция се покачва във връзка с природните ресурси и сондажните дейности в Средиземно море. \r\n„Ще защитаваме нашите и на Турска Република Северен Кипър интереси до край и срещу тези, които опитват да предприемат едностранни, незаконни стъпки, които са несправедливи спрямо Турция“, заяви министърът на енергетиката и природните ресурси на страната Фатих Дьонмез по време на посещение на палубата на сондажния кораб на 30 октомври. \r\nПревод и редакция:", "date": "2018.11.01", "title": "ПСР: Турската армия охранява сондата „Фатих“, властите в Атина и Никозия да се въздържат от действия срещу нея"}
{"url": "http://www.focus-news.net/news/2018/11/01/2585366/vidin-glaven-inspektor-miroslav-miroslavov-e-noviyat-nachalnik-na-ru-kula.html", "text": "Със заповед на министъра на вътрешните работи от 29 октомври 2018 г. главен инспектор Мирослав Мирославов е временно преназначен на длъжността началник на РУ - Кула, съобщи регионалният говорител на  ОДМВР - Видин . Днес старши комисар Петър Коцин представи на състава на районното управление главен инспектор Мирославов. На новия началник и полицаите директорът на ОДМВР - Видин пожела успехи в работата. \r\nМирослав Мирославов е роден на 1 март 1974 г. във Видин. Завършил е Академията на МВР и право в ЮЗУ „Неофит Рилски“ - Благоевград. Професионалната му кариера във вътрешното министерство започва през 1995 г. в РПУ - Видин, там е заемал различни длъжности. От 2003 г. е разследващ полицай, а от 2014 г. – разузнавач в сектор „Противодействие на криминалната престъпност“ в ОДМВР - Видин. \r\nПриемният ден за граждани на новия началник е всеки вторник от 10.00 до 12.00 часа. Длъжността началник на РУ - Кула бе вакантна от средата на месец септември, когато главен инспектор Цецко Цанков премина на работа в ОДМВР - Видин.", "date": "2018.11.01", "title": "Видин: Главен инспектор Мирослав Мирославов е новият началник на РУ - Кула"}
{"url": "http://www.focus-news.net/news/2018/11/01/2585365/aktsenti-v-predavaneto-dobrich-blyan-vihren-ponesen-nad-step-ekovita.html", "text": "Това издание на съвместното предаване „Добрич – Блян вихрен, понесен над степ ековита…“ на  Радио „Фокус“  и Община Добрич е посветено на онези хора, които с душа и сърце преследват своите мечти, смело постигат цели, тяхното дело винаги носи знака на добротворчеството и вдъхновява. В Деня на будителите, когато Община град Добрич отличи достойните наследници на света на Йовков, ви срещаме с четирима добруджанци, на различна възраст, с различни интереси и таланти, а общото между тях е, че можем да ги наречем будители в наше време. Годишните награди „Добрич“ в областта на културата и науката бяха връчени лично от кмета Йордан Йорданов на официална церемония днес в Огледална зала „Нели Божкова“. Носител на индивидуалната награда е Живко Марков, специалист в Регионален исторически музей – Добрич. Наградата „Млад творец“ получи Татяна Иванова, поетеса, музикант, ученичка в Езикова гимназия „Гео Милев“. Почетна грамота за значителен принос в духовното развитие на град Добрич получи Петър Петков, директор на Държавен куклен театър „Дора Габе“. Предстои ни среща с всички тях и още една – с народната певица Калинка Вълчева, защото какво е Добруджа без песните в делник и празник, без своите сладкопойни таланти, прославили Добрич и България по света. Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2018.11.01", "title": "Акценти в предаването „Добрич – Блян вихрен, понесен над степ ековита…“"}
{"url": "http://www.focus-news.net/news/2018/11/01/2585364/plovdiv-s-otkrivane-na-pametna-plocha-na-fotografa-krum-savov-i-izlozhba-zavarshvat-proyavite-po-povod-denya-na-narodnite-buditeli-v-asenovgrad.html", "text": "С откриване на паметна плоча на фотографа Крум Савов и изложба завършват проявите по повод Деня на народните будители в Асеновград. Това съобщиха за  Радио „Фокус“ – Пловдив  от Община Асеновград. Откриването на паметната плоча ще се състои днес от 17.30 часа на ул. „Железарска” 7. Инициативата е на групата „Станимашка фотографчийница“. По повод празника, пред Градската библиотека „Паисий Хилендарски“ жителите и гостите на Асеновград ще могат да разгледат изложба фотографии „Лица и места през обектива на Крум Савов”. \r\nСъбитията по повод Деня на народните будители и 145 години от създаването на Народно читалище „Родолюбие“ в Асеновград започнаха още на 29 октомври с поетичен рецитал на Виктория Стефанова и постановка на детския театър към читалището. В Градската библиотека „Паисий Хилендарски” се състоя кръгла маса за същността и богатството на българската шевица. Тя е част от проекта „Завръщане към корените“, финансиран от Общинска фондация „Пловдив 2019”, и е част от програмата на „Пловдив – Европейска столица на културата 2019“. Като част от проекта бе открита и изложбата „Древният код в българските шевици”. На 31 октомври по повод 145-годишния юбилей на читалище „Родолюбие“ се състоя и Национална кръгла маса за бъдещето на читалищата в България. \r\nВсички събития в културната програма са подчинени на благотворителна кауза. \r\nТони МИХАЙЛОВ", "date": "2018.11.01", "title": "Пловдив: С откриване на паметна плоча на фотографа Крум Савов и изложба завършват проявите по повод Деня на народните будители в Асеновград"}
{"url": "http://www.focus-news.net/news/2018/11/01/2585360/varna-okrazhniyat-sad-ostavi-v-aresta-shofyora-bez-knizhka-blasnal-baletista-ot-varnenskata-opera-i-izbyagal-ot-proizshestvieto.html", "text": "Днес състав на Варненския окръжен съд остави без уважение молбата на Петър З., обвиняем за причиняване смъртта на балетиста от варненската опера Мартин Ч., срещу определената му мярка за неотклонение „Задържане под стража“. Това съобщиха от пресцентъра на  Апелативна прокуратура - Варна . Така 25-годишният неправоспособен водач остава в ареста. Разследването срещу него приключи само 50 дни, след като Петър З., управлявайки автомобила си без шофьорска книжка и с превишена скорост, блъсна Мартин Ч., избяга от местопроизшествието и се укри.   \r\nТежкият пътен инцидент стана на 10 септември тази година на оживен варненски булевард до Морската градина. След задържането на извършителя, причинил смъртта на 38-годишния Мартин Ч., Окръжната прокуратура във Варна го привлече като обвиняем за престъпление по член 343, ал. 3, предложения 6 и 7, буква „б“, във връзка с ал. 1, буква „в“, във връзка с член 342, ал. 1 от НК. Това деяние се наказва с лишаване от свобода от 3 до 15 години.   \r\nВъпреки че разследването е приключено и са разпитани 17 свидетели, според Окръжната прокуратура във Варна не е отпаднала възможността Петър З. да извърши друго престъпление, ако е на свобода, както и да се укрие. Прокуратурата е събрала доказателства, които характеризират обвиняемия и не са в негова полза.  \r\nВарненският окръжен съд прие аргументите на прокуратурата и със свое определение остави без уважение молбата на 25-годишния Петър З. да излезе от ареста.  \r\nОпределението подлежи на обжалване пред Апелативния съд.", "date": "2018.11.01", "title": "Варна: Окръжният съд остави в ареста шофьора без книжка, блъснал балетиста от Варненската опера и избягал от произшествието"}
{"url": "http://www.focus-news.net/news/2018/11/01/2585368/ek-selfie-instrument-v-pomosht-na-uchilishtata-v-erata-na-tsifrovite-tehnologii.html", "text": "Уважаеми колеги,  \r\nЧестит празник!  \r\nМиналата седмица Европейската комисия представи нов инструмент в помощ на всички училища в Европейския съюз, а също и в Русия, Грузия и Сърбия, за оценяване на използването на цифрови технологии в преподаването и ученето в тях. SELFIE стартира на 24-те езика на ЕС, като ще последват и други езикови версии. Всички заинтересовани училища (прогимназиални, гимназиални и професионални училища) могат да се регистрират на платформата и да направят самооценката.  \r\nВ тази връзка приложено Ви изпращаме информационен документ по темата.  \r\nСамата платформа SELFIE е достъпна на български език тук.  \r\nС уважение,  \r\nОтдел \"Преса и медии\"  \r\nПредставителство на ЕК в България", "date": "2018.11.01", "title": "ЕК: SELFIE - инструмент в помощ на училищата в ерата на цифровите технологии"}
{"url": "http://www.focus-news.net/news/2018/11/01/2585370/komisiyata-za-zashtita-na-konkurentsiyata-othvarli-zhalbata-na-obshtina-pomorie-za-kontsesiyata-na-plazh-pomorie-iztok.html", "text": "Комисията за защита на конкуренцията (КЗК) отказа да бъде образувано производство по жалбата на Община Поморие, с която кметът Иван Алексиев настоява за спиране на процедурата за определяне на концесионер на плаж „Поморие-изток”, поради нищожност. Това съобщиха от пресцентъра на  Община Поморие . Мотивите на КЗК са, че не е спазен 10-дневния срок за обжалване от обнародването на Решението за предоставяне на концесия за плажа в Поморие в „Държавен вестник”. \r\nДо подаване на жалба се стигна след като Министерството на туризма обяви конкурс за определяне на концесионер на морски плаж „Поморие-изток” и стана ясно, че концесионната територия неправомерно обхваща общинска собственост, като част от градската инфраструктура, а именно ул. \"Крайбрежна\", която е транспортна улица и пешеходна зона. Въпреки изложените от кмета Алексиев мотиви, че според предвидената в закона правна възможност не може да се предоставя концесия върху територия, която не съставлява морски плаж (каквато е улицата), според КЗК това твърдение е без правно основание, а административният акт, издаден от Министерството на туризма, не може да бъде оспорен извън 10-дневния срок. \r\n„Лично за мен, мотивите за отказа на КЗК са меко казано странни, но не аз ще коментирам това, а компетентните органи. Разпоредил съм най-кратки срокове, в които да обжалваме Решението пред ВАС. Законът ни дава тази възможност и ние ще се възползваме от нея. Казах го преди, казвам и сега, че Община Поморие ще защитава интересите, поминъка и достойнството на поморийци, по всички разрешени от закона начини. Аз вярвам, че българският съд ще вземе най-правилното решение за поморийци, но вярвам и в поморийци и в тяхната подкрепа, че заедно ще продължим да отстояваме и защитаваме както интересите на държавата, така и нашите местни интереси, на местните хора.”, каза кметът на Поморие Иван Алексиев.", "date": "2018.11.01", "title": "Комисията за защита на конкуренцията отхвърли жалбата на Община Поморие за концесията на плаж „Поморие-изток”"}
{"url": "http://www.focus-news.net/news/2018/11/01/2585371/mustafa-karadaya-dps-v-poslednite-godini-v-balgariya-na-vlast-sa-omrazata-ksenofobiyata-razdelenieto-i-protivopostavyaneto.html", "text": "За съжаление, в последните години в България на власт са омразата, ксенофобията, разделението и противопоставянето. Това каза на откриването на конференция „Младежко гражданско включване 2.0“ председателят на ДПС Мустафа Карадайъ, предаде репортер на  Агенция „Фокус“ . „Примерите са много. Но най-много се налага изводът, че има опити да се отрича приносът на българския етнически модел, чийто идеолог и създател е нашият почетен председател Ахмед Доган. Българският етнически модел е най-важният конвертируем политически модел, който успяхме да реализираме. България от страна в най-голяма опасност от етническо противопоставяне в края на 80-те и в началото на 90-те години, към настоящия момент е единствената посткомунистическа страна на Балканите, в която имаше мирен преход от тоталитаризъм към демокрация. Но днес вместо към интеграция се върви към социално изключване. Непрекъснати внушения за противопоставяне, дори призиви и опити за пропъждане от родината“, допълни Карадайъ. „Днес продължаваме да бъдем гарант за демокрация и евроатлантическата ориентация на страната. ДПС е за политика на социално включване и за реална интеграция на малцинствата. Само свободни граждани могат активно да участват в гражданското включване и гражданското ангажиране в политическите процеси“, каза още председателят на ДПС. \r\nТеодора ПАТРОНОВА", "date": "2018.11.01", "title": "Мустафа Карадайъ, ДПС: В последните години в България на власт са омразата, ксенофобията, разделението и противопоставянето"}
{"url": "http://www.focus-news.net/news/2018/11/01/2585373/b92-sarbiya-cherna-gora-obyavi-za-persona-non-grata-srabski-pisateli-istoritsi-i-advokati-predstavlyavashti-zaplaha-za-natsionalnata-sigurnost.html", "text": "Директоратът на черногорската полиция взе решение да обяви за персона нон грата в страната сръбски интелектуалци, включително писателя Матия Бечкович, съобщава  белградското радио „Б92“ . \r\n„Преминаването на държавната граница, освен на Бечкович, е забранено на историците Чедомир Антич и Александър Ракович, както на сръбския политик и адвокат Деян Мирович“, заявиха пред ежедневника „Дан“ от граничната полиция. \r\nСлужителите на правозащитните органи на всички гранични пунктове са получили списък с лица, които не се допускат при никакви обстоятелства в страната, „тъй като застрашават националната сигурност на Черна гора“. \r\nСръбските интелектуалци, които бяха обявени за персона нон грата, трябваше да бъдат оратори на мероприятие по случай празниците за формирането на парламента в Подгорица на 1 декември 1918 година. \r\nОсновната причина за забраната са техните изказвания от по-рано, които, според службите за сигурност на Черна гора, представляват „заплаха за сигурността на държавата. \r\nПразниците по случай 100-годишнината от формирането на парламента в Подгорица и Деня на обединението между Черна гора, Сърбия и други южнославянски нации ще се проведат на 1 декември в Подгорица.  \r\nПревод и редакция:", "date": "2018.11.01", "title": "„Б92“ (Сърбия): Черна гора обяви за персона нон грата сръбски писатели, историци и адвокати, представляващи \"заплаха за националната сигурност\""}
{"url": "http://www.focus-news.net/news/2018/11/01/2585374/vidin-nad-70-grama-kokain-kanabis-i-nezakonno-pritezhavani-orazhiya-sa-izzeti-pri-spetsializirana-politseyska-operatsiya-v-oblastta.html", "text": "Над 70 грама кокаин, канабис и незаконно притежавани оръжия са иззети вчера от служителите на реда в хода на специализирана операция, проведена в област Видин. Това съобщиха от  ОДМВР - Видин . Двама са задържани в полицейския арест, образувани са две досъдебни производства и една преписка. Специализираната полицейска операция, насочена срещу наркоразпространението в областта, е проведена вчера от служители от районните управления във Видин и Белоградчик, и сектор „Противодействие на криминалната престъпност“ в областната дирекция. Около 19.30 часа в районна на бензиностанция преди областния град униформени спрели за проверка лек автомобил „БМВ“ със софийска регистрация. Колата, шофирана от 27-годишен столичанин, пътувала в посока Видин. Пробата на водача с техническо средство, реагирала положително на кокаин. Мъжът отказал връчения му талон за медицинско изследване. По време на полицейската проверка той изхвърлил през вратата на колата найлонов плик. В него служителите на реда установили бяло прахообразно вещество. Последвало претърсване в превозното средство и зад облегалката на задната седалка бил намерен още един плик с бяла прах. Веществото, с общо тегло 68.61 грама, реагирало на кокаин при полевия наркотест. Столичанинът е задържан за срок до 24 часа и приведен в ареста на РУ - Видин. По случая е образувано досъдебно производство, работата на разследващите продължава.  \r\nСлужители на РУ - Белоградчик и сектор „Противодействие на криминалната престъпност“ в ОДМВР - Видин, в условията на неотложност, предприели претърсване в частен имот в село Дъбравка, собственост на 46-годишен столичанин. Разследващите открили и иззели три пликчета с общо 3 грама бяла прах- реагирала на кокаин при наркотеста, пушка, пистолет и четири ловни патрона кал.16. Работата по случая продължава, в РУ - Белоградчик е образувано досъдебно производство. \r\nКъсно снощи при полицейски обход в Крайдунавски парк униформените спрели за проверка четирима души. Единият от тях – 20-годишен видинчанин, пуснал на земята две станиолени сгъвки. В тях имало зелена суха листна маса с общо тегло 1,3 грама. При последвалия наркотест, тревата реагирала на канабис. Младият мъж е задържан в полицейския арест, а по случая в РУ-Видин е заведена преписка.", "date": "2018.11.01", "title": "Видин: Над 70 грама кокаин, канабис и незаконно притежавани оръжия са иззети при специализирана полицейска операция в областта"}
{"url": "http://www.focus-news.net/news/2018/11/01/2585361/vitsepremierat-valeri-simeonov-v-rezultat-na-rabotata-ni-byaha-razresheni-mnogo-ot-problemite-na-balgarskite-obshtnosti-v-chuzhbina-a-za-drugi-postignahme-konkretni-srokove.html", "text": "В резултат на работата ни бяха разрешени много от проблемите на българските общности в чужбина, а за други постигнахме конкретни срокове. Това каза вицепремиерът Валери Симеонов на брифинг в Министерски съвет, предаде репортер на  Агенция „Фокус“.  Във връзка с обвиненията, че не е изпълнявал функциите си в Държавната агенция за българите в чужбина (ДАБЧ) Симеонов обясни, че те са се изразявали само в координация и ги изпълнявал прецизно и стриктно. Той даде пример за постигнатото от него в това отношение. „Успяхме да постигнем промени в правилника за трудовата миграция и трудова мобилност, които дадоха възможност за достъп на големи групи хора от българските общности да присъстват на пазара на труда. През 2016 година имаме 0 сезонни работници от Украйна, Молдова и останалите държави с български общности. След промените за 2017 г. имаме 7700 човека, които са били на пазара на труда“, уточни той. „Вторият резултат са промените, извършени през декември 2017 година, които вече са в действие, по отношение на облекчаването на режима за получаване на синя карта от граждани на трети страни от български произход. Третият резултат, който също е видим, е засилването на работата на агенцията с българските граждани в чужбина в мащаби, които до сега не са били на лице. Бяха поставени за решаване на масата много техни тежки проблеми – част от тях вече са решени, за други бяха заложени срокове“, отбеляза още Симеонов. По думите му не само, че са му били възложени управленски и ръководни функции на агенцията, но и това е било несъстоятелно, като се има предвид, че кабинетът му се състои от 5 души и 2 секретарки.  \r\nВесела АЛЕКСАНДРОВА", "date": "2018.11.01", "title": "Вицепремиерът Валери Симеонов: В резултат на работата ни бяха разрешени много от проблемите на българските общности в чужбина, а за други постигнахме конкретни срокове"}
{"url": "http://www.focus-news.net/news/2018/11/01/2585375/mustafa-karadaya-dps-mladite-hora-sa-tezi-koito-tryabva-da-sa-chast-ot-protsesite-za-vzimane-na-politicheski-resheniya.html", "text": "Вие младите хора, сте тези, които трябва да сте част от процесите за взимане на политически решения. Това каза на откриването на конференция „Младежко гражданско включване 2.0“ председателят на ДПС Мустафа Карадайъ, предаде репортер на  Агенция „Фокус“ . „Но и вие трябва да помагате за осигуряването на участието на различни групи граждани в тези процеси. Вие трябва да знаете как най-ефикасно да сте част от тези процеси. Тук стоят въпросите за обучението, за образованието, за усвояването на новите технологии, за ориентиране към професиите на бъдещето. Това е вашето настояще и бъдеще“, допълни Мустафа Карадайъ. „Вие младите, все повече ще се отдалечавате от възрастните поколения, защото докато на нас ни се налага да усвояваме, младите поколения се раждат научени. Но всички сме призвани да намерим най-правилното решение пред тази картина. Информационните технологии са основен инструмент за гражданското включване, но те имат изключително голяма роля и за икономическия растеж. Според публичната информация цифровата икономика расте в пъти по-бързо от реалната икономика седем пъти по-бързо. Не съм убеден, че скоро няма да говорим и за цифрова политика, която да изпревари реалната политика. Да не забравяме, че и в информационната епоха фокусът е върху човека. Ние от ДПС вярваме във вас, младите хора“, каза още председателят на ДПС.  \r\nТеодора ПАТРОНОВА", "date": "2018.11.01", "title": "Мустафа Карадайъ, ДПС: Младите хора са тези, които трябва да са част от процесите за взимане на политически решения"}
{"url": "http://www.focus-news.net/news/2018/11/01/2585369/sofiyski-gradski-sad-shte-gleda-myarkata-na-mazha-obvinen-za-dvoynoto-ubiystvo-v-kv-nadezhda.html", "text": "Софийски градски съд ще гледа мярката на мъжа, обвинен за двойното убийство в кв. „Надежда“. Това съобщиха от пресцентъра на  Софийски градски съд . Гледането на мярката на Викторио ще се състои в 15.00 часа.  „Фокус“ припомня , че около 18.30 часа на 29 октомври в полицията бе получен сигнал за открита простреляна и починала 23-годишна жена в жилище в столичния жк. “Надежда“. Тя е била намерена от свои роднини, които след като не са могли да се свържат с нея дълго време, са я потърсили на адреса, на който е живеела, и са извиквали ключар, който да отвори вратата на апартамента. СДВР обяви за издирване 26-годишния съпруг на убитата жена и тяхната дъщеря. В късните часове на 29 октомври мъжът и детето са били открити край Горни Богров. 26-годишният баща е прострелял там себе си и дъщеря си. По-късно детето е починало от раните си в \"Пирогов\".", "date": "2018.11.01", "title": "Софийски градски съд ще гледа мярката на мъжа, обвинен за двойното убийство в кв. „Надежда“"}
{"url": "http://www.focus-news.net/news/2018/11/01/2585379/sport-rezultatite-ot-nba-ot-izminalata-nosht.html", "text": "Обявяваният за най-полезен играч в Националната баскетболна асоциация на САЩ и Канада Дерик Роуз отбеляза 50 точки за успеха на своя отбор Минесто Тимбъруулвс със 128:125 над Юта Джаз. Шампионите от Голдън Стейт Уориърс взеха домакинството си на Ню Орлиънс Пеликанс със 131:121, а Леброн Джеймс отбеляза 29 точки, гарнирани с 6 асистенции и 5 борби за успеха на Лос Анджелис Лейкърс със 114:113 срещу Далас Маверикс. \r\n В другите срещи от НБА, играни през нощта наше време: \r\nБруклин Нетс – Детройт Пистънс 120:119 след продължение \r\nЧикаго Булс – Денвър Нъгетс 107:108 след продължение \r\nНю Йорк Никс – Индиана Пейсърс 101:107 \r\nФиникс Сънс – Сан Антонио Спърс 90:120", "date": "2018.11.01", "title": "Спорт: Резултатите от НБА от изминалата нощ"}
{"url": "http://www.focus-news.net/news/2018/11/01/2585380/blagoevgrad-registriran-e-neuspeshen-opit-za-telefonna-izmama-v-obshtina-petrich.html", "text": "На територията на РУ - Петрич е регистриран неуспешен опит за телефонна измама. Това съобщиха от  ОДМВР - Благоевград . Използван е „сценарият“, в който лице представящо се за служител на МВР заявява, че за целите на успешно завършване на полицейска операция за залавяне на измамници, е необходимо да бъдат предадени голяма сума пари.  \r\nОДМВР - Благоевград апелира към гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.", "date": "2018.11.01", "title": "Благоевград: Регистриран е неуспешен опит за телефонна измама в община Петрич"}
{"url": "http://www.focus-news.net/news/2018/11/01/2585376/irina-kostadinova-nch-far-1946-burgas-buditeli-se-sreshtat-sred-nas-navsyakade-i-vseki-den-ne-samo-v-dneshniya.html", "text": "Будители се срещат сред нас навсякъде и всеки ден, не само в днешния. Това каза за  Радио „Фокус“ – Бургас  Ирина Костадинова от Народно читалище „Фар-1946“ – Бургас по повод Деня на народните будители, който честваме днес. По думите ѝ работата на читалищата е свързана с това да запази идеите, заложени от будителите. „Ако приемем идеята, че будителите са личности, които работят и творят, за да е жив и да пребъде българският дух, то нашата работа е именно такава“, каза още Костадинова. Тя добави, че работата на читалищата е ориентирана и към децата – да обичат българския език и да се радват, когато творят и създават посредством него. „Моето лично мнение е, че децата все повече започнаха да четат, върнаха се към библиотеките и читалните, разбира се, благодарение на желанието и помощта на своите родители и учители. Всички разбраха, че е добре детето да се усамоти с книга, тъй като по този начин то може да бъде навсякъде“, каза също Костадинова. По думите ѝ по тази причина програмата на читалището е запълнена и със срещи между писатели и деца. „По този повод съвсем скоро предстои да организираме среща на Динко Динков – учител по български език и литература, с ученици от 6-ти клас“, добави Костадинова. \r\nМария ГЕОРГИЕВА", "date": "2018.11.01", "title": "Ирина Костадинова, НЧ „Фар-1946“ – Бургас: Будители се срещат сред нас навсякъде и всеки ден, не само в днешния"}
{"url": "http://www.focus-news.net/news/2018/11/01/2585381/proektozakon-dava-vazmozhnost-na-obshtinite-da-predostavyat-sotsialni-uslugi-na-oblastno-nivo.html", "text": "Развитието на социалните услуги в партньорство между общините и с неправителствения сектор беше във фокуса на състоялата се кръгла маса в град Аксаково. Форумът бе организиран от Гизела Ерлер, държавен съветник в правителството на провинция Баден-Вюртемберг, и кметът на Община Аксаково инж. Атанас Стоилов. Това съобщиха от пресцентъра на  ПП ГЕРБ – Варна . Участие взеха депутатът от Парламентарната група на ГЕРБ Нели Петрова, почетният консул на Германия във Варна Недялко Неделчев, председателят на ОбС - Аксаково Светлана Добрева и представители на социални институции във Варненска област. В състава на германската делегация, пристигнала за събитието в Аксаково, бяха четирима депутати и представители на фондациите „Либенау” и „Агапедия”, кметът на Елванген – Карл Хилсенбек, директорът на Института за виртуално и реално обучение в град Улм – Кармен Стателхофер, както и представители на правителството на провинция Баден-Вюртемберг. \r\nВ рамките на дискусията бяха отчетени доброто взаимодействие и постигнатите резултати на Центъра за настаняване от семеен тип за деца без увреждания и детска градина в село Кичево,  финансирани от Социалната асоциация „Свети Андрей” и Българо-германско сдружение с нестопанска цел. \r\n„Това ползотворно партньорство с немската неправителствена организация продължава вече 18 години и за нас е изключително ценно”, изтъкна кметът на Аксаково. По думите му общината разчита на подкрепа и за необходимия основен ремонт на сградния фонд. „Извършвахме частични ремонти, но те не са достатъчни. Затова разработихме  проект за цялостно обновяване. Реализирането му обаче не е по силите на бюджета, от който трябва да обезпечим финансово всички шест училища и шест детски градини на територията на община Аксаково”, обясни инж. Стоилов. Той допълни, че към детската градина в село Кичево функционира и пансион за деца от малцинствата и от бедни семейства, за които са създадени прекрасни условия. „Освен грижите, които получават, децата придобиват и знания по немски език, а това им дава силен старт в развитието”, коментира още кметът. \r\nТой бе категоричен, че общината е успяла да изгради добър екип и в последните години привлечените евросредства по проекти в социалната сфера надхвърлят 3 млн. лв.  Около 1 млн. лв. пък са били отпуснати от държавата за изграждането на Центъра за хора в неравностойно положение в град Игнатиево. „Реализираме няколко големи проекта за топъл обяд за хора в неравностойно положение, за домашен социален патронаж. Освен социалния център в Игнатиево, в Аксаково бе разкрит център за деца в неравностойно положение. Стараем се всеки нов обект, който изграждаме, да отговаря на изискванията за достъпна среда за хората с увреждания. В сътрудничеството с германските организации виждаме отлична възможност за обмяна на опит, тъй като за нас е важно да продължаваме да развиваме социалните услуги в общината”, отбеляза още инж. Стоилов. \r\nПрисъстващите се обединиха около позицията, че въвеждането на дуалното образование в България може да допринесе и за подготовката на кадри в социалната сфера. Експертите отчетоха, че общините полагат сериозни усилия за подобряване квалификацията на кадрите, но активната работа в тази посока трябва да продължи, включително и със съдействието на неправителствените организации. \r\n„Внесеният проектозакон за социалните услуги предлага една много навременна и полезна промяна, тъй като предвижда предоставяне на услуги и на областно ниво. Това ще позволи общините да си партнират, осъществявайки социални дейности на територията на Варненска област”, отбеляза Таня Василева, която оглавява общинската социална дирекция във Варна. \r\nПредставителите на структурите за социално подпомагане и закрила на детето отчетоха, че сътрудничеството с неправителствения сектор открива перспективи за развитие и на иновации в социалните услуги. \r\nГерманските партньори увериха, че ще продължат да подкрепят община Аксаково и високо оцениха активността на местната власт в областта. „За нас е важно да разширим обхвата на социалните услуги, така че те да предлагат не само помощ на определени групи, а и да приобщим към каузата колкото се може повече граждани”, коментира Гизела Ерлер.", "date": "2018.11.01", "title": "Проектозакон дава възможност на общините да предоставят социални услуги на областно ниво"}
{"url": "http://www.focus-news.net/news/2018/11/01/2585367/inzh-deyan-ivanov-kmet-na-beloslav-nyama-registrirani-karutsi-na-teritoriyata-na-obshtinata.html", "text": "Няма регистрирани каруци на територията на община Белослав. Това каза за  Радио „Фокус“ – Варна  кметът на Община Белослав инж. Деян Иванов. По думите му по улиците на Белослав каруци се срещат все по-рядко. Регистрацията на пътни превозни средства с животинска тяга се извършва на основание Закона за движение по пътищата, като в необходимите документи се описва пътното превозно средство с животинска тяга, както и животинската тяга. Правилата, свързани с организацията на движение на пътни превозни средства с животинска тяга на територията на общината, се подчиняват на Закона за движение по пътищата. Кметът инж. Деян Иванов посочи, че в миналото по третокласната пътна мрежа има регистрирани няколко тежки инцидента с каруци, като основната причина за възникването им е липсата на сигнализация на превозното средство. По отношение на ползването на ферибота, който прекосява канала и свързва двете страни на Белослав, има правила за превозните средства с животинска тяга, свързани с мерки за недопускане на замърсявания с животинска тор. \r\nМарияна ВАЛЕНТИНОВА", "date": "2018.11.01", "title": "Инж. Деян Иванов, кмет на Белослав: Няма регистрирани каруци на територията на общината"}
{"url": "http://www.focus-news.net/news/2018/11/01/2585382/zam-ministar-zheni-nacheva-i-d-r-decho-dechev-shte-dadat-preskonferentsiya-v-ministerstvoto-na-zdraveopazvaneto-na-2-noemvri.html", "text": "На 2 ноември председателят на Надзорния съвет на НЗОК и зам.-министър на здравеопазването Жени Начева и управителят на Националната здравноосигурителна каса д-р Дечо Дечев ще дадат пресконференция по повод проекта на Закона за бюджета на НЗОК за 2019 г. Това съобщиха от пресцентъра на  Министерството на здравеопазването . Пресконференцията ще се състои в конферентната зала на Министерството на здравеопазването, ет. 4, от 10.00 часа.", "date": "2018.11.01", "title": "Зам.-министър Жени Начева и д-р Дечо Дечев ще дадат пресконференция в Министерството на здравеопазването на 2 ноември"}
{"url": "http://www.focus-news.net/news/2018/11/01/2585378/dragomir-stoynev-bsp-na-izbori-gerb-kazvat-che-nyama-da-uvelichavat-danachnata-osnova-a-veche-ima-predlozhenie-za-uvelichavane-na-maksimalniya-osiguritelen-dohod.html", "text": "Когато има избори, ние казваме какво ще направим. За разлика от ГЕРБ, които казват, че няма да увеличават данъчната основа, а виждаме, че вече има предложения за увеличаване на максималния осигурителен доход. Това каза зам.-председателят на ПГ на БСП Драгомир Стойнев в дебата по второто четене на промените в Закона за корпоративно подоходно облагане, предаде репортер на  Агенция „Фокус“ . „Ние ще подкрепим максималния осигурителен доход, но трябва да бъдете честни към избирателите си и да казвате това по време на избори, а не после да ги лъжете“, заяви той. „Колкото и ГЕРБ да вярва, че прави хубави неща - ако беше толкова хубаво, нямаше толкова хора да напускат страната“, коментира Драгомир Стойнев. „Тъй като виждаме, че плоският данък е изживял своето време, т.нар. 10% скала, ако беше толкова хубава всички развити държави щяха да имат подобна данъчна система“, посочи Драгомир Стойнев. „Мина времето на плоския данък. Той не можа да допринесе за ограничаване на сивата икономика“, каза още той. \r\nБиляна ИВАНОВА", "date": "2018.11.01", "title": "Драгомир Стойнев, БСП: На избори ГЕРБ казват, че няма да увеличават данъчната основа, а вече има предложение за увеличаване на максималния осигурителен доход"}
{"url": "http://www.focus-news.net/news/2018/11/01/2585384/reuters-turtsiya-tvardi-che-260-hilyadi-bezhantsi-sa-se-zavarnali-v-rayona-na-operatsiya-shtita-na-efrat.html", "text": "Общо 260 хиляди сирийци са се завърнали в района, където Турция проведе операция „Щита на Ефрат“, заяви турският министър на отбраната Хулуси Акар в четвъртък, предава  Reuters . \r\n„В резултат от работата за възстановяване на инфраструктурата и сигурността и стабилността в района, осигурени от въоръжените сили на Турция, около 260 хиляди граждани на Сирия се завърнаха в района на операция „Щита на Ефрат““, заяви Акар. \r\nТой посочи също, че военните операции на Турция в Северен Ирак ще продължат, докато терористичната опасност за териториите на Турция не бъде ликвидирана. \r\nПревод и редакция:", "date": "2018.11.01", "title": "Reuters: Турция твърди, че 260 хиляди бежанци са се завърнали в района на операция „Щита на Ефрат“"}
{"url": "http://www.focus-news.net/news/2018/11/01/2585385/pavel-shopov-obedineni-patrioti-bsp-vavedoha-ploskiya-danak-protiv-koyto-sa-v-momenta.html", "text": "БСП не могат да оправдаят социалността си. Не могат да бъдат социалистическа партия, след като вие сте въвели плоския данък, против който сте в момента. Това каза депутатът от ПГ на „Обединени патриоти“ Павел Шопов в дебата по второто четене на промените в Закона за корпоративно подоходно облагане, предаде репортер на  Агенция „Фокус“ . „Сега предлагате пропагандно някаква скаличка, да отбиете номера и да кажете, че вие сте свалили плоския данък“, коментира той. „Преди 13 години БСП гласуваха плоския данък. Това, което правят в момента е жива демагогия и пропаганда“, заяви Павел Шопов. „БСП прокараха плоския данък криминално. Предимството на депутатите тук е, че са нови хора. Това беше гениален трик на председателката на БСП- да отрежете опашката си, да изхвърлите старите хора, които участваха в приемането на данъка“, посочи депутатът от „Обединени патриоти“. „Господа от БСП, плоският данък е ваш“, каза още той. \r\nБиляна ИВАНОВА", "date": "2018.11.01", "title": "Павел Шопов, „Обединени патриоти“: БСП въведоха плоския данък, против който са в момента"}
{"url": "http://www.focus-news.net/news/2018/11/01/2585383/predsedatelyat-na-sds-rumen-hristov-podnese-tsvetya-na-pametnika-na-aleko-konstantinov-na-bul-vitosha-po-povod-denya-na-narodnite-buditeli.html", "text": "Председателят на СДС Румен Христов поднесе цветя на паметника на Алеко Константинов на бул. \"Витоша\" по повод 1 ноември-Деня на народните будители, предаде репортер на   Агенция „Фокус“ .  \r\nПо време на тържествения жест присъстваха и председателят на СДС - София д-р Антон Койчев, заедно с членове и симпатизанти на партията от столицата.  \r\nДаяна ДЮЛГЕРОВА", "date": "2018.11.01", "title": "Председателят на СДС Румен Христов поднесе цветя на паметника на Алеко Константинов на бул. \"Витоша\" по повод Деня на народните будители"}
{"url": "http://www.focus-news.net/news/2018/11/01/2585386/za-parvi-pat-shte-bade-vrachena-nagrada-za-mlad-zhurnalist-stefan-prodev-uchredena-ot-natsionalniya-savet-na-bsp.html", "text": "Днес за първи път ще бъде връчена Награда за млад журналист \"Стефан Продев\", учредена от Националния съвет на Българската социалистическа партия и Управителния съвет на Съюза на българските журналисти по повод отбелязването на 90-годишнината от рождението на изтъкнатия български журналист и публицист, председател на Съюза на българските журналисти и главен редактор на вестник \"Дума\". Това съобщиха от пресцентъра на  НС на БСП . По същото време ще бъдат връчени и грамотите на номинираните през 2018 г. за носители на Наградата за политическа журналистика и публицистика \"Георги Кирков-Майстора\". \r\nКаним Ви да вземете участие в тържествената среща, която ще се проведе в Деня на народните будители от 15.00 часа в Клуба на Съюза на българските журналисти - ул. \"Граф Игнатиев\" №4.", "date": "2018.11.01", "title": "За първи път ще бъде връчена Награда за млад журналист \"Стефан Продев\", учредена от Националния съвет на БСП"}
{"url": "http://www.focus-news.net/news/2018/11/01/2585389/sofiya-28-nezakonni-migranti-sa-ustanoveni-pri-savmestni-deystviya-na-sluzhiteli-na-gdnp-i-sdvr.html", "text": "Общо 28 незаконни мигранти са установени при две операции, проведени от Главната дирекция „Национална полиция“ и СДВР на територията на столицата. Това съобщиха от пресцентъра на  МВР .   \r\n15 от чужденците били открити в необитаема къща в софийски квартал. Те не притежавали документи за самоличност, а в рамките на извършените проверки било установено, че са влезли незаконно в страната. 14 от тях са се самоопределили като афганистанци, а един - като пакистанец. В рамките на операцията криминалистите засекли в имот в друг квартал на столицата още една група от 13 чужди граждани. Те също били без документи за самоличност, осем от тях се представили за граждани на Афганистан, трима -  на Пакистан, а други трима – на Ирак. Установен, задържан и разпитан е и собственикът на имота, в който са били открити незаконните чужденци.  \r\nПо случаите са образувани досъдебни производства, работата по тях продължава под наблюдението на прокуратурата. Чужденците са предадени на Дирекция „Миграция“ и са настанени в центровете от „затворен тип“.", "date": "2018.11.01", "title": "София: 28 незаконни мигранти са установени при съвместни действия на служители на ГДНП и СДВР"}
{"url": "http://www.focus-news.net/news/2018/11/01/2585387/faktor-makedoniya-sadat-v-skopie-zamrazi-69-obekta-na-vmro-dpmne.html", "text": "В сряда македонският съд е замразил продажбата на общо 69 обекта, собственост на най-голямата опозиционна партия ВМРО-ДПМНЕ, в това число и част от партийната централа – палатата „Христо Татарчев“, пише  скопското електронно издание „Фактор“ . \r\nКакто бе обяснено от страна на Специализираната прокуратура на Македония, тези имоти са закупени главно в периода от 2013 до 2015 година и се намират в цяла Македония. \r\nИзданието отбелязва, че прокуратурата е образувала производство по случая „Талир“ за незаконно придобити имоти още, докато ВМРО-ДПМНЕ са били на власт, а основният обвиняем е бившият лидер на партията и екс-премиер на Македония Никола Груевски. \r\nПревод и редакция:", "date": "2018.11.01", "title": "„Фактор“ (Македония): Съдът в Скопие замрази 69 обекта на ВМРО-ДПМНЕ"}
{"url": "http://www.focus-news.net/news/2018/11/01/2585388/mvr-pri-savmestni-deystviya-na-kriminalisti-na-gdnp-i-odmvr-pleven-sa-izzeti-mnozhestvo-predmeti-s-kulturno-istoricheska-stoynost.html", "text": "При съвместни действия на криминалисти на ГДНП и ОДМВР - Плевен са иззети множество предмети с културно-историческа стойност. Това съобщиха от пресцентъра на  МВР . Специализираната операция по противодействие на престъпления, свързани с незаконно придобиване и продажба на предмети с културно-историческа стойност, е реализирана след професионално разследване на придобита информация в сектор „Културно-исторически ценности“ - ГДНП, че 33-годишен мъж предлага за продан в интернет сайт антични монети. В рамките на оперативните действия е установено жилището му в Червен бряг, а при извършеното претърсване на адреса са открити множество археологически предмети, както и полиетиленов плик с наркотик.  \r\nПоследвали процесуално-следствени действия и в друг имот в града, собственост на 57-годишен мъж, който в обособено ателие е реставрирал незаконно придобити археологически и културни ценности. В хода им криминалистите претърсили стая, пригодена за котелно, и таванско помещение, откъдето иззели общо 84 предмета - монети, накити, старинни предмети от бита, антична керамика и каменни сечива от праисторията, неидентифицирани и регистрирани по съответния ред.  \r\nПо случая са образувани три досъдебни производства, а работата по документирането му продължава под ръководството на Окръжна прокуратура - Плевен.", "date": "2018.11.01", "title": "МВР: При съвместни действия на криминалисти на ГДНП и ОДМВР - Плевен са иззети множество предмети с културно-историческа стойност"}
{"url": "http://www.focus-news.net/news/2018/11/01/2585372/kyustendil-edin-signal-za-problem-s-dvizhenieto-na-karutsi-e-postapil-pri-obshtestveniya-posrednik-vasil-ivanov.html", "text": "Един сигнал за проблем с движението на каруци е постъпил при обществения посредник в Кюстендил. Това каза пред  Радио „Фокус” – Кюстендил  Васил Иванов, обществен посредник за община Кюстендил. Сигналът касае движението на каруци по булевард „Дондуков” в града, което предпоставка за проблеми с трафика в района. Жалбата е била свързана и с факта, че циганските каруци пълнят минерална вода от нерегламентирана чешма. „В квартал „Изток” има така наречените водари, които пълнят туби с минерална вода, а след това я продават в квартала. Районът е и нехигиеничен”, каза Васил Иванов. По думите му повече от година време няма отговор на подадения от него сигнал към администрацията. „Имаше един витиеват отговор от общинска администрация, ме се работи по въпроса, да се подобри и видеонаблюдението в този район”, каза Васил Иванов. По думите му парцелът, на който се намира нерегламентираният кран за минерална вода, е обявен за приватизация. По думите на Васил Иванов има сигнали за нерегламентирано движение на коне и други животни по пътя Кюстендил – София, но към момента няма реакция от страна на институциите. „За мен главната пречка е липсата на законодателство по въпроса”, каза Васил Иванов. \r\nВенцеслав ИЛЧЕВ", "date": "2018.11.01", "title": "Кюстендил: Един сигнал за проблем с движението на каруци е постъпил при обществения посредник Васил Иванов"}
{"url": "http://www.focus-news.net/news/2018/11/01/2585392/dobrich-na-tarzhestvena-tseremoniya-v-ogledalna-zala-neli-bozhkova-byaha-vracheni-godishnite-nagradi-dobrich.html", "text": "На тържествена церемония в Огледална зала „Нели Божкова“ бяха връчени Годишните награди „Добрич“, предаде кореспондент на  Радио „Фокус” – Варна . „Радвам се, че имам възможността лично да връча отличията на новите носители на Годишните награди на Община Добрич в областта на науката и културата за 2018 г. Днес, на Деня на народните будители, би трябвало да говорим за народ, за нация, за държава, за ценностите на общността. И именно днес повече от всякога би трябвало да отдадем дължимото на всички онези, останали в историята със силата и достойнството си да отстояват своята истина за чест, справедливост и национална принадлежност. Именно днес ми се иска да се впишем и ние тук в Добрич в онази последователност на можещите, градящи бъдещо съзнание с интуитивност, но и с посвещение, с отговорност към истината и в себеизразяването, в словото. Иска ми се днес на това публично събитие да дадем шанс на откровението, да говорим това, което мислим, това, което чувстваме. И да се вгледаме в себе си. Дължим го на всички онези, останали в националната родова памет като будители. Защото днес откровението е въпрос на достойнство. Днес откровеното слово е въпрос на сила“, каза в своето приветствено слово кметът на добруджанския град Йордан Йорданов. Той пожела всеки да дава от себе си най-доброто в своите ежедневни избори и така да се даде шанс на стойностното, което ще пребъде във времето. Носител на Колективна награда е Драматичен театър „Йордан Йовков“. Индивидуалната награда получи Живко Марков, специалист в Регионален исторически музей – Добрич. Наградата „Млад творец“ получи Татяна Иванова, поетеса, музикант, ученичка в Езикова гимназия „Гео Милев“. В знак и израз на признание Почетна грамота за значителен принос в духовното развитие на град Добрич получиха Добруджански технологичен колеж – Добрич, Сдружение на писателите – Добрич, Петър Петков, директор на Държавен куклен театър „Дора Габе“, Лана Анцаридзе, хореограф и режисьор, ръководител на Детски музикален театър „Дея“, Танцов театър „Дея“ и Клуб „Театър“ при Младежки център – Добрич, Петър Петров, старши експерт при РУО – Добрич, Йовка Атанасова, член на СУБ – Клон Добрич, и Ненчо Попов, член на Дружество на краеведите „Отец Павел Атанасов“. Годишните награди „Добрич“ имат за цел да удостоят с публично признание творци, учени и дейци на изкуството и културата от град Добрич за ярки постижения и принос в развитието на сценичните изкуства, визуалните изкуства, културното наследство, книгите, четенето и библиотеките, медиите и науката. \r\n Жулиета НИКОЛОВА", "date": "2018.11.01", "title": "Добрич: На тържествена церемония в Огледална зала „Нели Божкова“ бяха връчени Годишните награди „Добрич“"}
{"url": "http://www.focus-news.net/news/2018/11/01/2585390/vitsepremierat-valeri-simeonov-shte-prisastva-na-tarzhestvata-po-sluchay-20-godini-kulturno-informatsionen-tsentar-na-balgarskoto-maltsinstvo-tsaribrod.html", "text": "Вицепремиерът Валери Симеонов ще присъства на тържествата по случай 20 години културно-информационен център на българското малцинство „Цариброд“. Това съобщиха от пресофиса на  вицепремиера Валери Симеонов . Събитието ще се проведе днес в сградата на центъра, като от 16.00 часа (местно време) ще бъде дадена пресконференция на тема „20 години борба за българската общност в Сърбия“. \r\nВ българската делегация са включени още народни представители, заместник-министърът на транспорта Ангел Попов, заместник-министърът на културата Румен Димитров, заместник-министърът на здравеопазването Светлана Йорданова и заместник-министърът на енергетиката Красимир Първанов.", "date": "2018.11.01", "title": "Вицепремиерът Валери Симеонов ще присъства на тържествата по случай 20 години културно-информационен център на българското малцинство „Цариброд“"}
{"url": "http://www.focus-news.net/news/2018/11/01/2585391/pregled-na-mezhdunarodnite-novini-do-13-chasa-agentsiya-fokus.html", "text": "В сряда македонският съд е замразил продажбата на общо 69 обекта, собственост на най-голямата опозиционна партия ВМРО-ДПМНЕ, в това число и част от партийната централа – палатата „Христо Татарчев“, пише  скопското електронно издание „Фактор“ . \r\nКакто бе обяснено от страна на Специализираната прокуратура на Македония, тези имоти са закупени главно в периода от 2013 до 2015 година и се намират в цяла Македония. \r\nИзданието отбелязва, че прокуратурата е образувала производство по случая „Талир“ за незаконно придобити имоти още, докато ВМРО-ДПМНЕ са били на власт, а основният обвиняем е бившият лидер на партията и екс-премиер на Македония Никола Груевски. \r\n***  Директоратът на черногорската полиция взе решение да обяви за персона нон грата в страната сръбски интелектуалци, включително писателя Матия Бечкович, съобщава  белградското радио „Б92“ . \r\n„Преминаването на държавната граница, освен на Бечкович, е забранено на историците Чедомир Антич и Александър Ракович, както на сръбския политик и адвокат Деян Мирович“, заявиха пред ежедневника „Дан“ от граничната полиция. \r\nСлужителите на правозащитните органи на всички гранични пунктове са получили списък с лица, които не се допускат при никакви обстоятелства в страната, „тъй като застрашават националната сигурност на Черна гора“. \r\nСръбските интелектуалци, които бяха обявени за персона нон грата, трябваше да бъдат оратори на мероприятие по случай празниците за формирането на парламента в Подгорица на 1 декември 1918 година. \r\nОсновната причина за забраната са техните изказвания от по-рано, които, според службите за сигурност на Черна гора, представляват „заплаха за сигурността на държавата. \r\nПразниците по случай 100-годишнината от формирането на парламента в Подгорица и Деня на обединението между Черна гора, Сърбия и други южнославянски нации ще се проведат на 1 декември в Подгорица. \r\n***  Русия, Индия и Иран през ноември ще обсъдят пускането на международен транспортен коридор „Север – Юг“, съобщава иранският телевизионен канал PressTV, предава  РИА Новости . \r\nТой отбелязва, че дължината на коридора ще е 7200 км. \r\nВ новия проект ще бъдат задействани железопътен и воден транспорт. Стоките ще влизат от Индийския океан в иранския град Бендер Аббас на крайбрежието на Персийския залив, а от там ще отиват в Бендер Ензели на крайбрежието на Каспийско море, откъдето по море ще бъдат пренасяни в Астрахан, а от там чрез железопътния транспорт в Европа. \r\nКоридорът ще стане по-евтина и кратка алтернатива на Суецкия канал: времето и стойността на транспортирането на стоките ще се намалят с 30-40 процента. Например, ако се сравни със Суецкия канал, то стоките ще дойдат с 20 дни по-бързо от Мумбай в Москва по коридора „Север-Юг“. Освен това се планира на година по новия път да се пренасят по 20-30 милиона тона стоки. \r\nПо-рано министърът на търговията и промишлеността на Индия Суреш Прабху заяви, че трябва да се започне активното използване на коридора, колкото е възможно по-скоро. Пробните доставки по новия път вече бяха проведени през 2014 година. \r\n***  Министър-председателят на Русия Дмитрий Медведев подписа постановление на правителството за въвеждане на специални икономически мерки по отношение на 322 украински граждани и 68 компании, съобщават от пресслужбата на Кабинета на министрите на Русия, предава  ТАСС . \r\nПостановлението на правителството №1300 е подготвено за реализация на съответстващия указ на президента на Русия Владимир Путин, подписано е на 1 ноември и вече е влязло в сила. \r\n„Въвеждат се специални икономически мерки по отношение на физически и юридически лица от Украйна, предвиждащи блокиране (замразяване) непарични фондове, непарични ценни книжа и имоти в Русия и забрана за прехвърляне на средства (изтегляне на капитал) извън Русия. Санкциите се разпространяват върху 322 физически и 68 юридически лица“, се казва в съобщение от правителството на Руската Федерация. \r\nСред тези, върху които се разпространяват ограниченията, са: \r\n•\tСинът на украинския президент Алексей Порошенко \r\n•\tМинистърът на вътрешните работи Асен Аваков \r\n•\tДиректорът на „Нафтогаз Украина“ Андрей Коболев \r\n•\tНачалникът на Генералния щаб на Въоръжените сили на Украйна Виктор Муженко \r\n•\tМинистърът на отбраната Степан Полторак \r\n•\tПредседателят на Върховната рада Андрей Парубий \r\n•\tЗаместник-ръководителят на администрацията на президента Константин Елисеев \r\n•\tБившият премиер на Украйна Арсений Яценюк \r\n•\tНационалистите Дмитрий Ярош и Олег Тягнибок \r\n•\tЛидерът на „Баткивщина“ Юлия Тимошенко \r\nОсвен това в списъка влизат съдиите от Конституционния съд на Украйна, депутатите от VIII състав на Върховната рада на Украйна, големи украински предприемачи, чиновници от администрацията на украинския президент, ръководители на органите на изпълнителната власт на Украйна и големи украински компании, както и юридически лица, контролирани от най-крупните бизнесмени в Украйна, се казва в изявлението на кабинета на министрите на Русия. \r\nСред 68-те юридически лица от Украйна, попадат под контрасанкциите най-вече предприятия от украинската химическа и металодобивна промишленост. В това число са ПАО „Азот“, ПАО „Днепразот“, ПАО „Укрхименерго“, ООО „Гликохим“, ООО „Междуреченский горно-обогатителний комбинат“, ПАО „Обединена горно-химическая компания“ и нейните филиали. \r\nРуската страна отбелязва, че въвеждането на руските контрамерки „цели да противодейства срещу недружествените действия по отношение на руски граждани и юридически лица от страна на Украйна, отмяна на ограниченията, въведени по-рано от украинската страна по отношение на тези лица и нормализация на двустранните отношения“. „Правителството на Русия си запазва правото да отмени въведените специални икономически мерки в случай, че Украйна отмени своите ограничителни мерки, въведени по отношение на руски граждани и юридически лица“, се казва в съобщението от руското правителство. \r\n*** След продължителни дебати, парламентът на Косово не успя да приеме резолюция за диалога със Сърбия, пишат  всички косовски медии . \r\nПредседателят на Демократическата лига на Косово (ЛДК) Абдула Хоти посочи, че резолюцията съдържа само една точка, в която се отбелязва: „Територията на Република Косово е една и неделима и нито президента на Косово, нито някой друг имат мандат да преговарят за територията на Република Косово“. \r\nВъпреки това, управляващата Демократическа партия на Косово (ПДК)е излязла с предложение от шест точки, което да бъде включено в текста на резолюцията, с което парламента да изрази подкрепа за продължаването на диалога с Белград и да заяви, че ще се заеме с изграждането на вътрешен политически консенсус чрез платформата за диалога, в която ще бъдат изложени позициите на Косово. Освен това ПДК е предложила парламентът в Прищина да формира специален комитет от председателите на парламентарните групи, който да бъде натоварен с това да следи процеса на диалога. Този механизъм, според ПДК, трябва да бъде председателстван от представител на опозицията и редовно ще докладва на парламента. В последното предложение на Косово се потвърждава, че Конституцията на Косово, неговият суверенитет и териториалният му интегритет са ненарушими и че единство парламента на Косово има правото да взима решения по тези въпроси. \r\nKoha Ditore съобщава, че партиите ще направят още един опит да хармонизират текста на резолюцията в четвъртък, преди този, предложен от ЛДК, да бъде подложен на гласуване. \r\n***  Множество българи и гърци пътуват с автобуси до западната турска провинция Одрин през почивните дни, за да пазаруват, пише в един от главните материали на  онлайн изданието на вестник Hurryiet . \r\nЗаради силния интерес от съседните страни, търговците са поставили ценоразписи на български и гръцки на витрините на своите обекти, отбелязва изданието. Освен това са пуснати уеб страници за онлайн пазаруване на български и са напечатани малки българо-турски разговорници, които да помогнат на потенциалните клиенти от България и Гърция. \r\nКакто отбелязва вестникът, чужденците пътуват до Одрин само, защото стоките, които се продават там, са „по-евтини“ в сравнение с продуктите, които се продават в техните градове заради благоприятните за тях разлики в цените на валутите. \r\nГостите купуват най-вече плодове, зеленчуци и дрехи в откритите пазари, докато на пазара Араста те се интересуват от сувенири. От магазините по улица Сарачлар те си набавят козметика. Повечето от тези обекти в Одрин имат поне по един служител, който говори български или гръцки. \r\n„В този магазин продаваме стоки, които нормално струват 100 турски лири за 70-80. Затова те идват толкова от далеч, за да пазаруват“, обяснява Гюлюхан Али, която е български гражданин от турски произход. Тя работи в магазин за почистващи препарати. \r\nФуат Текин, който има магазин за козметични продукти на улица Сарачлар, една от най-оживените в Одрин, казва, че има множество клиенти от България и Гърция. \r\n„Нашите цени са много по-ниски от тези в безмитните магазини. Българите идват тук през почивните дни, докато гърците пътуват до Одрин през седмицата. Някои от нашите клиенти минават по два пъти месечно“, споделя Текин. \r\n„Дойдох в Одрин с няколко приятели. Първо, ние обиколихме града и сега пазаруваме. Всичко тук е по-евтино в сравнение с Гърция“, заяви Мария Пападопуло, която е дошла от гръцката провинция Солун. Преодоляване на езиковата бариера \r\nНеизбежно, местните и чуждестранните посетители имат проблеми с комуникацията заради езиковите бариери. За да бъдат преодоляни тези проблеми, търговските кооперативи са раздали български разговорници на съдържателите на магазини. \r\n„Имаме малък речник „за пазаруване“ с 250 български думи в него, с което помагаме на местните търговци. Съдържателите на магазини научават тези думи наизуст и по този начин общуват по-добре с клиентите. Скоро ще раздадем и подобен гръцки речник“, заяви Бюлент Рейсоглу, началник на кооператива на търговците в пазар Улус. \r\n„Когато клиент попита за цената на определен продукт, аз отварям речника, за да намеря съответната дума на български. По този начин ние общуваме по-добре“, обяснява Байрам Ихламур, местен търговец. \r\nЗа да привлекат повече клиенти в Одрин, те рекламират града чрез публични кампании и реклами на гръцки и български, съобщава кметът на Одрин Реджеп Гюркан. \r\n„Български посетител харчи средно по 100 лева (58$) за пазар, а гръцките клиенти харчат средно между 50 и 80 евро. Местните търговци и българските и гръцките посетители имат приятелски отношения. Ако клиентите нямат достатъчно пари в себе си, съдържателят на магазина казва „можете да ми платите следващия път“, обяснява още градоначалникът. \r\nТой отбеляза, че местните магазина са пуснали страници в интернет на български, които позволяват на потенциалните клиенти да проверяват цените онлайн. Предприятията също рекламират магазините си с постове на български и гръцки в социалните медии. \r\n***  В четвъртък Македония и Гърция подновиха директните полети помежду си след повече от едно десетилетие, предава  македонската редакция на Радио „Свободна Европа“ . \r\nАвиосъобщенията бяха прекъснати, след като предходното македонско правителство на ВМРО-ДПМНЕ преименува летището в Скопие на „Александър Велики“. Настоящите власти на западната ни съседка пък решиха то да се казва Международно летище Скопие през февруари в знак на добра воля за разрешаването на спора за името между двете страни. \r\nПолети между Атина и Скопие ще има два пъти седмично. Според информацията на изданието, вицепремиерът по европейските въпроси на Македония Буяр Османи и заместник-министърът на външните работи на Гърция Йоргос Катругалос ще са на борда на първия полет. Преди това те ще разговарят за двустранните отношения, Договора от преспа и произтичащите от него задължения в Атина. \r\n***  Съвместният македонско-гръцки комитет от експерти не може да започне работа преди ратификацията на Договора от Преспа в двете страни, заяви Зоран Заев в парламента, като предвиди, че това може да се случи през март, пише  електронното издание на вестник „Денешен“ . \r\nОтговаряйки на въпрос от депутата на ВМРО-ДПМНЕ Магдалена Манаскова във връзка с експертите, ангажирани в Съвместния интердисциплинарен експертен комитет, който трябва да бъде формиран от Македония и Гърция, Заев заяви, че част от членовете от македонска страна ще бъдат университетски професори и че за такива комисии никога не са правени конкурси. \r\n„Договорът прецизира в кои области ще работят комисиите. Целта е да отстраним всички онези работи, които предизвикват иредентизъм, или противоречат на желанието за изграждане на приятелство, взаимно признаване, приемане и други подобни, ние сме убедени, че чрез приятелството ще отворим други перспективи за много граждани, преди всичко, граждани и от Македония, и от Гърция, което определено ще бъде полезно във всички сфери на обществения живот“, заяви премиерът. \r\nНа забележката на депутата, Заев заяви, че може да бъде предложен експерт и че ако това се случи, комисията ще бъде допълнена. \r\n„Целта е чрез тези експертни комисии да извадим аргументите и на двете страни. Чрез аргументите и през философията на бъдещото приятелство, трябва да намерим начини“, обясни министър-председателят на Македония. \r\n*** Не стихват реакциите в България и Европейския съюз, след като отново се актуализира аферата с незаконното издаване на десетки хиляди български паспорти на лица от Македония, Молдова и другите страни от региона, пишат в  македонския портал „еМагазин“ . \r\nИзданието отбелязва, че според данните на българското Министерство на правосъдието само за една година искане за гражданство са подали 10 хиляди македонци. \r\n„Обществена тайна“, пише „еМагазин“, е, че български паспорти имат мнозина бивши и настоящи македонски функционери, които се декларират като патриоти и от сутрин до вечер тръбят против промяната на името на страната, а всъщност, както се отбелязва в материала, те отдавна са сменили родината си. \r\nЗатова, според изданието, е крайно време за промяна на регулациите за изборни функционери в Македония, с които лицата, които имат чуждестранни паспорти, да не могат да извършват обществени функции. \r\n*** Ги Верхофстад е останал с впечатлението, че Европейският съюз няма подходяща миграционна система, чрез която да се справи адекватно с нелегалната миграция заради премиери, като Виктор Орбан, който саботира общите решения на Европейския съвет. Той твърди, че няма такова нещо като миграционна криза и посочи, че „живеем в политическа криза, която се прехвърля върху мигрантите“, пише  електронното издание Hungary Today . \r\nЕвропейският депутат, лидер на Алианса на либералите и демократите за Европа (АЛДЕ), даде интервю пред index.hu. Ги Верхофстад и „Фидес“ отдавна имат разминавания по множество политически въпроси, но с наближаването на европейските избори през май 2019 година, техните отношения стават все по-напрегнати, коментира изданието. \r\nВ наскоро публикувано видео, унгарското правителство обвини Верхофстад, че е за миграцията. Но, той отхвърля тези твърдения и посочва, че просто иска добре функционираща и справедлива имиграционна система, чрез която да се дава убежище на преследваните и да бъдат отпращани тези, които мигрират единствено по икономически причини. \r\nЛибералът смята, че е измислица на Виктор Орбан, че ЕС не иска да спре нелегалната миграция. Съюзът е похарчил милиарди евро в Турция и милиони в Африка, за да спре хората от това да пресичат границите на Шенген. Верхофстад признава, че сегашната европейска система – Дъблинските правила – е развалена, но настоява, че най-гласните критици на ЕС са тези, които не искат да кооперират или да мислят за общи решения. \r\nЛидерът на АЛДЕ изтъкна, че нивото на миграция е било безпрецедентно намалено поради мерките, въведени от ЕС. Европа е влязла в няколко споразумения за връщане с изпращащите страни и е дала милиони на буферни държави за борба с трафикантите на хора. \r\nЕС би искал да наеме около 10 000 нови гранични полицаи и Верхофстад намира за \"необяснимо\", че Орбан и други политици се противопоставят на тази идея. Той счита това за постижения, които не бива да се пропускат, и настоява, че \"популистки политици\" като Виктор Орбан и Матео Салвини се стремят да създават политически капитал, използвайки постоянно разпространяване на страхове. \r\nТой спомена и конфликта между „Фидес“ и Европейската народна партия (ЕНП). Той каза на Index.hu, че няколко пъти се е свързал с членовете на ЕНП и ги е поощрявал да се разграничат ясно от „Фидес“, не заради сътрудничеството им с партията на Орбан, а защото счита, че ЕНП е прилична европейска партия, отдадена на ценности и върховенство на закона. \r\n***  Сръбският президент Александър Вучич обяви в сряда, че няма нищо ново около неговия план за разрешаване на косовския проблем, информира белградската агенция  ТАНЮГ .   \r\n„През цялото време търся компромис“, е споделил той, докато е обикалял строежа на нова болнична сграда. Така той опроверга като абсолютно неверни информациите, че руският външен министър Лавров  и американският съветник по въпросите на националната сигурност Болтън са постигнали споразумение за проблема Косово-Метохия.   \r\nВсяка споразумение трябва да включва и Сърбия, е казал Вучич, и е добавил, че Лавров му е изпратил послание.", "date": "2018.11.01", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/11/01/2585395/plovdiv-chetirima-dushi-sa-zadarzhani-za-pritezhanie-na-narkotitsi-v-hoda-na-spetsializirana-politseyska-operatsiya-na-teritoriyata-na-obshtina-karlovo.html", "text": "Четирима души са задържани за притежание на наркотици в хода на специализирана операция, проведена във вторник от полицейски служители в Карлово. Това съобщи за  Радио „Фокус“ - Пловдив  говорителят на ОДМВР - Пловдив. При процесуални и следствени действия в жилище, обитавано от 78-годишна жена и 20-годишния ѝ внук, разследващите иззели близо 51 грама марихуана и електронна везна. Спрямо двамата били взети 24-часови мерки за неотклонение, а впоследствие с прокурорско постановление задържането на младежа било удължено до 72 часа. Междувременно в полицейския арест се озовали и 24-годишен жител на Карлово и 17-годишно момче от село Певците. От тях служителите на реда иззели по пакетче с подобно съдържание. Срещу четиримата са образувани бързи производства.", "date": "2018.11.01", "title": "Пловдив: Четирима души са задържани за притежание на наркотици в хода на специализирана полицейска операция на територията на община Карлово"}
{"url": "http://www.focus-news.net/news/2018/11/01/2585394/stara-zagora-stotitsi-zhiteli-i-gosti-na-grada-se-pokloniha-pred-pametta-metodiy-kusev-i-narodnite-buditeli.html", "text": "С празнично шествие и тържествена церемония Стара Загора отбеляза Деня на народните будители. Стотици дойдоха пред паметника на Митрополит Методий Кусев, за да изразят почитта и преклонението си пред делото на първия старозагорски митрополит и плеядата народни будители. Това съобщиха от пресцентъра на  Община Стара Загора . \r\nНегово Високопреосвещенство Старозагорският митрополит Киприан отслужи Заупокойна Божествена св. литургия в храм „Св. Теодор Тирон - Аязмото“, откъдето тръгна и единият лъч в празничното шествие. След края на службата, митрополит Киприан, свещеници и граждани се поклониха пред гроба на дядо Методий. Шествието продължи до паметника на Методий Кусев в началото на едноименния парк, където се сля с втория лъч, съставен от ученици от старозагорските училища. \r\nНа тържествената церемония за отдаване почит към будителите присъстваха зам.-кметът на Община Стара Загора Иванка Сотирова и зам.-кметът Красимира Чахова, областният управител Гергана Микова, заместник областният управител Петя Чакърова, председателят на Общинския съвет Таньо Брайков, общински съветници, общественият посредник Надежда Чакърова-Николова, началникът на Регионално управление на образованието Стара Загора Татяна Димитрова, директори на училища и детски градини, много граждани.  \r\nМитрополит Киприан отслужи молебен за здраве и дълголетие на българския народ. „Имайки пред себе си примера на нашите родни будители, да молим Господа да ни укрепява в християнския живот.  Именно примерът на будителите може да ни вдъхнови да водим истински християнски живот. В духа на техния свещен завет да подражаваме на делата им на ползу роду български“, призова владиката. \r\nПрозвуча Химна на народните будители в изпълнение на октет „Св. Йоан Дамаскин“.  Ваяна и Ейдислав от детска театрална школа при Центъра за подкрепа за личностно развитие изпълниха поетичен рецитал в прослава на будителите. Водещият Христофор Недков припомни заветите на Методий Кусев към гражданите на Стара Загора. \r\n„Днес трябва да сме изключително горди и признателни, горди, че сме наследници на достоен народ, признателни, че сме наследници на будителите“, каза областният управител Гергана Микова. \r\nВенци пред паметника на Митрополит Методий Кусев бяха поднесени от Община Стара Загора, Общински съвет Стара Загора, областния управител на област Стара Загора, Старозагорската митрополия, Професионална гимназия по електроника „Джон Атанасов“. Гирлянди от цветя донесоха следовниците на Митрополит Методий от Шесто основно училище „Свети Никола“ и Второ основно училище „Петко Рачов Славейков“. Представители на обществени организации, политически партии и много граждани също изразиха своята почит към делото му и отрупаха паметника с цветя.", "date": "2018.11.01", "title": "Стара Загора: Стотици жители и гости на града се поклониха пред паметта Методий Кусев и народните будители"}
{"url": "http://www.focus-news.net/news/2018/11/01/2585393/rumen-hristov-zabraneniyat-ot-komunistite-prez-1954-g-praznik-na-narodnite-buditeli-beshe-vazstanoven-na-28-oktomvri-1992-godina-kogato-upravlyavashe-sds.html", "text": "Забраненият от комунистите през 1954 г. празник на Народните будители, един от най-духовните, един от най-добрите празници за българите, беше възстановен през 28 октомври 1992 година, когато управлението беше в ръцете на Съюза за демократичните сили, в 36-ото Народно събрание. Това каза председателят на Съюза на демократичните сили Румен Христов при поднасяне на цветя на паметника на Алеко Константинов на бул. „Витоша“, предаде репортер на  Агенция „Фокус“ .  \r\n\"Благодарение на будителите, България тръгна по пътя, по който трябва да върви. Поклон пред всички тях - духовници, книжовници, просветители и националноосвободителни борби“, коментира той. „На първо място искам да кажа, че не трябва да ги забравяме. Смятам, че СДС винаги е отделяла достатъчно внимание на тези важни личности и те никога няма да бъдат забравени от нас“, обясни още Христов. Според него съвременните будители са много далеч от тези, които познаваме в миналото. „Надявам се обаче, че духовното ще започне да преобладава в обществено-политическия живот на страната, защото тази комерсиализация, която ежедневно наблюдаваме не е най-доброто. Трябва да носим повече духовно, и материалното е важно, но духовното не бива да се загърбва никога“, изтъкна председателят на СДС Румен Христов.    \r\nДаяна ДЮЛГЕРОВА", "date": "2018.11.01", "title": "Румен Христов: Забраненият от комунистите през 1954 г. Празник на народните будители, беше възстановен на 28 октомври 1992 година, когато управляваше СДС"}
{"url": "http://www.focus-news.net/news/2018/11/01/2585377/inzh-atanas-stoilov-kmet-na-obshtina-aksakovo-vodachite-na-prevozni-sredstva-s-zhivotinska-tyaga-sa-dlazhni-da-vzemat-merki-za-nedopuskane-na-zamarsyavaniya.html", "text": "Водачите на превозни средства с животинска тяга са длъжни да вземат мерки за недопускане на замърсявания с животинска тор. Това каза за  Радио „Фокус“ – Варна  кметът на Община Аксаково инж. Атанас Стоилов. Той отбеляза, че в Общината няма регистрирани каруци, а по отношение на приходящите се следи дали спазват Наредбата за обществения ред, в която е записано, че собствениците на превозни средства с животинска тяга са длъжни да ги поддържат в изправност, да осигурят светлинната им сигнализация, да осигурят престилка за животните и да не допускат управлението им от малолетни. За нарушителите глобата е в размер на 30 до 100 лева. \r\nМарияна ВАЛЕНТИНОВА", "date": "2018.11.01", "title": "Инж. Атанас Стоилов, кмет на Община Аксаково: Водачите на превозни средства с животинска тяга са длъжни да вземат мерки за недопускане на замърсявания"}
{"url": "http://www.focus-news.net/news/2018/11/01/2585397/smolyan-vandali-sa-povredili-peyki-i-kashpi-v-stariya-tsentar.html", "text": "Вандали са повредили пейки и кашпи в Стария център. Това съобщиха от пресцентъра на  Община Смолян . Поредната вандалска проява в града се е случила след парти за Хелоуин. Партито в близка дискотека продължило със сбиване и демонстриране на сила върху пейките и кашпите на Стария център. Резултатът от вандалските прояви е повреждане на пейките и изхвърляне на пръстта от саксиите. По случая работи и Областната дирекция на МВР-Смолян. \r\nВандалските прояви върху общинската собственост станаха ежедневие. Не се пази това, в което са вложени средства на данъкоплатците, а усилията на общинското ръководство да бъде по-цветен и по-красив града ни се оказват временни, докато поредните вандали не посегнат на нещо изградено и направено.", "date": "2018.11.01", "title": "Смолян: Вандали са повредили пейки и кашпи в Стария център"}
{"url": "http://www.focus-news.net/news/2018/11/01/2585401/blagoevgrad-61-godishen-mazh-e-privlechen-kato-obvinyaem-za-pritezhanie-na-nad-2-kg-marihuana.html", "text": "61-годишен мъж е привлечен като обвиняем за притежание на над 2 кг марихуана. Това съобщиха от  ОДМВР - Благоевград . Мъжът е с инициали М.Т. (на 61 г.) от гр. Петрич. На 30 октомври 2018 г. в обитавана от него къща и прилежащ парцел служители на РУ Петрич са открили наркотично вещество – марихуана с тегло 2 300 грама.", "date": "2018.11.01", "title": "Благоевград: 61-годишен мъж е привлечен като обвиняем за притежание на над 2 кг марихуана"}
{"url": "http://www.focus-news.net/news/2018/11/01/2585400/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ по  Радио „Фокус” - Пловдив  е посветено на Деня на народните будители – 1 ноември. В началото ще чуем повече за живота и делото на майор Стефан Мазаков – една от най-колоритните личности в историята на национално-освободителното ни движение и изграждането на младата българска войска. За него ще ни разкаже доц. д-р Петър Ненков. Ще разберем още откога се чества Празникът на народните будители в България и къде е бил отбелязан той за пръв път, както и кой пръв предлага 1 ноември за общонационален празник и Ден на народните будители. \r\nВ края на предаването ни ще разберем как читалищните дейци от Пловдив ще отбележат празника днес и как продължава будителската им дейност сега. Ще чуем Сашка Гъделева, председател на Читалищния съюз в Пловдив. \r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Водещ на предаването е Цветана Тончева.", "date": "2018.11.01", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2018/11/01/2585402/babh-vavezhda-programa-za-zasilen-nadzor-na-ptitsevadnite-obekti-v-stranata.html", "text": "Със Заповед на изпълнителния директор на Българската агенция по безопасност на храните (БАБХ) д-р Дамян Илиев е въведена програма за засилен надзор на птицевъдните обекти относно неблагоприятната епизоотична обстановка в страната, свързана със заболяването Инфлуенца по птиците. Това съобщиха от  пресцентъра на БАБХ.  Мерките включват биосигурност във фермите, по-висока честота на лабораторен контрол за доказване липса на инфекция с вируса и превенция в цялата страна. Птици ще могат да бъдат транспортирани само след като са предварително лабораторно изследвани за наличие на вируса. \r\nПо-рано тази седмица БАБХ констатира нови огнища на заболяването Инфлуенца по птиците – тип високопатогенен Н5, в два животновъдни обекти, предназначени за отглеждане на патици мюлари в село Върбица, община Димитровград, област Хасково и за кокошки носачки в село Богданица, община Садово, област Пловдив. В съответствие с българското законодателство са предприети всички мерки за ограничаване и предпазване разпространението на вируса към други птицеферми. Определени са 3-километровите предпазни зони и 10-километровите зони за наблюдение около констатираните огнища на заболяването. Забранено е движението на птици и продукти от тях в и от предпазната и наблюдаваната зона. В двете зони се забранява търговията и придвижването на домашни, диви и други птици и яйца за разплод, както и разселване на птици за подновяване на дивечовия запас. Извършват се ежедневни клинични прегледи на птиците, отглеждани в останалите селища в предпазната зона.  \r\nВ търговската мрежа не са открити яйца с произход от фермата за кокошки носачки. БАБХ напомня, че яйцата не са опасни за човешка консумация.", "date": "2018.11.01", "title": "БАБХ въвежда програма за засилен надзор на птицевъдните обекти в страната"}
{"url": "http://www.focus-news.net/news/2018/11/01/2585396/yordan-tsonev-dps-shte-zashtitavame-ploskiya-danak.html", "text": "ДПС ще защитава плоския данък. Това каза зам.-председателят на ПГ на ДПС Йордан Цонев в дебата по второто четене на промените в Закона за корпоративно подоходно облагане, предаде репортер на  Агенция „Фокус“ . „Ако този данък остане, твърдя, че парите за социална политика ще бъдат повече“, обяви той. „Мога да докажа и социално, че довеждането на стръмната скала няма да помогне на българските граждани. Предложенията на БСП изискват 520 млн. лева само за скалата, а за семейното подоходно облагане са още 150 млн. лева. Фискалният аргумент не е аргумент“, обясни Йордан Цонев. „ИТ сектора и аутсорсинг сектора са в България само благодарение на 10% ставка, по нито една друга причина“, каза още той. \r\nБиляна ИВАНОВА", "date": "2018.11.01", "title": "Йордан Цонев, ДПС: Ще защитаваме плоския данък"}
{"url": "http://www.focus-news.net/news/2018/11/01/2585404/velina-grebenska-hudozhnik-vazkresyavaneto-na-znanieto-i-dobroto-e-nay-vazhno-za-vseki-chovek.html", "text": "Възкресяването на знанието и доброто във всеки един е най-важно. Искам да предам идеята на народните будители, която трябва да бъде сакрална за нас, особено на днешния празник. Това каза в интервю за  Радио „Фокус“ – Варна  Велина Гребенска, художник от Варна. Чрез проектът и експозицията „Оранжерия за мисли“ авторката на изложбата успява да провокира и да предизвика добрата мисъл и намерение  в хората. Идеята ѝ е да събуди по една добра искра във всеки един, посетил изложбата. „Желая да видя хората по-толерантни, разбиращи и търпеливи“, каза още тя. Инсталацията на Велина Гребенска е била поставена на две места – на входа на Морската градина, достъпна за широката публика, и в двора на Варненската градска художествена галерия „Борис Георгиев“, където влизат хора специално в такава насока. „Много желаещи проявиха интерес към мероприятието, както и такива, които станаха интерактивни участници. И възрастни, и деца пожелаха да станат част от „Оранжерия за мисли“, за което съм много щастлива. Това е показателно, че такива мероприятия провокират хора на всякакви възрасти, имаше и други, които не разбираха самата идея и не проявяваха интерес“, каза още Велина Гребенска. \r\nХристиян ТИЛКИЯН", "date": "2018.11.01", "title": "Велина Гребенска, художник: Възкресяването на знанието и доброто е най-важно за всеки човек"}
{"url": "http://www.focus-news.net/news/2018/11/01/2585403/toma-bikov-gerb-nyama-da-izlazhem-izbiratelite-si-za-ploskiya-danak-zashtoto-ne-sme-bsp.html", "text": "Няма да излъжем избирателите си, защото не се казваме БСП. Спазваме програмата си и както казахме в предизборната кампания - няма да отменяме плоския данък. Това каза депутатът от ПГ на ГЕРБ Тома Биков в дебата по второто четене на промените в Закона за корпоративно подоходно облагане, предаде репортер на  Агенция „Фокус“ . „Не казвам дали прогресивният данък е добър или лош. Добър данък няма. Прогресивният данък не е гаранция за това, че неравенството ще бъде унищожено“, посочи той. „Ако подкрепим предложението за отпадане на плосък данък ще излъжем избирателите си, а те са ни по-важни от БСП“, заяви Тома Биков. „На 25 март 2017 година гражданите дадоха мандат на ГЕРБ да не променя данъчното законодателство. Не даде мандат на БСП, хората казаха, че не искат да отпадне плоският данък“, припомни депутатът от ГЕРБ. „Каква беше България през 1998 година при прогресивния данък, каква беше 2008 година, каква е през 2018 година. Това е коректният анализ“, каза още Тома Биков. \r\nБиляна ИВАНОВА", "date": "2018.11.01", "title": "Тома Биков, ГЕРБ: Няма да излъжем избирателите си за плоския данък, защото не сме БСП"}
{"url": "http://www.focus-news.net/news/2018/11/01/2585405/sport-grigor-dimitrov-zagubi-parviya-set-sreshtu-marin-chilich-s-67.html", "text": "Поставеният под номер 9 в схемата на турнира от сериите „Мастърс“ в Париж Григор Димитров загуби с 6:7 първия сет срещу поставения под номер 5 Марин Чилич в мача помежду им от третия кръг на състезанието. Това е последният турнир за годината за първата ракета на България, като Димитров досега не е успявал да премине трети кръг в седемте си участия на този турнир.", "date": "2018.11.01", "title": "Спорт: Григор Димитров загуби първия сет срещу Марин Чилич с 6:7"}
{"url": "http://www.focus-news.net/news/2018/11/01/2585408/hristo-smolenov-ekspert-po-antiterorizam-dalzhim-na-balgariya-pamet-za-minaloto-i-detsa-za-badeshteto.html", "text": "София.  Трябва да се мобилизираме с ясното съзнание, че дължим на България памет за миналото и деца за бъдещето. Това каза в интервю за дневния блок по  Радио „Фокус“  общественикът и експерт по антитероризъм Христо Смоленов по повод Денят на Народните будители. Според него трябва да се научим да уважаваме себе си. „Трябва да се събудим от този унес, който ни кара да позволяваме да ни манипулират, да ни правят на глупаци, да очакват от нас да се държим като мунчовци в ситуация, в която засяга бъдещето на страната ни и перспективата на децата ни да се развиват като независими и свободни граждани на Европа. Трябва да се освободим от комплексите, които ни се натрапват от много години, от столетия“, поясни Смоленов. Той добави още, че трябва да уважаваме не само будителите от миналото, но и днешните, които водят битка с унинието. Будителите на днешна България действат в една объркана международна ситуация, когато част от ценностите, които ние възприемаме като естествени, се поставят под съмнение и срещу тях рият всевъзможни институции, световни медии и мафии.", "date": "2018.11.01", "title": "Христо Смоленов, експерт по антитероризъм: Дължим на България памет за миналото и деца за бъдещето"}
{"url": "http://www.focus-news.net/news/2018/11/01/2585409/bdzh-lyubitelite-na-zhelezopatniya-transport-v-balgariya-mogat-da-uchastvat-v-evropeyski-zhelezopaten-fotografski-konkurs.html", "text": "Общността на европейските железници и инфраструктурни компании (CER) организира Европейски железопътен фотографски конкурс, в който могат да вземат участие и любителите на железопътния транспорт в България. Това съобщиха от пресцентъра на  БДЖ . Целта на конкурса е да стимулира творческото мислене на пътуващите с влак и да разпространи човешкия и позитивен имидж на железниците в Европа. От изпратените фотографии ще бъдат отличени 12 снимки, подчертаващи темата на фотографския конкурс „Железниците - гръбнакът на европейската мобилност”, които ще бъдат представени на Европейските железопътни награди CER/UNIFE на 20 февруари 2019 г. в Брюксел. \r\nЖелаещите да участват в конкурса могат да изпращат своите фотографии на официалната интернет страница на CER  . На този адрес участниците трябва да попълнят регистационна форма за конкурса, а за всяка от снимките е необходимо да бъдат посочени дата и място на заснемане. Крайният срок за изпращане на снимките е 30 ноември 2018 г. \r\nФотографиите на печелившите участници ще бъдат публикувани на официалната интернет страница  на CER   с посочени имена на фотографите и техните държави, като отличените в съревнованието ще получат парични награди. \r\nВ миналогодишното издание на конкурса в отличените фотографии е избран и български участник. Това е и едно от доказателствата, че при активно участие шансовете на родните представители да бъдат избрани сред най-добрите 12 се увеличават предвид уникалните кадри, които биха могли да предоставят. \r\nУчастниците в конкурса трябва да се съобразят със следните условия:  \r\n- В състезанието се приемат до пет фотографии, които са направени само в страните-членки на Европейския съюз и Албания, Босна и Херцеговина, Грузия, Македония, Молдова, Черна гора, Норвегия, Сърбия, Швейцария, Турция и Украйна;  \r\n- За участие в конкурса ще бъдат приемани снимки с висока резолюция (с ширина поне 1600 пиксела), като препоръчителен е хоризонтален jpeg формат; \r\n- Допуснатите снимки не трябва да изобразяват конкретно разпознаваеми влакове и търговски компании;  \r\n- Необходимо изискване към участниците, е да притежават всички права върху представените фотографии, като гарантират, че те са техен оригинален труд, който не нарушава нечие авторско право;  \r\n- При снимки, на които присъства разпознаваемо човешко лице, се изисква специалното писмено разрешение на заснетия. Получаването на разрешение е задължение на участника в конкурса, а разрешението се представя в случай, че снимката бъде наградена. \r\nОбщността на европейските железници и инфраструктурни компании (CER) е създадена през 1988 г. CER представлява интересите на своите членове пред Европейския парламент, Европейската комисия и Съвета на министрите на ЕС, както и пред други институции, формиращи европейската политика за железопътния транспорт. Основните цели на CER са защита на интересите на железопътните компании-членки и приоритетно развитие на жп транспорта в Европа, като един от най-сигурните и екологични видове транспорт.  \r\nКъм настоящият момент в Общността членуват над 80 компании оператори и инфраструктурни управители от страните-членки на ЕС. „Холдинг БДЖ” ЕАД е пълноправен член на CER и активно участва в дейността на Общността.", "date": "2018.11.01", "title": "БДЖ: Любителите на железопътния транспорт в България могат да участват в Европейски железопътен фотографски конкурс"}
{"url": "http://www.focus-news.net/news/2018/11/01/2585411/veliko-tarnovo-195-tezhki-patnotransportni-proizshestviya-s-22-zhertvi-sa-stanali-ot-nachaloto-na-godinata-v-oblastta.html", "text": "195 тежки пътнотранспортни произшествия с 22 жертви са станали от началото на годината в областта. Това съобщи гл. инсп. Атанас Атанасов, началник на сектор „Пътна полиция“ при Областна дирекция МВР – Велико Търново, предаде репортер на  Радио „Фокус“ – Велико Търново . Статистиката се отнася за периода от 1 януари до 31 октомври 2018 г. В този период 237 са ранените при катастрофи. В сравнение със същия период на миналата година, тежките произшествия са с 38 повече, жертвите са с 21 повече, а пострадалите с 34 повече. \r\nСпоред гл. инсп. Атанасов, причините за катастрофите са комплексни – неправилно изпреварване, превишена скорост, неспазване на предимство и др. Той уточни, че в рамките на акция „Зима“ е разпоредено на всички Районни управления в областта, включително и на сектор „Пътна полиция“ да направят охранителни обследвания на всички участъци, където има видими нарушения и съответно да се изготвят сигнални писма до стопаните на пътя. Гл. инсп. Атанасов поясни, че такива огледи се предприемат и през цялата година. \r\n„Над 300 са изготвените сигнални писма до момента от началото на годината. Те са за установени нередности – следи се състояние на пътните настилки, ограничена видимост, вертикалната сигнализация, хоризонталната маркировка и осветеността на участъците от уличната мрежа с повишена опасност за ПТП“, уточни още той. По думите му едномесечен е срокът, в който съответните стопани на пътя – Областно пътно управление или община, следва да  отговорят на писмото, дали и какви мерки са предприети. Практиката показва, че има случаи, когато за констатирана нередност се изпращат повече от едно сигнални писма. \r\nМария НЕДЕВА", "date": "2018.11.01", "title": "Велико Търново: 195 тежки пътнотранспортни произшествия с 22 жертви са станали от началото на годината в областта"}
{"url": "http://www.focus-news.net/news/2018/11/01/2585410/sofiya-81-godishen-velosipedist-e-zaginal-sled-kato-e-blasnat-ot-betonovoz-v-rayona-na-ul-kozloduy.html", "text": "81-годишен велосипедист е загинал, след като е блъснат от бетоновоз в района на ул. „Козлодуй“. Това съобщиха от пресцентъра на  МВР . Сигналът за катастрофата е подаден малко след 12.00 часа днес. По първоначални данни в района на улиците „Индустриална“ и „Козлодуй“ бетоновоз е прегазил 81-годишен велосипедист, който е починал на място. Извършен е оглед. Пробата на водача за алкохол е отрицателна. По случая е образувано досъдебно производство. Изясняват се всички обстоятелства и причини за тежкия инцидент.", "date": "2018.11.01", "title": "София: 81-годишен велосипедист е загинал, след като е блъснат от бетоновоз в района на ул. „Козлодуй“"}
{"url": "http://www.focus-news.net/news/2018/11/01/2585406/istorikat-rumen-manov-s-knigata-prikazka-za-kyustendil-iskam-da-zapazya-pametta-koyato-opredelya-identichnostta-ni.html", "text": "С книгата „Приказка за Кюстендил ми се искаше да запазя най-вече паметта, която определя идентичността ни и е нашата биография. Това каза в интервю за  Агенция „Фокус“  историкът Румен Манов за най-новата му книга „Приказка за Кюстендил“. „Искаше ми се да направя опит да представя Кюстендил в онзи блясък, когато се измъква от силуета на ориенталско селище и се превръща във виенски и френски тип град. Тогава кюстендилци вече завършват в чужбина. Живеят и работят в града с дипломи от Франция, Белгия, Италия, Германия“, посочи той. „Искаше ми се да направя най-доброто за Кюстендил като окръжен или областен град“, допълни Румен Манов. „Открехнал съм вратата, направеното винаги може да се надгражда и да се допълва“, коментира той. „Бих се радвал ако книгата ми послужи като модел. Следващата година, когато отново дойде 1 ноември- Денят на народните будители, много от областните градове да имат своите приказки“, каза още историкът.  \r\nБиляна ИВАНОВА Пълния текст на интервюто четете по-късно в „Мнение”", "date": "2018.11.01", "title": "Историкът Румен Манов: С книгата „Приказка за Кюстендил“ искам да запазя паметта, която определя идентичността ни"}
{"url": "http://www.focus-news.net/news/2018/11/01/2585413/shumen-86-godishna-zhena-e-s-opasnost-za-zhivota-sled-kato-e-bila-blasnata-ot-lek-avtomobil.html", "text": "86-годишна жена е с опасност за живота след като е била блъсната от лек автомобил. Това съобщиха от  ОДМВР – Шумен.  Произшествието е възникнало около 09.50 часа на 31 октомври сутринта на ул.“Панайот Волов“ в града. Водач на лек автомобил Рено „Сценик“ ударил по непредпазливост жена, пресичаща платното за движение на място, което не било обозначено с пешеходна пътека. Пострадалата жена e откарана с екип на ЦСМП- Шумен в болнично заведение. След преглед в МБАЛ- Шумен са установени фрактури на черепа, на носа и на ребра вляво и вдясно. Водачът е тестван за алкохол и пробата е отрицателна. Образувано е досъдебно производство.", "date": "2018.11.01", "title": "Шумен: 86-годишна жена е с опасност за живота след като е била блъсната от лек автомобил"}
{"url": "http://www.focus-news.net/news/2018/11/01/2585414/shumen-starinni-moneti-sa-namereni-i-izzeti-ot-chasten-dom-v-selo-voyvoda.html", "text": "Криминалисти от полицейското управление в Нови пазар са намерили и иззели старинни монети от частен дом в село Войвода. Това съобщиха от  ОДМВР - Шумен.  След получен сигнал е предприето претърсване и са открити 21 монети с кръгла форма и 12 с форма на стрели. Освен това са открити и два металдетектора. Образувано е досъдебно производство.", "date": "2018.11.01", "title": "Шумен: Старинни монети са намерени и иззети от частен дом в село Войвода"}
{"url": "http://www.focus-news.net/news/2018/11/01/2585416/nikola-belishki-kmet-na-panagyurishte-1-noemvri-e-praznik-na-duhovnostta-na-natsionalnoto-ni-samochuvstvie-i-na-nashata-balgarska-identichnost.html", "text": "1 ноември е празник на духовността, на националното ни самочувствие и на нашата българска идентичност. Това се казва в поздравителен адрес на кмета на Община Панагюрище Никола Белишки по повод Деня на народните будители, съобщиха от  Общината . В поздравлението на кмета се посочва още: „Първи ноември е денят, в който се прекланяме пред великото дело на нашите будители. Пред ония славни наши предци – духовници, книжовници, учители и просветители, които  успяха да съхранят българския национален дух и поведоха народа ни към просвета, културно израстване и свобода. На първи ноември да отдадем дължимото и на съвременните наши будители! Поклон на всички тези велики българи! Честит празник на всички, които се чувстват народни будители! Честит празник на всички българи!“", "date": "2018.11.01", "title": "Никола Белишки, кмет на Панагюрище: 1 ноември е празник на духовността, на националното ни самочувствие и на нашата българска идентичност"}
{"url": "http://www.focus-news.net/news/2018/11/01/2585407/kmetat-na-veliko-tarnovo-daniel-panov-kam-mladite-uchiteli-blagodarya-vi-che-ste-se-posvetili-na-tolkova-blagorodna-profesiya-kakvato-e-uchitelstvoto.html", "text": "Тържество за Деня на народните будители събра младите учители във Велико Търново и региона, за които настоящата учебна година бе първа в професионалната им кариера, както и много техни по-опитни колеги и директори на училища и детски градини. Това съобщиха от пресцентъра на  Община Велико Търново . Кметът Даниел Панов лично поздрави с празника педагозите. Младите учители, прекрачили прага на класните стаи тази есен, са общо 94 и са с близо 20% повече спрямо миналата година. За всеки от тях имаше и подарък – специално послание и книгата „Асеневци“ на историка проф. Пламен Павлов, който също бе гост на тържеството. \r\nЖестът към педагозите бе организиран от Община Велико Търново, Сдружението на младите учители към ОУ „Бачо Киро“ и Регионалното управление по образованието. \r\n„Благодаря ви, че сте избрали и сте се посветили на толкова благородна професия, каквато е учителството. Благодаря и на всички учители, на преподавателите, на съвременните будители, че се грижат за израстването на нашите деца и оформянето им като личности, че изграждат по този начин бъдещето на България и помагат на нас, родителите. Неслучайно училището винаги е било наричано наш втори дом. Като кмет, заедно с екипа ми и заедно с Националното сдружение на общините ще продължаваме да подкрепяме по всички възможни начини учителите и развитието на образованието в България. За щастие, както по времето на Стефан Стамболов, днес то е национален приоритет и за правителството“, обърна се към аудиторията Даниел Панов. \r\nЕмоционално обръщение отправи и проф. Пламен Павлов. Той припомни колко светъл е днешният празник, как е свързан с почитта, която още от Средновековието нашият народ отдава на небесния български закрилник и патрон на будителството св. Иван Рилски. Именно от Търновград води началото си този хубав празник, обявен през 1922 година и за Ден на народните будители, посочи проф. Павлов. \r\nПриветствия към младите учители отправиха също областният управител проф. Любомира Попова, инж. Розалия Личева, както и техни колеги. Поздрав за всички присъстващи бяха изпълненията на Иван Мишев и момичетата от вокална група „Дъга“.", "date": "2018.11.01", "title": "Кметът на Велико Търново Даниел Панов към младите учители: Благодаря ви, че сте се посветили на толкова благородна професия, каквато е учителството"}
{"url": "http://www.focus-news.net/news/2018/11/01/2585398/varna-dvizhenieto-na-karutsi-v-obshtina-valchi-dol-e-namalyalo-v-poslednite-godini.html", "text": "Движението на каруци в Община Вълчи дол намалява в последните години. Това съобщиха за  Радио „Фокус“ – Варна  от пресцентъра на Община Вълчи дол. Към настоящият момент не се извършва регистрация на каруци в Община Вълчи дол, регистрация на каруци е била извършвана в минали години преди 2003, посочиха от администрацията. Санитарен и ветеринарен контрол върху конете се извършва от органите на Областната дирекция по безопасност на храните във Варна. Животните живеят и се хранят в домовете на собствениците им, посочиха от Общината. Пътните превозни средства с животинска тяга се движат по улици, общински пътища и републикански, като служители на Община Вълчи дол следят за замърсявания по улици и пътища от превозни средства с животинска тяга. Съгласно разпоредбите на Наредбата за обществения ред на територията на Община Вълчи дол водачите на превозни средства с животинска тяга и пастирите, придружаващи селскостопански животни при движението им по улиците и пътищата, са длъжни да вземат мерки за недопускане на замърсявания с животинска тор, като поставят престилки на животните и в случаите, когато това е невъзможно незабавно да почистят. \r\nМарияна ВАЛЕНТИНОВА", "date": "2018.11.01", "title": "Варна: Движението на каруци в Община Вълчи дол e намаляло в последните години"}
{"url": "http://www.focus-news.net/news/2018/11/01/2585417/istorikat-rumen-manov-tam-kadeto-se-razhozhdat-kyustendiltsi-dnes-sa-stapvali-tsare-i-imperatori.html", "text": "Там, където стъпват и се разхождат кюстендилци днес, там са стъпвали царе и императори. Стъпвали са воини и генерали, великите личности на България. Това каза в интервю за  Агенция „Фокус“  историкът Румен Манов за най-новата му книга „Приказка за Кюстендил“. „Сградата, в която сега е общината, е била Висше педагогическо училище, преди дори да има Софийски университет. След Освобождението от турско робство предците ни правят две неща - армия и образование“, посочи той. „Решават да направят в Кюстендил Висше педагогическо училище, защото според изчисленията им градът е трябвало да бъде в центъра на България по онова време. Искали са в центъра на страната да има училище, което да разпръсква знание и светлина“, заяви историкът и допълни, че първи директор на училището е Тодор Иванчов от Търново, който по-късно той става министър-председател на България. „Във висшето училище преподава и един от синовете на Петко Рачов Славейков - Христо Славейков, Ефрем Каранов, Зинови Поппетров, Стоян Заимов и много други“, обясни Румен Манов. „По-късно кюстендилското педагогическо училище го купува Министерството на правосъдието. Сградата става първата Съдебна палата в България“, каза още историкът.  \r\nБиляна ИВАНОВА Пълния текст на интервюто четете по-късно в „Мнение”", "date": "2018.11.01", "title": "Историкът Румен Манов: Там, където се разхождат кюстендилци днес, са стъпвали царе и императори"}
{"url": "http://www.focus-news.net/news/2018/11/01/2585419/vesela-pelova-darzhaven-arhiv-vratsa-osobeno-myasto-v-chestvaniyata-na-1-noemvri-vav-vratsa-zaema-imeto-na-sofroniy-vrachanski.html", "text": "Особено място в честванията на 1 ноември във Враца заема името на Софроний Врачански. Това каза за  Радио „Фокус“ – Видин  Весела Пелова от Държавен архив – Враца. Тя посочи, че Софроний Врачански е бил епископ във Враца. „Сред имената на народните будители във Враца е името на първия модерен учител Константин Огнянович, както и името на първата учителка и създателка на девическото училище и пропагандираща образованието за момичета – Цвета Кръстенякова. На този ден трябва да споменем и двама врачански търговци, които са дарили много средства за изграждането на училища във Враца и са изиграли огромна роля в образователното дело в нашия град – Иванчо Младенов и Кузма Тричков“, каза Весела Пелова. Тя уточни, че Кузма Тричков е от Възрожденската епоха, а Иванчо Младенов – след Освобожденската епоха. Весела Пелова допълни, че и двамата са дарили цялото си имущество и богатство за строеж на училища и за образование на врачани. Двете училища, носещи имената на Иванчо Младенов и Кузма Тричков през годините на тоталитаризма са били преименувани, но през 1992 г. имената на дарителите са възстановени. \r\nАнна ЛОЗАНОВА", "date": "2018.11.01", "title": "Весела Пелова, Държавен архив – Враца: Особено място в честванията на 1 ноември във Враца заема името на Софроний Врачански"}
{"url": "http://www.focus-news.net/news/2018/11/01/2585421/tass-vladimir-putin-zayavi-che-razdelenite-narodi-lisheni-ot-natsionalna-pamet-i-svedeni-do-nivoto-na-vasali-sa-po-lesni-i-po-udobni-za-upravlenie-i-izpolzvane-kato-razmenna-moneta-za-svoi-interesi.html", "text": "Използването на русофобия и пещерен национализъм на постсъветското пространство, както и намесата в църковния живот могат да доведат до сериозни последствия, заяви президентът на Русия Владимир Путин в рамките на изказване по време на пленарно заседание от Всемирния руски народен събор, предава ТАСС. \r\n„Виждаме какви усилия се предприемат днес, за да се преформатира света, да се разрушат цивилизационните ценности и  тези културно-исторически пространства, които са се формирали с векове“, отбеляза руският лидер. По неговите думи, целта е да бъдат създадени „различен вид безлични протекторати“, защото „разделените народи, лишени от национална памет и сведени до нивото на васали са по-лесни и по-удобни за управление и използване като разменна монета за свои интереси“. \r\nТой изрази съжаление, че с подобни практики се налага да се сблъскват много региони на планетата, включително в постсъветското пространство. При това, подчерта Путин, се използва „пещерен национализъм и русофобия“, осъществява се груба и безпардонна намеса в църковния живот. Той заключи, че подобна политика е опасна и „може да доведе до сериозни последствия“. \r\nРуският лидер също е уверен, че влиянието на едни или други държави в света ще зависи не само от икономическото им развитие, но и от духовния потенциал. \r\n„Днес разбирането за сложността на развитието и цивилизациите служи за фундаментална основа на многополярния свят, за отстояване на принципите на международното право. И тежестта и влиянието на полюсите в бъдещото развитие, разбира се, преди всичко, ще се определя от тяхната икономическа, научна, културна, духовна и човешка основа и потенциал“, заяви той. \r\nЗатова, по мнението на Путин, са толкова важни „усилията, призвани да обединяват хората,да консолидират работата на гражданското общество и държавата, както и това, което нашите предци са наричали колективен разум, колективен опит“. \r\nПрезидентът специално благодари на Патриарха на Москва и цяла Русия Кирил „за огромния принос  в дейността на събора“, а на участниците в него – „за много важната за обществото и държавата мисия“, която те изпълняват в продължение на четвърт век. Днешното заседание на Всемирния руски народен събор е посветен на 25-годишнината от образуването на тази организация. Темата на форума е „25 години по пътя на обществения диалог и цивилизационното развитие на Русия“. \r\nПревод и редакция:", "date": "2018.11.01", "title": "ТАСС: Владимир Путин заяви, че „разделените народи, лишени от национална памет и сведени до нивото на васали са по-лесни и по-удобни за управление и използване като разменна монета за свои интереси“."}
{"url": "http://www.focus-news.net/news/2018/11/01/2585422/razgrad-zapochna-postavyaneto-na-naprechna-shumyashta-markirovka-na-pat-i-2-v-uchastaka-predi-selo-osenets.html", "text": "Служители на сектор „Пътна полиция” и Областно пътно управление  започнаха днес полагането на шумна маркировка М20 на път I-2 в участъка преди село Осенец. Проектната идея е на началника на сектор „Пътна полиция” гл.инсп. Диян Симеонов, а целта – да се обезопаси пътният участък. Това съобщиха от  ОДМВР - Разград . Път I-2 Русе - Разград - Шумен - Варна е със средно годишен денонощен интензитет 5 308 пътни превозни средства за 2017 година. Проектната скорост на пътя в открит участък е 90 км/час и 50 км/час при преминаване през населени места. След извършен анализ на поведението на водачите, критичните точки и съществуващата маркировка, на съвместно заседание с Областно пътно управление, областния управител, кмета на Разград и Комисията по транспорт и устройство на територията е взето решение за изготвяне на мотивирано становище към АПИ за отпускане на финансови средства по изграждане на напречна шумна маркировка. \r\nТакава маркировка ще бъде положена в още два участъка – по Гаров път в района на село Стражец и на Исперихското кръстовище по първокласния път I-2. По време на поставянето й движението ще бъде регулирано от служители на сектор „Пътна полиция”. Целта на дейностите е да се подобри безопасността на движението и да се намалят рисковите фактори, водещи до пътно-транспортни произшествия. Полагането на шумящата маркировка ще приключи до края на седмицата.", "date": "2018.11.01", "title": "Разград: Започна поставянето на напречна шумяща маркировка на път I-2 в участъка преди село Осенец"}
{"url": "http://www.focus-news.net/news/2018/11/01/2585420/istorikat-rumen-manov-kyustendil-e-sas-statut-na-grad-ot-pochti-2-hilyadi-godini-oshte-ot-vremeto-na-mark-avreliy.html", "text": "Кюстендил е със статут на град от почти 2 хиляди години, още от времето на Марк Аврелий. Това каза в интервю за  Агенция „Фокус“  историкът Румен Манов за най-новата му книга „Приказка за Кюстендил“. „В Кюстендил може да се види как и за колко време се прокарва жп линията София - Кюстендил - Гюешево. Как тунелите се пробиват за отрицателно време при онази техника, преди повече от 100 години“, обясни той. „В книгата могат да се видят първите кинопрожекции и театрални трупи в Кюстендил, полагането на паветата, първите читалища“, посочи Румен Манов. „Има и описания на страхотните заведения и ресторанти, Кюстендил е бил доста притегателен туристически център. Градът, освен със плодородието си, е бил известен и с минералните си извори“, заяви той. „В книгата е отбелязано кой е построил знаковите сгради в града. Има любопитни факти по отношение на художниците ни. Един от известните скулптури на България Иван Лазаров прави първите си поръчки в Кюстендил. Украсява фасадите на къщите със скулптурни елементи“, каза още Румен Манов.  \r\nБиляна ИВАНОВА Пълния текст на интервюто четете по-късно в „Мнение”", "date": "2018.11.01", "title": "Историкът Румен Манов: Кюстендил е със статут на град от почти 2 хиляди години, още от времето на Марк Аврелий"}
{"url": "http://www.focus-news.net/news/2018/11/01/2585424/dobrich-ot-2015-godina-e-vavedena-sistema-za-razdelno-sabirane-na-otpadatsi-v-obshtinata.html", "text": "От 2015 година е въведена система за разделно събиране на отпадъци в Община град Добрич. Това каза в предаването „Екологичен резонанс“ на  Радио „Фокус“  главният еколог на Община град Добрич Ивелина Панайотова. Разделното събиране на отпадъци е система от мероприятия на разделно събиране на отпадъци – хартия, стъкло, метал, пластмаса, излезли от употреба електрическо и електронно оборудване, батерии и др. По думите на специалиста така се предотвратява попадането на опасни отпадъци в околната среда и се намалява въздействието на човека върху нея чрез повторно използване на суровините и материалите след рециклиране. По силата на договор се извършват мероприятията. Системата се състои от жълти и зелени контейнери, тип иглу, които са с обем от 2500 и 1500 литра. Жълтите контейнери са предназначени за отпадъци от хартия, пластмаса и метал, зелените – за стъклени отпадъци. Съдовете са изработени от висококачествена пластмаса и на тях са поставени информационни стикери. Контейнерите са разположени по схема в целия град. В процес на строеж е площадка, където ще могат да се депонират обемисти домакински отпадъци, шкафове, гардероби, легла, дивани и др. подобни. Това е общинска площадка. До построяването й по силата на договор с Общината този отпадъци се извозват е депонират от фирма. Всички отпадъци, които не подлежат на рециклиране, се извозват до Регионалното депо за твърди битови отпадъци. Община град Добрич е обявила на своята интернет страница „Зелен телефон“, който по думите на Ивелина Панайотова се ползва от гражданите. Основно сигналите са за неизвозени отпадъци от контейнерите, каза специалистът. Ивелина Панайотова допълни, че на този етап проблемът възниква заради работата по проекта за обновяване на водния сектор на града. Камионът е обемист и е възпрепятствано достигането до контейнера, който трябва да бъде обслужен заради изкопни или строително-монтажни работи. След постъпване на сигналите по „Зеления телефон“ от Общината веднага се прави проверка и ако има установен проблем, се търси решаването му, отбеляза Ивелина Панайотова. За извозване на строителни отпадъци в Общината се издава предписание и гражданите със свой собствен автомобил ги извозват. Така се получава разрешително за влизане в Регионалното депо за отпадъци. Има и друг вариант е да бъде нает контейнер от фирма, с която работи Общината. От 3 до 5 чувала със строителни отпадъци гражданите могат да оставят встрани, до контейнерите. За 2017 година са събрани 6890 тона пластмаса, около 51 тона стъкло и около 15 тона хартия, по данни на Общината. „Основен участник в процеса на разделното събиране на отпадъци сме ние хората, масовите потребители на опакованите стоки и без участието на хората е невъзможна системата за разделно събиране да работи успешно. Ето защо трябва да променим начина, по който сме изхвърляли боклука години наред. Когато убедим всички да участват и действаме заедно, разделното събиране ще бъде по-ефективно“, каза Ивелина Панайотова. \r\nЖулиета НИКОЛОВА", "date": "2018.11.01", "title": "Добрич: От 2015 година е въведена система за разделно събиране на отпадъци в Общината"}
{"url": "http://www.focus-news.net/news/2018/11/01/2585426/georgi-slavchev-prokurist-na-ekobulpak-ochakva-se-darzhavata-da-vavede-deferentsiranoto-zaplashtane-na-taksa-smet.html", "text": "Очаква се държавата да въведе деференцираното заплащане на такса смет. Това каза в предаването „Екологичен резонанс“ на  Радио „Фокус“  прокуриста на Екобулпак Георги Славчев. Той обясни, че това значи данък смет да се заплаща на база реалното количество изхвърлен отпадък. Според него това е добър начин за мотивация на гражданите за разделно изхвърляне на отпадъците. По последна информация нововъведенията трябва да се случат през 2019/2020 г. Той коментира и проектите , които се изпълняват в полето на иновациите. „2008 г. направихме първата инсталация за автоматично сортиране на стъклените отпадъци от зелените контейнери. Която миналата година бе реновирана и в момента може да раздели отпадъците на няколко вида: бяло стъкло, зелено стъкло и смесено стъкло. Другото, което направихме е предприятието за замърсена хартия. Ние я пречистваме и я превръщаме в суровина, която е подходяща за хартиените заводи. От нея те произвеждат кашони, като по този начин я предпазваме от това да отиде на депо“, Георги Славчев. Той добави, че от Екобулпак са си поставили за цел до края на годината да бъде готова поредицата от образователни видеа, показващи пътя на отпадъците от контейнера до заводите, в които те се превръщат в нови продукти. По този начин гражданите ще се уверят, че в разделното събиране има смисъл, каза още той.", "date": "2018.11.01", "title": "Георги Славчев, прокурист на Екобулпак: Очаква се държавата да въведе деференцираното заплащане на такса смет"}
{"url": "http://www.focus-news.net/news/2018/11/01/2585427/sofiya-19-nezakonno-prebivavashti-chuzhdentsi-sa-ustanoveni-vav-furgon-v-selo-kray-slivnitsa.html", "text": "19 незаконно пребиваващи чужденци са установени във фургон в село край Сливница. Това съобщиха от  ОДМВР - София . Около 16.50 часа вчера в РУ - Сливница се получил сигнал, че в безстопанствен фургон в землището на село Пролеша е забелязана група чужденци. Незабавно на място са изпратени полицейски служители, които установили 11 непълнолетни и 8 пълнолетни чужди граждани без документи за самоличност. Част от тях се определили като пакистанци, останалите - като афганистанци. На непълнолетните са предоставени заповеди за полицейска закрила, след което са съпроводени и настанени в специализирана институция в София. Уведомена са районната прокуратура в Сливница и Дирекция „Социално подпомагане“ - Костинброд. Пълнолетните са настанени в СДВНЧ - Бусманци.", "date": "2018.11.01", "title": "София: 19 незаконно пребиваващи чужденци са установени във фургон в село край Сливница"}
{"url": "http://www.focus-news.net/news/2018/11/01/2585425/ognyan-tsenkov-kmet-na-vidin-tozi-den-obedinyava-svyatoto-delo-na-knizhovnitsi-prosvetiteli-pisateli-i-revolyutsioneri-blagodarenie-na-koito-balgarskiyat-duh-i-darzhava-sa-otseleli.html", "text": "Този ден обединява святото дело на книжовници и просветители, на писатели и революционери, благодарение на които българският дух и държава са оцелели през вековете. Това каза в словото си за Деня на народните будители пред паметника на Софроний Врачански Огнян Ценков, кмет на Община Видин, предаде репортер на  Радио „Фокус“ – Видин . Той посочи, че българските будители имат  неоценимата роля за възхода и просвещението на народа ни. „Ние се гордеем, че във Видин съществува това знаково място, където днес с вълнение и истинска признателност ще се поклоним. С право можем да кажем, че в съвременния свят мисията на народни будители изпълняват училищни, книжовни, читалищни, театрални, музикални и други културни дейци, които допринасят за духовното израстване на нацията. На тях пожелавам да бъдат достойни последователи на нашите велики предци и да пазят своя род, език и вяра!“, заяви Огнян Ценков. Той допълни, че Денят на народните будители е празник, съизмерим с Деня на българската просвета и култура и на славянската писменост. \r\nТържественото отбелязване на Деня на народните будители във Видин започна с празнично шествие от площад „Бдинци“ до паметника на Софроний Врачански в града. Начело на шествието бяха ученици с портретите на  будители – патрони на техните училища и със знамена. В шествието се включиха кметът на общината Огнян Ценков, областният управител Албена Георгиева и Видинския митрополит Даниил.", "date": "2018.11.01", "title": "Огнян Ценков, кмет на Видин: Този ден обединява святото дело на книжовници, просветители, писатели и революционери, благодарение на които българският дух и държава са оцелели"}
{"url": "http://www.focus-news.net/news/2018/11/01/2585428/sliven-11-rasteniya-ot-roda-na-konopa-sa-izzeti-pri-proverki-v-mestnostta-andreeva-cheshma-i-selo-prohorovo.html", "text": "11 растения от рода на конопа са иззети при проверки в местността Андреева чешма и село Прохорово. Това съобщиха от пресцентъра на  МВР . Криминалисти на ОДМВР са иззели растенията канабис, отглеждани в двата имота. В двора на имот в местността Андреева чешма са намерени и иззети 5 растения от рода на конопа, които при теста са реагирали на канабис с 0.5 кг суха листна маса. Служителите на РУ - Сливен задържали за срок от 24 часа обитателя - 48-годишен от Сливен. Други 6 засети растения канабис иззели полицейски служители на РУ - Нова Загора при проверка в необитаем имот в село Прохорово. Работата по случая продължава в рамките на  образуваните две досъдебни производства.", "date": "2018.11.01", "title": "Сливен: 11 растения от рода на конопа са иззети при проверки в местността Андреева чешма и село Прохорово"}
{"url": "http://www.focus-news.net/news/2018/11/01/2585429/georgi-gyokov-bsp-vreme-e-balgariya-da-vavede-progresivno-oblagane.html", "text": "„Разликата между бедни и богати се задълбочава и националното богатство се концентрира в ръцете на олигархията, чуждестранните инвестиции спадат, а сивата икономика не се свива. Време е България да ревизира своята данъчна политика и да въведе прогресивно облагане“. Това заяви народният представител от ПГ на „БСП  за България“ Георги Гьоков, съобщиха от пресцентъра на  НС на БСП . Той подчерта, че при определяне на данъците е важно повишаването на ефикасността на фискалната политика, а данъчните приходи и спазването на данъчното законодателство трябва непрекъснато да се подобряват. „Това не трябва да е самоцелно и винаги, без да се правят компромиси. Не трябва винаги и безусловно в центъра на всяка реформа да се поставя  финансовата стабилност на системите. Не трябва промените винаги да бъдат в ущърб и за сметка на ползвателите на системата - хората“, заяви Гьоков. По думите му левицата е направила предложението за преминаване към прогресивно данъчно облагане след внимателен анализ на разпределението на структурата на данъчните приходи и в частност високия дял на косвените данъци, и разбирането, че тази структура е насочена към свиване на потреблението и прехвърля данъчната тежест към социалните слоеве с по-ниски доходи. „Предлагаме въвеждане на прогресивно подоходно облагане на физическите лица по скала, която запазва данъчната тежест от 10% за хората с месечни доходи до размера на максималния осигурителен доход т.е. за 2 240 286 работещи данъчната тежест не се променя. За останалите  47 687 работещи данъчната тежест се увеличава с 2,5% на всеки 1300 лв. над максималния осигурителен доход, като достига 25% ставка за месечни доходи над 10 400лв.“, обясни Георги Гьоков. \r\n„С тези промени, които ние от БСП предлагаме, искаме да променим политиката на държавата към хората, които искат да създадат семействата си тук и да останат в България”. Това каза народният представител Иван Иванов. Той добави, че въвеждането на прогресивно подоходно облагане ще даде ясен сигнал, че бъдещето е в онези, които искат да останат в България. Иванов каза още, че бюджетът няма да бъде ощетен по никакъв начин от това. „Къде остават над 2.5 млн. българи, ако не им подадем ръка. Не им ли дадем възможност да повишат потреблението, няма как да развиваме и икономиката”, каза още Иванов.  \r\n„Структурата на данъчните приходи и в частност високият дял на косвените данъци, насочеността на тази структура към по-бедните, към социалните слоеве с по-ниски доходи, води до извода, че трябва да се премине към прогресивно данъчно облагане“, заяви секретарят на ПГ на „БСП за България“ Филип Попов. Той обясни, че 48 хил. души в България получават заплата над 5 хил. лв., а останалите милион и половина от работещите получават заплата от 500 до 1000 лв., които са  работещи бедни.", "date": "2018.11.01", "title": "Георги Гьоков, БСП: Време е България да въведе прогресивно облагане"}
{"url": "http://www.focus-news.net/news/2018/11/01/2585432/zhivko-markov-istorik-priemam-godishnata-nagrada-dobrich-kato-priznanie-za-truda-na-vsichki-moi-kolegi.html", "text": "Приемам Годишната награда „Добрич“ със смесени чувства и бих искал да благодаря на Комисията за номинацията, както и на моите колеги. Това каза в предаването „Добрич - Блян вихрен, понесен над степ ековита...“ на  Радио „Фокус“  историкът Живко Марков, уредник в Музея за нова и най-нова история в Добрич. Живко Марков е носител на тазгодишната голяма награда на Община град Добрич в областта на културата и науката. „Повече се възприемам като един елемент от машината, наречена Регионален исторически музей (РИМ) и в тази връзка приемам Годишната награда „Добрич“ като признание за труда на всички мои колеги, на целия музеен колектив, а не толкова за моя скромен принос в културния живот. Защото музейният труд е колективен труд, затова тази награда приемам като признание за труда на целия музеен колектив“, каза Живко Марков. Интересът към историята при него се заражда още във времето на ученичество, обичал е да чете книги с такава тематика. Илюстрованата поредица книги „България древна и млада“ е била негова любима. В началото интересът е бил по-скоро към древната история, а със започване на работа музея се заражда и любовта към по-новата история до наши дни. Повече от 20 години Живко Марков работи като фондохранител в отдел „Нова и най-нова история“ в РИМ – Добрич. За него работата в музея, а и за всички негови колеги, е удоволствие. Делниците в музея го срещат с деца, младежи, краеведи, неправителствени организации или просто граждани с интерес към историята. „Всички тези контакти ни носят безкрайно удоволствие. Знаете ли за мен какво е награда, за моя труд? Когато вървя по улицата и някой ученик или малко дете ме посочи и каже: \"ето при този човек бяхме в музея, съм благодарен, че съм успял по някакъв начин да им провокирам интереса“, каза Живко Марков.  \r\nТой отправи и думи на благодарност към всички учители, които водят своите деца в музея, за да научат нещо ново или повече за това, което знаят. Музеят работи много добре с редица училища в града. Живко Марков сподели също, че музеят работи много добре с Регионалния клуб „46-ти пехотен Добрички полк“ към Народно дружество „Традиция“. Изказва специална благодарност на всички негови членове и на председателя му д-р Добрин Добрев. В последните четири години клубът и музеят са направили съвместно няколко много добри изложби. Най-голямото предизвикателство за него е намирането на нови формати за организиране на изложби, така че те да бъдат интересни, атрактивни и посещавани. В този процес участват всички негови колеги и крайният продукт е всъщност колективна работа. Затова той подчерта, че приема Годишната награда „Добрич“ като признание за всички музейни работници, пазители на историческата памет и просветители. А най-голямата радост за тях е интересът на публиката към всички постоянни и временни или гостуващи експозиции. В момента в Музея за нова и най-нова история е представена много интересна изложба на тракийско оръжие, както и част от друга изложба, посветена на 65-годишнината на РИМ –Добрич, със заглавие „Пътуване през времето“.  \r\nЖулиета НИКОЛОВА", "date": "2018.11.01", "title": "Живко Марков, историк: Приемам Годишната награда „Добрич“ като признание за труда на всички мои колеги"}
{"url": "http://www.focus-news.net/news/2018/11/01/2585431/plovdiv-tyalo-na-mazh-e-otkrito-v-reka-maritsa.html", "text": "Тяло на мъж е открито в река Марица, съобщи за  Радио „Фокус“ - Пловдив  говорителят на  ОДМВР - Пловдив . В 13.15 часа днес охранители на пешеходния мост забелязали тяло на мъж в река Марица и сигнализирали в полицията. В момента служители на пожарната и водолази са предприели действия по изваждане на тялото от водата. Предстои да бъде изяснена самоличността и причината за настъпилата смърт. \r\nМария РУСЕВА", "date": "2018.11.01", "title": "Пловдив: Тяло на мъж е открито в река Марица"}
{"url": "http://www.focus-news.net/news/2018/11/01/2585423/veliko-tarnovo-94-mladi-uchiteli-ot-oblastta-byaha-nagradeni-po-povod-denya-na-narodnite-buditeli.html", "text": "Наградиха 94 млади учители от областта на специално тържество, организирано по инициатива на кмета на Велико Търново инж. Даниел Панов, предаде репортер на  Радио „Фокус“ – Велико Търново . Ритуалната зала на Общината събра педагози, стартирали своята кариера в началото на тази учебна година. Началникът на Регионалното управление на образованието инж. Розалия Личева, кметът инж. Даниел Панов и преподавателят по история във Великотърновския университет проф. Пламен Палов връчиха на всеки един от тях приветствия по случай Деня на народните будители – 1 ноември. Младите учители получиха и книгата на историка „Асеневци“. Инж. Розалия Личева връчи и специални награди на шестима преподаватели. За най-млад учител в училище бе отличена Федра Идризова от ОУ „Васил Левски“ – Средно село, която е само на 19 години. Най-младият преподавател в детска градина е Красимира Вълчева от ДГ „Здравец“ – село Първомайци. Учителят, на който се налага да пътува най-дълго до работното си място, е Станислава Стефанова. Всеки ден тя изминава 50 км от село Иванча до работното си място в СУ „Св. Климент Охридски“ в село Камен. Като учител, преподаващ на най-много ученици, бе награден Едуард Кендерян – учител по изобразително изкуство в ОУ „Бачо Киро“ Велико Търново. Педагогът, който преподава по най-много учебни предмети, е Лиза Неждетова – учител в ПГ по аграрни технологии „Цанко Церковски“, град Павликени. Тя подготвя уроци по 8 учебни предмети. За смелостта да назначава учители без педагогически стаж в училище специална грамота получи Даяна Петкова–Велчева – директор на НУ „Цани Гинчев“, град Лясковец, която само тази година е назначила шестима млади учители без педагогически стаж. „На всички млади учители, за които днес е първият празник, бъдете сигурни, че не само на този празник ще ви подкрепяме, а това ще правим и в следващите дни, в следващите седмици и в следващите години. Бъдете уверени, че имате съмишленици. Запазете най-чистото у вас – любовта към децата и светлото бъдеще. Тук във Велико Търново, на колоната на хан Омуртаг, е записано: “Човек и добре да живее, умира и друг се ражда и нека родените по-късно помнят“. Ние сме родените по-късно, след нас ще има родени още по-късно. Нека да помним и съхраняваме нашата история и традиции“, посочи инж. Розалия Личева. Поздрав от името на всички млади учители отправи Кристина Денчева, начален учител в ОУ „Бачо Киро“ – Велико Търново. „Днес всеки от нас – учител, университетски преподавател, културен деятел или творец следва мащабните хоризонти по историческия национален път. Това е пътят към вечния стремеж към знание и движение напред, опазване и съхраняване на българската духовност. Като млад учител осъзнавам, че идеалите и идеализмът не са старомодна отживелица, а са необходими и днес. Всеки ден, прекрачвайки прага на класната стая, знам, че чрез вечните човешки ценности учим децата да са горди българи и граждани на света. В ден като този още по-ясно разбирам отговорността ни като наследници на нашите будители, да работим за подхранване чувството за чест, почтеност, родолюбие и добронамереност в обществото ни. Уважаеми колеги, обръщам се към всички вас, които пробуждате духа и вдъхвате живот на наученото. Към вас обръщат поглед всички ученици и цялото ни общество. Желая ви здраве и вдъхновение, неизчерпаема енергия и любов ,за да съхраните българския непреклонен и търсещ дух, водещ към бъдещите хоризонти“, посочи младият преподавател. \r\nПоздрав отправи и областният управител проф. д-р Любомира Попова. „Убедена съм, че този празник е празник на приемствеността. Ние обръщаме поглед назад и почитаме делото на будителите в столетията назад. Обръщаме поглед към съвременните будители и към вас – бъдещите будители, на които поверяваме бъдещето на нашите деца и на България. Поздравявам ви за избора. Радвам се, че сте тук, радвам се, че сте мотивирани и избрали да поемете по този път. Натрупайте от опита на вашите по-големи колеги и вземете най-доброто, но съхранете дързостта и мотивацията да продължите. Не забравяйте, че духът е най-важен. Както огънят се пали с огън, така и човешкият дух може да се запали само от друг човек. Пазете този огън и го предавайте след нас“, допълни проф. Попова. \r\nПоздравителен адрес по повод празника бе получен и от председателя на Синдиката на българските учители Янка Такева. \r\n94-ма учители са постъпили в образователната система във великотърновска област през настоящата учебна година. 18 от тях в детски градини и центрове за специална образователна подкрепа, а 76 в училища. \r\nИдеята в Деня на народните будите всяка година да се събират новоназначени педагози от областта се роди на първия форум на младите педагогически специалисти преди 3 години. Тя бе подета у превърната в реалности от РУО, Сдружение за образователни инициативи „19“ към ОУ „Бачо Киро“ и Община Велико Търново. \r\nНадежда КРЪСТЕВА", "date": "2018.11.01", "title": "Велико Търново: 94 млади учители от областта бяха наградени по повод Деня на народните будители"}
{"url": "http://www.focus-news.net/news/2018/11/01/2585433/ministar-temenuzhka-petkova-energiynata-strategiya-na-balgariya-po-otnoshenie-na-prirodniya-gaz-tryabva-da-bade-aktualizirana.html", "text": "Енергийната стратегия на България по отношение на природния газ трябва да бъде актуализирана. Това каза министърът на енергетиката Теменужка Петкова на заседание на парламентарната комисия по енергетика, предаде репортер на  Агенция „Фокус“ . Министър Петкова обясни, че промяната се налага заради динамиката по отношение на големите инфраструктурни проекти, които се развиват в региона, за доставки на природен газ. „На първо място заради „Турски поток“, който вече е факт“, посочи министърът и допълни, че други такива проекти са Южния газов коридор, както и връзката Гърция- България. „Направихме анализ на мястото, което България би заела на базата на тези инфраструктурни проекти“, коментира Теменужка Петкова. „За да стане България център в региона трябва да разполагаме с необходимата инфраструктура, която да ни даде възможност да доставяме природен газ, и да го транспортираме“, каза още енергийният министър. \r\nБиляна ИВАНОВА", "date": "2018.11.01", "title": "Министър Теменужка Петкова: Енергийната стратегия на България по отношение на природния газ трябва да бъде актуализирана"}
{"url": "http://www.focus-news.net/news/2018/11/01/2585435/zhelyo-boychev-bsp-prodalzhavame-da-se-dvizhim-kam-zadalbochavane-na-sotsialnite-neravenstva.html", "text": "„Очевидно е, че плоският данък вече не изпълнява своите функции, защото статистиката на инвестициите не показва ръст и продължаваме да се движим към задълбочаване на социалните неравенства”. Това каза народният представител от ПГ на „БСП за България” Жельо Бойчев, съобщиха от пресцентъра на  НС на БСП . Той добави, че в нашето общество няма каквато и да е средна класа, а около 54% от работещите в България получават доходи равни или по-малки от минималната работна заплата. \"Хората, които получават над 5 200 лв., обаче са 1.1% от обществото”, каза още Бойчев. Той добави, че за БСП социалната справедливост не е някаква абстрактна категория, а необходимост. „Считаме, че предлаганата от нас данъчна политика дава възможност на голяма част от българското общество да усети подобрение на своя стандарт на живот”, заяви Жельо Бойчев.    \r\n„Бедните в България ще стават все повече и все по-бедни, а богатите все по-малко. Докато социалната справедливост и равенството са само термини за някого, за повече от половината от българите те са въпрос на оцеляване”. Това каза народният представител Валентин Ламбев. Той добави, че  ако държавата не гарантира, че онези, които получават повече, ще започнат да дават повече, в никакъв случай не можем да говорим за прогресивност на управлението.  „Продължим ли с този модел на несправедливо облагане на доходите, демографската криза ще продължи да се задълбочава”, каза още Валентин Ламбев.", "date": "2018.11.01", "title": "Жельо Бойчев, БСП: Продължаваме да се движим към задълбочаване на социалните неравенства"}
{"url": "http://www.focus-news.net/news/2018/11/01/2585436/kardzhali-47-godishen-mazh-e-nastanen-v-bolnitsa-sled-kato-e-udaril-dve-tovarni-i-edna-leka-kola.html", "text": "47-годишен мъж е настанен в болница след като е ударил две товарни и една лека кола в 18,45 часа на ул.“Първи май“ на 31 октомври. Това съобщиха от  ОДМВР-Кърджали . Шофьорът се е движил с „БМВ“, разградска регистрация, загубил контрол над управлението, автомобилът качил се на тротоара, пресякъл разделителната ивица, преминал в насрещното платно и ударил последователно две товарни и една лека кола. Водачът е бил транспортиран до Центъра за спешна помощ и след преглед настанен под наблюдение в хирургическото отделение. Взета е кръвна проба за химически анализ. Образувано е досъдебно производство и работата продължава разследващ полицай. Екип на пожарната служба в Кърджали обезопасил автомобила и почистил пътното платно.", "date": "2018.11.01", "title": "Кърджали: 47-годишен мъж е настанен в болница след като е  ударил две товарни и една лека кола"}
{"url": "http://www.focus-news.net/news/2018/11/01/2585437/narodniyat-predstavitel-ot-gerb-d-r-daniela-daritkova-uchastva-v-kragla-masa-posvetena-postizheniyata-v-onkohematologiyata.html", "text": "Народният представител от ГЕРБ и председател на здравната комисия в Народното събрание д-р Даниела Дариткова участва в кръгла маса на тема: „Постиженията в онкохематологията: от обричаща диагноза до нов живот“. Форумът се проведе в сградата на парламента и е под патронажа на Комисията по здравеопазването. Това съобщиха от пресцентъра на  ГЕРБ – Смолян . \r\nПред участниците в кръглата маса д-р Даниела Дариткова заяви, че усилията на държавните институции, медицинската общност и неправителствените организации трябва да се насочат към подобряване на комплексната грижа за пациентите със злокачествени заболявания на кръвта в България. По думите й в годините имаме редица добри примери, че именно обединените усилия на българските политици и гражданското общество могат да водят до реални резултати и да допринесат за формиране на правилните политики в различните сектори на системата на здравеопазването, добави тя. \r\nУчастниците обсъдиха актуалните данни за злокачествените заболявания на кръвта, очакваните иновации в тази сфера и пътят на пациента. Представено бе и проучване на ползите и разходите от прилагането на съвременна терапия при лечението на тази група заболявания. \r\nНационалният консултант по клинична хематология проф. д-р Жанет Грудева отбеляза, че всяка година в България се диагностицират по 1500 нови случая на различни онкохематологични заболявания. Тя посочи, че злокачествените заболявания на кръвта са в топ 10 по честота както при мъжете, така и при жените, а средната възраст на пациентите е 64 години. Ракът на кръвта е и най-често срещаната форма на злокачествено заболяване при децата. \r\nДанните сочат, че на всеки 35 секунди в света се диагностицира по един пациент със злокачествено заболяване на кръвта, като този вид онкологично заболяване е на пето място по разпространение. \r\nКръглата маса е част от информационната кампания „Животът със злокачествени заболявания на кръвта е възможен“. Тя стартира през май 2018 г. по инициатива на Българско сдружение „Лимфом“, Българско медицинско сдружение по хематология (БМСХ), Българско медицинско дружество по детска хематология и онкология и Асоциацията на научноизследователските фармацевтични производители в България (ARPharM).", "date": "2018.11.01", "title": "Народният представител от ГЕРБ д-р Даниела Дариткова участва в кръгла маса, посветена постиженията в онкохематологията"}
{"url": "http://www.focus-news.net/news/2018/11/01/2585430/anastas-trendafilov-kmet-na-obshtina-byala-ne-ostanaha-hora-koito-da-gledat-zhivotni-i-da-vpryagat-karutsi.html", "text": "Сериозно е намалял броят на каруците на територията на община Бяла. Това каза за  Радио „Фокус“ – Варна  кметът на Община Бяла Анастас Трендафилов. „Не останаха хора, които да гледат животни и да впрягат каруци“, отбеляза кметът. По думите му броят на пътните превозни средства с животинска тяга, регистрирани на територията на общината, е много малък. \"Регистрирани са само няколко каруци на територията на общината, основно в по-малките населени места\", посочи кметът Анастас Трендафилов. \r\nМарияна ВАЛЕНТИНОВА", "date": "2018.11.01", "title": "Анастас Трендафилов, кмет на Община Бяла: Не останаха хора, които да гледат животни и да впрягат каруци"}
{"url": "http://www.focus-news.net/news/2018/11/01/2585439/ukrainskaya-pravda-yuliya-timoshenko-e-s-nay-visok-reyting-predi-izborite-v-ukrayna-134-petro-poroshenko-e-predpochitan-ot-7.html", "text": "На изборите за президент на Украйна за лидера на „Баткивщина“ Юлия Тимошенко са готови да гласуват 13,4% от украинците, за шоумена Владимир Зеленски – 7,6%, за действащия президент Петро Порошенко и лидера на партия „Гражданска позиция“ Анатолий Гриценко – по 7%, а за съпредседателя на фракцията „Опозиционен блок“ Юрий Бойко – 6,9%, пише  онлайн изданието на вестник „Украинская правда“ . \r\nЗа това свидетелстват данните от съвместната анкета на Центъра „Социален мониторинг“, Украинския институт за социални изследвания Яременко, Киевския международен институт по социология и социологическата група „Рейтинг“, предава „Интерфакс-Украина“ в четвъртък. \r\nОсвен това, според данните от проучването, лидерът на Радикалната партия Олег Ляшко има подкрепа от 5,7%, музиканта и обществен деец Святослав Вакарчук – 4,9%, за лидера на партия „За життя“ Вадим Рабинович са готови да гласуват 3,5%, за кмета на Лвов и лидер на обединението „Самопомощ“ Андрей Садови – 2,5%, за лидера на Всеукраинското обединение „Свобода“ Олег Тягнибок (Който вече заяви, че няма да се кандидатира) – 1,8%, члена на партия „Укроп“ Александър Шевченко – 1,7%, а още няколко кандидати получават подкрепа под 1%. \r\nЗа друг кандидат имат намерение да гласуват 3,4%, затрудняват се с отговора 16,7%, а не биха гласували на президентските избори 12,5%. \r\nСред тези, които вече са се определили и ще гласуват на изборите, 18,9% са готови да подкрепят Тимошенко, 10,7% за Зеленски, по 9,9% са за Гриценко и Порошеко и т.н. \r\nКато цяло, 75,8% от респондентите са заявили, че със сигурност ще гласуват на изборите за президент на Украйна, или най-вероятно ще го направят. 19,5% пък са посочили, че със сигурност няма да използват правото си на глас, или по-скоро няма да го направят. \r\nВ анкетата са участвали 13 684 души. Тя е проведена в периода от 28 септември до 16 октомври 2018 година на цялата територия на Украйна. \r\nПревод и редакция:", "date": "2018.11.01", "title": "„Украинская правда“: Юлия Тимошенко е с най-висок рейтинг преди изборите в Украйна – 13,4%, Петро Порошенко е предпочитан от 7%"}
{"url": "http://www.focus-news.net/news/2018/11/01/2585438/blagoevgrad-zadarzhan-e-18-godishniyat-mladezh-izbyagal-ot-speshniya-tsentar-v-grada.html", "text": "Задържан е 18-годишният младеж, избягал от спешния център в града. Това съобщиха от  ОДМВР - Благоевград . 18-годишният младеж е установен и в момента се намира в сградата на 1-во РУ - Благоевград.", "date": "2018.11.01", "title": "Благоевград: Задържан е 18-годишният младеж, избягал от спешния център в града"}
{"url": "http://www.focus-news.net/news/2018/11/01/2585412/varna-dvizhenieto-na-koli-s-zhivotinska-tyaga-na-teritoriyata-na-obshtina-suvorovo-e-zabraneno-za-vremeto-ot-2300-do-700-chasa.html", "text": "Движението на коли с животинска тяга на територията на община Суворово е забранено за времето от 23.00 до 7.00 часа за периода от ноември до март. Това е посочено в Наредба №1 за опазване на обществения ред и чистота на територията на община Суворово, предаде репортер на  Радио „Фокус“ – Варна . Собствениците на превозни средства с животинска тяга се задължават да ги поддържат в изправност, да не допускат употребата им от малолетни и разпиляване на материали при превозването. Според наредбата при движение каруците винаги трябва да имат кофа, метла и престилка на впрегнатото животно. \r\nМарияна ВАЛЕНТИНОВА", "date": "2018.11.01", "title": "Варна: Движението на коли с животинска тяга на територията на община Суворово е забранено за времето от 23.00 до 7.00 часа"}
{"url": "http://www.focus-news.net/news/2018/11/01/2585418/stara-zagora-s-promyana-na-naredba-30-ot-tazi-godina-e-zabraneno-dvizhenieto-na-karutsi-na-teritoriyata-na-kazanlak.html", "text": "По Наредба 30 за движение на превозните средства на територията на община Казанлък, по чл. 12 (за забрана на движение от нерегистрирани превозни средства с животинска тяга), към момента са съставени 35 акта и са конфискувани 11 каруци. Това каза за  Радио „Фокус“  кметът Галина Стоянова.  \r\nПо Наредба 2 - за опазване на околната среда, тревните площи и дълготрайната дървесна и храстова растителност на територията на община Казанлък, по чл.36 - за отсичане и изкореняване на дървета без разрешение, са съставени 59 акта, конфискувани са две каруци за незаконна сеч.  \r\nПо Наредба 23 за отпадъците на територията на общината, по чл.3, ал.3 – за забрана на изхвърляне на отпадъци извън определените места, са съставени 50 акта и са конфискувани две каруци. \r\nПо Закона за опазване на селскостопанското имущество, по чл. 40 – за забрана за отсичане, унищожаване и повреда, без разрешение на дървета и пускане на животни през селскостопанските земи и насаждения са съставени 20 акта, конфискувани са 6 коня, които в момента се намират в кооперацията в село Овощник, с която Община Казанлък, съгласно правомощията, дадени на органите на реда по тази наредба, се настаняват конфискуваните животни, след което заедно с каруците се обявяват на търг.  \r\nПоследната промяна на Наредба 30 е от 2018 година, с която се забранява движението на каруци на територията на целия град. Община Казанлък е осигурила знаковото стопанство на всички входове на града, откъдето започва забраната и има осигурена връзка с органите на реда по изпълнението на наредбата. Наредбата регламентира също, че кметовете на населените места са задължени на шестмесечие да представят копия от регистрите на определено със заповед от кмета на общината длъжностно лице в Общинска администрация за проверка и контрол по извършването на регистрациите на пътно – превозни средства с животинска тяга. \r\nСлавяна ГАЙДАРОВА", "date": "2018.11.01", "title": "Стара Загора: С промяна на Наредба 30 от тази година е забранено движението на каруци на територията на Казанлък"}
{"url": "http://www.focus-news.net/news/2018/11/01/2585415/ramush-haradinay-silite-za-sigurnost-na-kosovo-nyama-da-zamenyat-kfor.html", "text": "Премиерът на Косово Рамуш Харадинай заяви, че Силите за сигурност на Косово (ССК) няма да заменят КФОР и имат намерение да си сътрудничат с оглавяваната от НАТО мироопазваща мисия в страната, пише  онлайн изданието на косовския вестник Gazeta Express . \r\nВ рамките на конференцията „ССК и партньори“, Харадинай посочи, че трансформацията на ССК в армия е дълъг и труден процес. „Позицията на ССК е демократични и постепенни преходни процеси, целящи да допринесат за регионалната и глобалната сигурност, както и да покажат нашата зрялост и готовност да поемем допълнителни отговорности“, заяви косовският премиер в рамките на своето изказване. Той също осъди заплахите срещу членове на ССК от общностите, като заяви, че подобни заплахи са неприемливи. „ССК няма да замени КФОР и КФОР е добре дошъл в нашата страна, ССК няма да замени НАТО и присъствието на НАТО е повече от добре дошло за нашата страна и ние искаме да се присъединим към тази организация, искаме да служим заедно с вас“, заяви Харадинай. Той увери, че след трансформацията в армия, ССК ще бъде готова да служи заедно с другите сили на НАТО по целия свят.  \r\nПревод и редакция:", "date": "2018.11.01", "title": "Рамуш Харадинай: Силите за сигурност на Косово няма да заменят КФОР"}
{"url": "http://www.focus-news.net/news/2018/11/01/2585442/pazardzhik-kmetat-na-obshtina-velingrad-d-r-kostadin-koev-provede-vtora-sreshta-s-zhitelite-na-kvartal-kamenitsa.html", "text": "Кметът на Община Велинград д-р Костадин Коев проведе втора среща с жителите на квартал Каменица, съобщи за  Радио „Фокус“ – Пазарджик  Бояна Кирилова от общинската администрация. Тя обясни, че срещата е по настояване на хората. „На нея бяха обсъдени множество въпроси, касаещи инфраструктурата на квартала. Д-р Коев каза, че се работи усилено по улиците „Георги Кирков“, Христо Смирненски“ и „Милеви скали“ и, както е заложено в сроковете за изпълнение, до март 2019 г. те ще бъдат завършени“, обясни Кирилова. Тя уточни, че кметът е коментирал и важния проект за изграждане на претоварната станция, за да може отпадъците да се сепарират във Велинград, защото в Пазарджик ще се извозват само битовите отпадъци. Той е представил и идейния проект за парк Клептуза, който скоро ще бъде подложен на обществено обсъждане. „В него се предвижда горното езеро да бъде с множество различни фонтани, които ще бъдат със звук и светлина. В долното езеро ще се изгради кей и там ще бъдат лодките. Терасата ще се запази, като пред нея ще има амфитеатрални седящи места и лед екран. Фитнес на открито и голяма детска площадка за всички възрасти ще има в парковото пространство. За финансиране на цялостното изграждане на парка Общината ще кандидатства пред Фонда за устойчиво развитие на градската среда“, обясни Кирилова. \r\nВаня НИКОЛОВА", "date": "2018.11.01", "title": "Пазарджик: Кметът на Община Велинград д-р Костадин Коев проведе втора среща с жителите на квартал Каменица"}
{"url": "http://www.focus-news.net/news/2018/11/01/2585441/veliko-tarnovo-528-kub-m-nezakonno-dobiti-darva-za-ogrev-ustanoviha-politsai-pri-proverka-na-chetiri-chastni-imota-v-pavlikeni.html", "text": "52,8 куб. м. незаконно добити дърва за огрев установиха полицаи при проверка на четири частни имота в Павликени, съобщиха от  ОДМВР – Велико Търново . При специализирана полицейска операция, проведена на територията на РУ – Павликени вчера, съвместно със служители на Регионална дирекция по горите – Велико Търново, са извършени проверки в четири частни имота в Павликени, при които са установени общо 52,8 куб. м. дърва за огрев, незаконно добити от трети лица. По четирите случая са образувани бързи производства.", "date": "2018.11.01", "title": "Велико Търново: 52,8 куб. м. незаконно добити дърва за огрев установиха полицаи при проверка на четири частни имота в Павликени"}
{"url": "http://www.focus-news.net/news/2018/11/01/2585443/burgas-riosv-sprya-dostapa-do-prechistvatelnata-stantsiya-za-otpadachni-vodi-elenite-vlas.html", "text": "По разпореждане от Окръжната прокуратура - Бургас РИОСВ пристъпи към налагане на Принудителна административна мярка – спиране на достъпа на оператора до „Пречиствателна станция за отпадъчни води Елените-Влас“. Това съобщиха от пресцентъра на  РИОСВ - Бургас . Принудителната мярка е във връзка със сезиране на Окръжната прокуратура в Бургас за многократно установяване на значително превишение на нормите, определени в Наредба № 8/2001 г. за качествата на крайбрежните морски води на обект: Пречиствателна станция за отпадъчни води (ПСОВ) „Елените“ в ПИ № 11538.11.15 в местността „Ага чешма“ в землището на град Св. Влас, община Несебър.", "date": "2018.11.01", "title": "Бургас: РИОСВ спря достъпа до пречиствателната станция за отпадъчни води „Елените-Влас“"}
{"url": "http://www.focus-news.net/news/2018/11/01/2585444/kyustendil-do-kraya-na-godinata-shte-bade-postavena-mantinela-v-uchastak-ot-patya-kyustendil-sofiya-zaradi-izlizaneto-na-bezstopanstveni-zhivotni.html", "text": "До края на годината ще бъде поставена мантинела в участък от пътя Кюстендил – София, заради излизането на безстопанствени животни. Това каза пред  Радио „Фокус” – Кюстендил  Радослав Боюклийски, началник на сектор „Пътна полиция” към Областна дирекция на МВР – Кюстендил. Еластичната ограда ще бъде поставена от село Ябълково до град Кюстендил. Целта е предотвратяване на инциденти с излезли на пътното платно животни. „По инициатива на „Пътна полиция” и ръководството на Областна дирекция на МВР, беше направено предложение за поставяне на еластична ограда и това предстои да се случи”, каза Радослав Боюклийски. Според него на90 % ще бъде ограничено преминаването на животни на платното.  \r\nОт началото на годината са съставени три акта на стопани на животни, които внезапно са излезли на платното за движение, ставайки причина за катастрофа. При пътните инциденти няма ранени или загинали хора. \r\nВенцеслав ИЛЧЕВ", "date": "2018.11.01", "title": "Кюстендил: До края на годината ще бъде поставена мантинела в участък от пътя Кюстендил – София, заради излизането на безстопанствени животни"}
{"url": "http://www.focus-news.net/news/2018/11/01/2585447/ministar-temenuzhka-petkova-bulgartransgaz-shte-zagubi-sashtestvena-chast-ot-prihodite-si-ot-tranzit-sled-realizatsiyata-na-turski-potok.html", "text": "Основната част от приходите на „Булгартрансгаз“ от транзит идват от Турция. С реализацията на „Турски поток“ ще загубим много съществена част от транзита и от приходите. Това каза министърът на енергетиката Теменужка Петкова на заседание на парламентарната комисия по енергетика, предаде репортер на  Агенция „Фокус“ . „Приходите на „Булгартрансгаз“ са около 207 млн. лева на година. Малко над 125 млн. са приходите от транзит за Турция“, обяви тя. „Булгартрансгаз“ реализира приходите си от транзит, основно за Гърция, Турция и Македония. От 17 млрд. куб. м газ годишно, които транзитира нашият оператор, 14 млрд. са за Турция. Около 2 млрд. са за Гърция, малко под 1 млрд. са за Македония“, обясни Теменужка Петкова. „Ако ние не реагираме адекватно и не актуализираме енергийната стратегия, големите инфраструктурни проекти биха се отразили неблагоприятно във финансово отношение върху българския енергиен сектор и икономика“, заяви министърът.  \r\nБиляна ИВАНОВА", "date": "2018.11.01", "title": "Министър Теменужка Петкова: „Булгартрансгаз“ ще загуби съществена част от приходите си от транзит след реализацията на „Турски поток“"}
{"url": "http://www.focus-news.net/news/2018/11/01/2585449/sport-grigor-dimitrov-priklyuchi-uchastieto-si-na-mastarsa-v-parizh-sled-zaguba-ot-marin-chilich-s-02-seta.html", "text": "Григор Димитров приключи участието си на турнира от сериите „Мастърс“ в Париж след загуба в третия кръг от Марин Чилич с 0:2 сета (в отделните части 6:7 и 4:6) за 1 час и 51 минути игра. Така и в седмото си участие на този турнир първата ракета на България не успя да премине този кръг. Това е четвърти успех от пет мача за Чилич срещу Димитров, който от понеделник ще се срине до 19-ото място в Световната ранглиста.", "date": "2018.11.01", "title": "Спорт: Григор Димитров приключи участието си на „Мастърса“ в Париж след загуба от Марин Чилич с 0:2 сета"}
{"url": "http://www.focus-news.net/news/2018/11/01/2585446/dobrich-tatyana-ivanova-poluchi-nagradata-mlad-tvorets-na-obshtinata-v-denya-na-narodnite-buditeli.html", "text": "Татяна Иванова получи наградата „Млад творец“ на Общината в Деня на будителите. „Когато реша нещо, то се случва, защото давам всичко от себе си да го постигна“. Това каза в предаването „Добрич - Блян вихрен, понесен над степ ековита...“ на  Радио „Фокус“  Татяна Иванова. Тя е на 15 години и е ученичка в Езикова гимназия „Гео Милев“ в Добрич. Още от малка, когато е посещавала своята баба на село, заедно са обичали да наблюдават нощното небе и звездите и така още като дете е заобичала космоса и е започнала да мечтае за приключения, свързани с него. Обича да пише стихове и много често космосът е „участник“ в нейната поезия. Последните 3 - 4 години Татяна започва да изучава луната и нейните особености. Интересът ѝ към космоса се е засилил още повече това лято след участие в едноседмичен лагер в Space Camp Turkey, един от трите космически центъра за обучение в света, създадени по модел на NASA. Това е единственият функциониращ учебно-тренировъчен лагер, който се намира в град Измир, Турция, откъдето Татяна се е завърнала с медал. Той не се дава на всеки участник. За да бъде завоюван, е необходимо да се покажат редица качества – от отговорността при изпълнение на ежедневните задължения, през владеене на английски език, добри познания по астрономия, до умения да бъдеш лидер, ръководител на космически екип. В специално оборудвана стана младежите се учили как да откриват съзвездия и да работят със звездна карта. Научили как се отглеждат растения без почва, в изкуствена среда. В „Магическа планета” разгледали всички планети. На компютър построили първата американска космическа станция „Skylab”. Медалът, който Татяна е спечелила, се присъжда на човека-лидер, на лагерника, жаден за знания, забавляващ се и помагащ на всички. Тя е бивша възпитаничка на СУ „П. Р. Славейков“ и много от тези качества е изградила именно там. В свободното си време пише стихове, свири на барабани, учи усилено физика и астрономия, обича да е навън, сред интересния и провокативен свят и мечтае да посети и другия лагер, който се намира в Алабама, САЩ. Дори по думите ѝ е убедена, че това ще се случи, защото когато човек жадува нещо, вярва и се бори с достойнство, той постига цели, сбъдва мечти и е щастлив. Това е и нейното послание към хората – да бъдат смели, да бъдат мечтатели, да бъдат активни и успяващи. В момента Татяна Иванова подготвя научни проекти и ще кандидатства за стипендия, за да посети лагера в Алабама.  \r\nЖулиета НИКОЛОВА", "date": "2018.11.01", "title": "Добрич: Татяна Иванова получи наградата „Млад творец“ на Общината в Деня на народните будители"}
{"url": "http://www.focus-news.net/news/2018/11/01/2585434/todor-ivanov-zam-kmet-na-varna-izpolzvaneto-na-patni-prevozni-sredstva-tegleni-ot-zhivotinska-tyaga-e-zabraneno-na-teritoriyata-na-grada.html", "text": "В рамките на град Варна е забранено използването на превозни средства с животинска тяга. Това коментира за  Радио „Фокус“ – Варна  зам.-кметът на града Тодор Иванов. По думите му забраната е естествена, защото пътната инфраструктура е претоварена с моторни превозни средства, а и животните не са в състояние да бъдат контролирани на сто процента. Ако има такива, те са в нарушение и съответно инспекторите от Общината и Областната дирекция на МВР по Наредбата за обществения ред имат правомощия да налагат актове за извършени нарушения. В съставните села на Варна придвижването с каруци е възможно, но там отглеждането на животните става по определен ред. Местата трябва да са на определено отстояние от оградата на съседите, най-малко 3 метра. Същото важи и за кучета, котки и други домашни животни и птици като прасета, овце и кокошки. \r\nДиана СТОЕВА", "date": "2018.11.01", "title": "Тодор Иванов, зам.-кмет на Варна: Използването на пътни превозни средства, теглени от животинска тяга, е забранено на територията на града"}
{"url": "http://www.focus-news.net/news/2018/11/01/2585452/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "Днес честваме Деня на народните будители, 1 ноември – празник на всички ученици, учители, студенти, университетски преподаватели, книжовници, читалищни работници, учени и журналисти. Сред най-тачените български народни будители е Свети Иван Рилски, който е покровител на Дупница. Колегата Ливия Нинова ще ни припомни за делото му. \r\nНа много места по света на 31 октомври се отбелязва празника Хелоуин. В България всеки разбира Хелоуин по различен начин. За едни той е забавен повод за празник, за други е неприемлива за българите традиция, трети го виждат като заплаха за българските деца и техните ценности. Колегата от Радио „Фокус” – Кюстендил Венцеслав Илчев ни пренася в живописното село Бистрица, разположено в полите на Рила планина, където кметът е на работното си място, облечен в мъжка българска народна носия. \r\nОбщина Дупница отбеляза своя празник в Деня на Свети Иван Рилски - 19 октомври. Ще чуем изказването на кмета на Община Дупница- инж. Методи Чимев. \r\nАко и вие нашите слушатели и читатели искате да коментирате темите, за които говорим днес или пък да предлагате такива, които биха били интересни за вас, то може да ни позвъните на телефон 0885 303 373 и 073/ 88-55-81 или да ни пишете на е-майл: pirin@focus-news.net. На посочените контакти може да поставят и въпроси от различни естество, които касаят Дупница, а ние ще ги отправим към имащите отношение по въпроса отдели в общината. \r\nПредаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2018.11.01", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2018/11/01/2585454/varna-telefonni-izmami-za-100-000-leva-sa-predotvratili-politsaite-v-grada-prez-oktomvri.html", "text": "Телефонни измами за 100 000 лева са предотвратили през октомври тази година полицаите във Варна и областта. Това съобщиха за  Радио „Фокус“ – Варна  от Областната дирекция на МВР. През миналия месец са регистрирани общо 21 ало измами. Загубите за жертвите в тези случаи възлизат на общо 33 500 лева и 14 000 евро. По данни на полицията във Варненско телефонните измамници продължават да действат по сценария за „помощ на полицейски служители“. „Гражданите трябва да са наясно, че полицията по никакъв повод не иска за съдействие да бъдат хвърляни, оставяни или давани пари по камъни и по кошове“, уточниха от ОДМВР - Варна. От там отчитат, че при предотвратяването на трите измами за общо 100 000 лева на разследващите униформени е било много трудно да се легитимират. Същевременно практиката показва, че хората са склонни да вярват на мними полицаи. Що се отнася до дейността през октомври, статистиката на ОДМВР - Варна сочи, че в рамките на месеца във Варна са регистрирани 11 грабежа, от които 7 са разкрити. Кражбите са 176, което е с около 100 по-малко в сравнение с октомври месец на миналата година. Отчетените посегателства върху МПС са 11, което е с пет по-малко. Една от кражбите на автомобили е разкрита. Кражбите на вещи и части през периода са 12, което е наполовина от регистрираните през октомври 2017 година. \r\nДиана СТОЕВА", "date": "2018.11.01", "title": "Варна: Телефонни измами за 100 000 лева са предотвратили полицаите в града през октомври"}
{"url": "http://www.focus-news.net/news/2018/11/01/2585445/mvnr-na-ukrayna-ruskite-sanktsii-sa-opit-da-se-povliyae-varhu-izborite-v-stranata.html", "text": "Министърът на външните работи на Украйна Павел Климкин нарече контрасанкциите на Русия „опит за влияние“ върху страната в навечерието на президентските и парламентарните избори. Той заяви това в четвъртък чрез „Туитър“, предава  ТАСС . \r\n„Даже съвсем повърхностен анализ на т.нар. „санкционен списък“ на Русия и времето на неговото обнародване свидетелстват за началото на многосерийния сериал за опити да се повлияе на Украйна в навечерието на изборите и след тях“, написа Климкин. \r\nВъншният министър на Украйна добави, че счита решението на Русия „не за първа серия, а само тийсър“ (кратко рекламно съобщение). \r\nПревод и редакция:", "date": "2018.11.01", "title": "МВнР на Украйна: Руските санкции са опит да се повлияе върху изборите в страната"}
{"url": "http://www.focus-news.net/news/2018/11/01/2585455/ministar-mladen-marinov-se-sreshtna-s-chetirimata-obvineni-za-intsident-v-balgarski-teritorialni-vodi.html", "text": "Министърът на вътрешните работи се срещна с Михаил Цонков, Живко Петков, Николай Костов и Николай Петков, обвинени в това, че са простреляли турски бракониер, навлязъл в български териториални води край Резово на 17 април 2008 година. Това съобщиха от пресцентъра на  МВР . Срещата е съвместна инициатива на ръководството на МВР и на депутатите от Бургаския многомандатен избирателен район. На нея присъстваха и народните представители Диана Саватева и Димитър Бойчев, директорът на Главна дирекция „Гранична полиция“ главен комисар Светлан Кичиков и началникът на кабинета на министъра Михаил Златанов.  \r\n\"Имаме добрия пример със случая с българския гражданин Желяз Андреев. Той показва, че категоричната позиция на институциите води до положителни резултати, когато сме на страната на правото\", посочи министър Маринов.  \r\n\"Не дължим на граничарите просто подкрепа на думи, важно е да покажем съпричастност и за организацията и логистиката на защитата, която им предстои\", отбелязаха народните представители.  \r\nМинистерството на вътрешните работи ще подпомогне финансово действащите служители Живко Петков и Николай Костов. Главна дирекция „Гранична полиция“ има готовност да инициира благотворителна кампания сред служителите на МВР, а при необходимост ще се търсят и други възможности за набиране на средства.", "date": "2018.11.01", "title": "Министър Младен Маринов се срещна с четиримата обвинени за инцидент в български териториални води"}
{"url": "http://www.focus-news.net/news/2018/11/01/2585450/sliven-s-obshtogradsko-tarzhestvo-na-ploshtad-hadzhi-dimitar-be-otbelyazan-1-noemvri-denyat-na-narodnite-buditeli.html", "text": "С общоградско тържество на площад „Хаджи Димитър“ бе отбелязан 1 ноември – Денят на народните будители, съобщиха от пресцентъра на  Община Сливен . Празничното отбелязване събра на централния градски площад директори на училища, учители, родители и ученици. Днес почитаме просветителите, посветили живота си в изграждането на съвременния лик на България. Ако има нещо, което ни е съхранило като народ и ни е помогнало да възстановим своята държавност са нашите традиции и ценности“, заяви в словото си кметът Стефан Радев. Той подчерта, че българският народ е почитал своите будители много преди тази дата да се превърне в общонационален празник. Стремежът му към духовност и култура е бил водещ и силата, която го е движила и съхранявала през годините. „Нека днес изразим признателността си към всички знайни и незнайни, към минали и днешни народни будители“, каза в заключение кметът. \r\nНа събитието присъстваха още председателят на общински съвет – Сливен Димитър Митев, заместник – кметовете Стоян Марков, Пепа Чиликова и Румен Иванов, началникът на РУО – Сливен Боян Аксаков, директори на културни институти и др. \r\nУченици от сливенските училища поднесоха „Гирлянд на славата“ пред паметника на Хаджи Димитър и сливенските възрожденци. \r\nПо повод 1 ноември, сутринта в зала „Май“ се проведе младежка дискусия на тема „Будителят си ти“.", "date": "2018.11.01", "title": "Сливен: С общоградско тържество на площад „Хаджи Димитър“ бе отбелязан 1 ноември – Денят на народните будители"}
{"url": "http://www.focus-news.net/news/2018/11/01/2585448/veliko-tarnovo-proverki-v-naselenite-mesta-v-obshtinata-sochat-che-karutsi-kato-sredstvo-za-pridvizhvane-pochti-nyama.html", "text": "Проверки в населените места в община Велико Търново сочат, че каруци като средство за придвижване почти няма. Това съобщават за  Радио „Фокус“ – Велико Търново  от пресцентъра на Община Велико Търново. От там допълват, че кметове на населените места са предоставили информация за регистрираните превозни средства с животинска тяга и според нея в много от тях почти няма, а ако има, те са единици. В село Беляковец, което е с население от близо 1000 души, регистрираните каруци са общо две. Село Леденик е едно от населените места с най-много като брой и регистрирани каруци. Кметът Антон Кръстев поясни, че е създадена организация, превозните средства имат номера, животните са с паспорти и са приведени в изряден вид. Той посочи, че всички каруци и коне са редовни и могат да се движат по улиците на селото. Ситуацията в Килифарево е сходна, но броят там е сведен наполовина, дори по-малко. Димитър Събев, кметът на града, обясни, че превозните средства с животинска тяга са намалели драстично в последните години, а в Килифарево са останали най-много 5. По думите му, разговори са проведени с всички собственици на каруци, уточнени са и улиците, през които е забранено преминаването им. \r\nОт Община Велико Търново уточниха, че всяко населено място води отделен регистър на каруците и няма нарочна общинска наредба. Правилата, свързани с организацията на движение на този тип превозни средства, е подчинена на Закона за движение по пътищата. \r\nРегистрирани тежки инциденти или информация за провеждане на състезания или създаване на безредици няма. \r\nМария НЕДЕВА", "date": "2018.11.01", "title": "Велико Търново: Проверки в населените места в общината сочат, че каруци като средство за придвижване почти няма"}
{"url": "http://www.focus-news.net/news/2018/11/01/2585440/izprateniyat-ot-prezidentskata-institutsiya-signal-do-prokuraturata-za-narusheniya-v-dabch-nyama-otnoshenie-i-ne-e-posluzhil-za-zapochvane-na-razsledvaneto-po-koeto-obvinyaem-e-petar-haralampiev.html", "text": "Изпратеният от президентската институция сигнал до прокуратурата за нарушения в Държавната агенция за българите в чужбина (ДАБЧ) няма отношение и не е послужил за започване на разследването, по което обвиняем е Петър Харалампиев. Това съобщават от пресцентъра на  Прокуратурата . \r\nВъв връзка с медийните запитвания по темата от Прокуратурата уточняват, че на 20.03.2017 г. до главния прокурор е постъпило писмо от главния секретар на Президента на Република България, с което е изпратен сигнал, получен в администрацията на Президента на 09.03.2017 г. Сигналът е бил подаден от лице, заемащо тогава длъжността „директор на дирекция „Българско гражданство“ в Министерство на правосъдието. В него се излагат твърдения за закононарушения в МП и в ДАБЧ, свързани с процедурите по предоставяне на българско гражданство. Изложени са и множество твърдения за „репресивна политика“ на служебен министър на правосъдието, както и на министъра – негов предшественик, по отношение на служителите в дирекция „Българско гражданство“. Претендира се разпореждане на „ревизия“ на работата на министъра на правосъдието за периода юни 2016 г. – януари 2017 г., поради решения на Съвета за българско гражданство, взети в нарушение на закона. Към сигнала до Президента, от подателя му са приложени подадени вече сигнали до министър – председателя и до ДАНС. \r\nОт държавното обвинение обясняват, че с постановление от 31.03.2017 г. на прокурор от ВКП, на ДАНС е възложена пълна проверка по така изпратения сигнал. В хода ѝ са изисквани документи и са снемани обяснения от бивши министри и заместник – министри на правосъдието, от бивш председател на ДАБЧ и от множество други длъжностни лица. Това е наложило удължаване на срока на проверката, като по нея, на 05.06.2017 г. е постъпил нов сигнал от същия подател /директор на дирекция в МП/, с оплаквания за упражняван натиск и осъществяване на незаконосъобразни действия, свързани със служебното й правоотношение, от страна на заместник на министър – председателя. И този сигнал е бил предмет на проверка от ДАНС. Заключенията от представените от ДАНС справки за резултатите от проверките са за липса на данни за извършени престъпления. С постановление от 25.10.2017 г. прокуратурата е отказала образуване на наказателно производство. \r\nПрокуратурата посочва, че материалите по тази прокурорска преписка, включително сигналът - повод за започване на проверката /изпратен от главния секретар на Президента на 20.03.2017 г./ нямат отношение и не са послужили за започване на разследването по досъдебното производство, по което понастоящем е обвиняем председателят на ДАБЧ.", "date": "2018.11.01", "title": "Изпратеният от президентската институция сигнал до прокуратурата за нарушения в ДАБЧ няма отношение и не е послужил за започване на разследването, по което обвиняем е Петър Харалампиев"}
{"url": "http://www.focus-news.net/news/2018/11/01/2585453/predsedatelyat-na-ns-tsveta-karayancheva-pozdravi-uchastnitsite-v-natsionalnata-uchenicheska-konferentsiya-model-na-narodno-sabranie-v-157-giche-sesar-vayeho.html", "text": "В Деня на народните будители председателят на Народното събрание Цвета Караянчева поздрави участниците в националната ученическа конференция „Модел на Народно събрание“ в 157-ма гимназия с изучаване на чужд език „Сесар Вайехо“ в София. Това съобщиха от пресцентъра на  Народното събрание . Целта на конференцията е чрез симулиране на дейността на Народното събрание учениците да се запознаят с работата на законодателната институция.  \r\n„Вие, младите хора, сте нашето бъдеще, бъдещите народни представители, министри, ръководители на държавата\", обърна се председателят на парламента към учениците. Цвета Караянчева им пожела да бъдат смели и дръзки, да преследват мечтите си, да не се притесняват да споделят креативните си идеи. „Вашите преподаватели са съвременните будители, черпете от техния опит и знания\", подчерта още председателят на Народното събрание.  \r\nТя ги поздрави, че са избрали Деня на народните будители да бъде ден на парламентаризма в тяхната гимназия и изрази надежда примера им да последват и много други училища в България.  \r\nЦвета Караянчева припомни, че предстои след няколко месеца отбелязването на 140 години от Учредителното събрание и от приемането на Търновската конституция. Тя посочи, че на 16 април се предвижда да се проведе във всички училища в страната час по Конституция и ги призова да се включат в инициативата.", "date": "2018.11.01", "title": "Председателят на НС Цвета Караянчева поздрави участниците в националната ученическа конференция „Модел на Народно събрание“ в 157 ГИЧЕ „Сесар Вайехо“"}
{"url": "http://www.focus-news.net/news/2018/11/01/2585457/ministar-temenuzhka-petkova-balgariya-tryabva-da-zayavi-uchastie-v-lng-terminala-kray-aleksandrupolis.html", "text": "Много важна задача, която трябва да бъде изпълнена, с оглед реализация на концепцията за газоразпределителен център и за диверсификация на източниците за доставка на природен газ е България много ясно да заяви и да вземе решение, да заяви участие в новоизгаждащия се LNG терминал на Александрополис. Това каза министърът на енергетиката Теменужка Петкова на заседание на парламентарната комисия по енергетика, предаде репортер на  Агенция „Фокус“ . „Участие в този проект трябва да вземе „Булгартрансгаз“. Тъй като той е дружеството, което не развива мрежата, а инвестира в инфраструктура“, посочи тя. „Участието в такава проекта компания би било наистина изключително удачно“, коментира Теменужка Петкова. „В участието ни ние виждаме като възможност да придобием до 25% от акционерния капитал на тази проекта компания. Нещо, което „ще ни отвори вратата“ към други различни източници за доставка на природен газ, от САЩ, Катар, Египет“, каза още енергийният министър. \r\nБиляна ИВАНОВА", "date": "2018.11.01", "title": "Министър Теменужка Петкова: България трябва да заяви участие в LNG терминала край Александруполис"}
{"url": "http://www.focus-news.net/news/2018/11/01/2585458/po-sporazumenie-na-sofiyska-rayonna-prokuratura-e-nalozhena-probatsiya-na-mazh-za-huliganstvo-v-zhk-manastirski-livadi.html", "text": "По споразумение на Софийска районна прокуратура е наложена пробация на мъж за хулиганство в жк. „Манастирски ливади“. Това съобщиха от пресцентъра на  Прокуратура на Република България . По споразумение на СРП, подсъдимият Н. Пенчев е осъден за това, че: на 27 май 2018 г. около 21.10 часа в София в жк. „Манастирски ливади“, вътрешния двор на ул. „Българска легия“ 11А, извършил непристойни действия, грубо нарушаващи обществения ред и изразяващи явно неуважение към обществото – на висок глас отправял обидни нецензурни реплики към полицейски служители на 06 РУ СДВР – П. и И., след което си съблякъл долната част от облеклото и се насочил към П., отправяйки към нея закани със сексуална насоченост. Деянието на Пенчев е съпроводено със съпротива срещу орган на властта – като при опит от страна на П. и И. да бъде задържан, той започнал да удря по капака на полицейския автомобил, след което нанесъл удари в областта на гърдите на И. Поради това и извършеното хулиганство се отличава с изключителна дързост.  \r\nНа Пенчев е определено наказание „пробация“ за срок от една година, като сред пробационните мерки е включен и поправителен труд за срок от шест месеца. \r\nСпоразумението е с характер на влязла в сила присъда и не подлежи на обжалване или протест.", "date": "2018.11.01", "title": "По споразумение на Софийска районна прокуратура е наложена пробация на мъж за хулиганство в жк. „Манастирски ливади“"}
{"url": "http://www.focus-news.net/news/2018/11/01/2585459/margarita-macheva-dramatichen-teatar-nikola-vaptsarov-prez-mesets-oktomvri-nablyudavame-znachitelno-povishavane-na-broya-na-teatralnata-publika-v-blagoevgrad.html", "text": "Ще продължаваме да работим в посоката да връщаме публиката към театъра. Това каза на пресконференция Маргарита Мачева, директор на Драматичен театър „Никола Вапцаров“ – Благоевград, предаде репортер на  Радио „Фокус“ – Пирин . По думите й броят зрители през месец октомври е много по-висок в сравнение с предишните месеци. „За месец октомври имахме 3538 зрители, а за периода от януари до септември общият им брой бе 5000“, каза Маргарита Мачева. Тя уточни, че прихода през октомври е малко по-нисък от деветмесечието. „Благодарение на многобройната публика се потвърди първоначалната ми идея, че е възможно театърът да заработи, така че да изпълнява пълноценно функциите си, с което се гордеем много“, каза директорът. Маргарита Мачева припомни, че през годините театърът е имал проблеми и затруднения, които към момента намират своето решение. „През октомври представихме много представления, също така пътувахме доста, но броят зрители в града е доста по-голям отколкото до сега. Ще продължаваме да работим в тази посока“, заяви Мачева. \r\nДенис НИКИФОРОВ", "date": "2018.11.01", "title": "Маргарита Мачева, Драматичен театър „Никола Вапцаров“: През месец октомври наблюдаваме значително повишаване на броя на театралната публика в Благоевград"}
{"url": "http://www.focus-news.net/news/2018/11/01/2585461/predsedatelyat-na-narodnoto-sabranie-tsveta-karayancheva-prisastva-na-tseremoniyata-po-otkrivaneto-na-pametna-plocha-na-yordan-sokolov.html", "text": "Председателят на Народното събрание Цвета Караянчева присъства на церемонията по откриването на паметна плоча на Йордан Соколов. Това съобщиха от пресцентъра на  Народното събрание . Предложението за поставянето ѝ на столичния булевард „Александър Стамболийски“ 26 е по предложение на Инициативен комитет с председател Евдокия Манева.  \r\n\"Всеки един народен представител, който вземе факела на председателството на Народното събрание, трябва с огромно уважение и гордост да върви по стъпките на големия български политик, демократ и патриот Йордан Соколов\", отбеляза Цвета Караянчева. Председателят на парламента допълни, че неговата личност е на човек с висок морал и един от строителите на съвременна България, от когото всички трябва да се поучат.  \r\nПредседателят на Инициативния комитет, предложил поставянето на мемориалната плоча, Евдокия Манева описа Йордан Соколов като блестящ юрист, безкористен, образован и културен човек, състрадателен дарител и добър приятел. По думите ѝ Йордан Соколов е притежавал компетентно, мъдро и достолепно поведение на държавник. Той е сред хората, оставили следа в изключително важен период и допринесли за това България да се превърне в европейска страна.  \r\nНа церемонията присъстваха още неговото семейство, близки и съратници, министърът на правосъдието Цецка Цачева, заместник-министърът на вътрешните работи Стефан Балабанов, заместник-кметът на Столична община Евгени Крусев, председателят на СДС Румен Христов, общественици и граждани.", "date": "2018.11.01", "title": "Председателят на Народното събрание Цвета Караянчева присъства на церемонията по откриването на паметна плоча на Йордан Соколов"}
{"url": "http://www.focus-news.net/news/2018/11/01/2585460/inzh-d-r-daniel-panov-kmet-na-veliko-tarnovo-balgariya-ima-nuzhda-ot-mladi-podgotveni-i-visokokvalifitsirani-uchiteli.html", "text": "България има нужда от млади, подготвени и висококвалифицирани учители -това се осъзнава от правителството, което през последните две години обръща особено внимание на образованието. Това каза в празничното си слово по повод Деня на народните будители кметът на Велико Търново инж. д-р Даниел Панов, предаде репортер на  Радио „Фокус“ – Велико Търново . Той припомни, че преди две години и половина местната власт, в лицето на НСОРБ, е застанала зад образованието с цел подобряване не само на заплащането на учителите, но и подобряване на образователната инфраструктура, даване на възможност за преквалификация на кадрите и въвеждане на иновации в преподаването. „Като председател на НСОРБ и като кмет на старопрестолния град Велико Търново винаги ще поддържам учителската професия и ще защитавам вашите интереси. Още веднъж искам да ви благодаря за всичко онова, което правите, за всичко онова, което събуждате като знание и като умения в нашите деца, в нашите великотърновчета. Радостта на всеки един родител е да види по-добрите знания, по-добрите умения и развитието всяко детето си. Пожелавам ви много щастливи мигове във вашата благородна професия. Бъдете отзивчиви, внимателни и нека нашите деца се отнасят с уважение към вашата професия, нека ви обичат, защото училището е втория роден дом“, заяви инж. Даниел Панов. Той припомни, че миналата година новоназначените млади учители в областта са били 72-ма, докато тази година те са 94. \r\nНадежда КРЪСТЕВА", "date": "2018.11.01", "title": "Инж. д-р Даниел Панов, кмет на Велико Търново: България има нужда от млади, подготвени и висококвалифицирани учители"}
{"url": "http://www.focus-news.net/news/2018/11/01/2585451/radoslav-boyukliyski-patna-politsiya-kyustendil-na-teritoriyata-na-oblastta-nyama-sluchai-na-nadbyagvaniya-s-karutsi.html", "text": "На територията на областта няма случаи на надбягвания с каруци. Това каза пред  Радио „Фокус” – Кюстендил  Радослав Боюклийски, началник на сектор „Пътна полиция” към Областна дирекция на МВР – Кюстендил. По думите му няма пътни произшествия с каруци, както и гонки. В началото на есенния сезон пътните полицаи провеждат срещи в квартал „Изток”, в рамките на които се насочва вниманието на собственици на каруци по отношение на обезопасяване на превозваните товари, както и поставяне на необходимите приспособления относно безопасното движение по пътищата в областта. В рамките на Акция „Зима” ще се проверява наличието на светлоотразители на каруците, както и носенето на светлоотразителна жилетка от страна на водача на пътното превозно средство. Водачите на каруци трябва да притежават регистрационен талон и документи по Закона за ветеринарномедицинската дейност за индивидуализация на животните. \r\nВенцеслав ИЛЧЕВ", "date": "2018.11.01", "title": "Радослав Боюклийски, „Пътна полиция” – Кюстендил: На територията на областта няма случаи на надбягвания с каруци"}
{"url": "http://www.focus-news.net/news/2018/11/01/2585465/petar-petkov-darzhaven-kuklen-teatar-dora-gabe-detsata-sa-nay-iskrenata-publika.html", "text": "„Децата са най-искрената публика. Децата никога не лъжат. Това, което виждат или го приемат, или не го приемат“. Това каза в предаването „Добрич - Блян вихрен, понесен над степ ековита...“ на  Радио „Фокус“  директорът на Държавен куклен театър „Дора Габе“ Петър Петков. В Деня на будителите, когато Община град Добрич връчи Годишните награди „Добрич“ в присъствието на кмета Йордан Йорданов, Петър Петков бе удостоен с Почетна грамота за значителен принос в духовното развитие на добруджанския град. С нея бяха удостоени също Добруджански технологичен колеж – Добрич, Сдружение на писателите – Добрич, Лана Анцаридзе, хореограф и режисьор, ръководител на Детски музикален театър „Дея“, Танцов театър „Дея“ и Клуб „Театър“ при Младежки център – Добрич, Петър Петров, старши експерт при РУО – Добрич, Йовка Атанасова, член на Съюза на учените в България – Клон Добрич, и Ненчо Попов, член на Дружество на краеведите „Отец Павел Атанасов“. 35 години Петър Петков е част от творческия екип на Държавен куклен театър „Дора Габе“. Той посочи, че за тези години не помни случай, в който децата да не са приели някое от представленията. Според Петър Петков това е едно добро постижение. „Явно критерият ни за детски театър е правилен и работим в една добра посока. Успяваме да направим такива представления, които в повечето случаи се харесват“, добави той.  \r\nПо думите му това е културен институт, през който минава най-многобройна публика от всички културни институти в града. На година публиката е между 25 000 и 26 000 души. „В този смисъл Кукленият театър си има своето достойно място“, каза Петър Петков. В момента сградата е в ремонт и това се посреща със задоволство от целия творчески екип. Държавен куклен театър „Дора Габе“ има представления не само в рамките на областта. Те са радушно приемани в Силистра, Дулово, Варна, Тутракан и във всички общински центрове на област Добрич. Често в кукления театър в добруджанския град гостуват режисьори, дори и от чужбина, например Румъния. „Това, което искам най-много, е да оставя след себе си един театър, който е действащ, който е модерен в същото време, един театър, в който като влезе човек да получи усещане за един уютен дом, място, където наистина се създава една добра култура. Мисля, че вървим в правилна посока и общо взето нещата се случват. От творческа гледна точка гледаме да открием нови заглавия български. Искам да налагаме нови автори и не случайно почти всяка година в нашия репертоар присъства нова българска драматургия. Това е едно голямо богатство, даваме шанс на нашите деца да научат нещо ново, да открият нещо ново. Това са нещата, които са ми по-интересни и ме води напред“, каза Петър Петков.  \r\nЖулиета НИКОЛОВА", "date": "2018.11.01", "title": "Петър Петков, Държавен куклен театър „Дора Габе“: Децата са най-искрената публика"}
{"url": "http://www.focus-news.net/news/2018/11/01/2585462/predsedatelyat-na-pg-na-gerb-tsvetan-tsvetanov-shte-prisastva-na-tseremoniyata-po-otkrivane-na-remontiraniya-tsentralen-ploshtad-v-gorna-oryahovitsa-na-2-noemvri.html", "text": "Председателят на ПГ на ГЕРБ и зам.-председател на партията Цветан Цветанов ще присъства на официалната церемония по откриване на реконструирания и модернизиран площад „Георги Измирлиев“ в Горна Оряховица”. Това съобщиха от пресцентъра на  ПП ГЕРБ . Ремонтът е част от мащабен проект за обновяване на градската среда, финансиран по Оперативна програма „Региони в растеж“ 2014 - 2020 г. Церемонията по откриването ще се състои от 13.00 часа на 2 ноември 2018 г. на пл. „Георги Измирлиев“ в Горна Оряховица.", "date": "2018.11.01", "title": "Председателят на ПГ на ГЕРБ Цветан Цветанов ще присъства на церемонията по откриване на ремонтирания централен площад в Горна Оряховица на 2 ноември"}
{"url": "http://www.focus-news.net/news/2018/11/01/2585463/smolyan-damite-ot-gerb-dariha-knigi-na-chitalishteto-v-selo-sokolovtsi-za-denya-na-narodnite-buditeli.html", "text": "Библиотеката към местното читалище в смолянското село Соколовци обогати своя фонд от книги в Деня на народните будители. Даренията са от дамската структура на ПП ГЕРБ, която ежегодно събира и подарява книги на читалища в региона. Това съобщиха от пресцентъра на  ГЕРБ – Смолян . \r\nОбластният координатор на Жени ГЕРБ Петя Пампорова, общинският съветник и организационен секретар на дамската структура Мариана Сивкова и членове на организацията връчиха 150 книги, полезни списания за здраве и кулинария. Повечето литературни творби са от местни автори, които са съвременните будители на Родопите – Георги Гривнев, Светозар Казанджиев, Христо Гиневски, Ангел Шеев-Шею, Сашо Маданков и др. Сред книгите има както българска, така и чуждестранна литература. От читалището изразиха своята благодарност и заявиха, че книгите ще бъдат от голяма полза за жителите на Соколовци. \r\n„Искахме на този ден да подпомогнем местно читалище, защото знаем, че селата нямат големи библиотеки и винаги имат нужда от допълване на своя фонд“, сподели Петя Пампорова. По думите й тези структури в по-малките населени места, които съществуват от столетия, създават почти целия културен живот на местната общност и запазват българските традиции.", "date": "2018.11.01", "title": "Смолян: Дамите от ГЕРБ дариха книги на читалището в село Соколовци за Деня на народните будители"}
{"url": "http://www.focus-news.net/news/2018/11/01/2585466/zamestnik-ministar-stefan-balabanov-polozhi-tsvetya-pred-pametna-plocha-na-yordan-sokolov.html", "text": "Възпоменателната плоча бе открита днес на столичния булевард „Ал.Стамболийски“. Присъстваха председателят на Народното събрание Цвета Караянчева, министърът на правосъдието Цецка Цачева, зам.-министърът на вътрешните работи Стефан Балабанов, зам.-кметът на София Евгени Крусев, близки и съратници на Йордан Соколов. Това съобщиха от пресцентъра на  МВР . Засвидетелстваме нашата почит и уважение към един истински българин -  блестящ юрист, безкористен политик, високообразован човек – отбелязаха инициаторите на събитието.   \r\nЗам.-министър Балабанов се поклони пред паметта на големия български юрист и припомни, че като министър на вътрешните работи Йордан Соколов направи много промени в системата, които не бяха така широко афиширани, нямаше обществена помпозност, но той остави дълбока следа в Министерството на вътрешните работи.  Йордан Соколов бе министър на вътрешните работи от 8 ноември 1991 до  30 декември 1992г. Паметната плоча е поставена на сграда на бул. „Ал.Стамболийски“, където е живял юристът.", "date": "2018.11.01", "title": "Заместник-министър Стефан Балабанов положи цветя пред паметна плоча на Йордан Соколов"}
{"url": "http://www.focus-news.net/news/2018/11/01/2585464/branimir-mitov-dramatichen-teatar-prof-encho-halachev-teatarat-ima-mnogo-samishlenitsi-v-balgariya-zatova-ne-e-trudno-da-si-savremenen-buditel.html", "text": "Театърът има много съмишленици в България, затова не е трудно да си съвременен будител. Това каза за  Радио „Фокус“ - Пирин  Бранимир Митов,  директор на Драматичен театър „Проф. Енчо Халачев“ и ръководител на театралната школа към Община Симитли. По думите му театърът има много съмишленици в България подпомагащи неговата дейност, а интересната част е запознанството с нови хора. „Такива наши приятели имаме на много места, едно от тях е Симитли. Не само кметът Апостол Апостолов, но и цялото ръководство на общината, ръководството на читалището в града са хора, които работят и искат нещата да се случват в областта на културата“, каза още Митов. Той призова на този ден хората да се замислят защо празнуваме Деня на народните будители и с какво може всеки от нас да спомогне за съхраняването на българщината. „Ходете на театър, влизайте в библиотеките, уважавайте това, което хората преди нас са създали и направили, защото без да имаме история няма как да имаме бъдеще“, подчерта Митов. \r\nЛивия НИНОВА", "date": "2018.11.01", "title": "Бранимир Митов, Драматичен театър „Проф. Енчо Халачев“:  Театърът има много съмишленици в България, затова не е трудно да си съвременен будител"}
{"url": "http://www.focus-news.net/news/2018/11/01/2585469/kalinka-valcheva-narodna-pevitsa-nay-golyamata-radost-za-edin-izpalnitel-e-da-vidi-otsreshtnata-strana-da-vidi-ot-publikata-che-e-obichan-che-e-zhelan.html", "text": "„Най-голямата радост за един изпълнител е да види отсрещната страна, да види от публиката, че е обичан, че е желан“. Това каза в предаването „Добрич - Блян вихрен, понесен над степ ековита...“ на  Радио „Фокус“  народната певица Калинка Вълчева, която съвсем наскоро бе удостоена с почетен знак „Златен век” – печат на Цар Симеон Велики – златен, грамота за принос в развитието и утвърждаването на българската култура и национална идентичност. Това се случи на концерт в Добрич. „Концертът беше чудесен, публиката стана на крака. Аз съм била много щастлива, винаги съм се радвала на това приемане от публиката. Защото аз когато изляза на сцената, аз не излизам само да пея. Аз излизам и искам просто да разговарям с публиката си, да ги убедя в това, което аз им пея, да им разказвам, да им рисувам, защото всяка една песен е разказ, една много добре нарисувана картина. Говоря за моите песни, говоря за начина, по който аз излизам на сцената. Уважавам си публиката, обичам си я много и просто не искам да има дистанция между изпълнител и публика. И затова може би публиката ми се радва и аз се радвам на нейното отношение към мен“, каза Вълчева. Тя добави, че още като дете е израсла с народната песен. По думите ѝ целият неин род е игарел, пеел и свирил, събирали са се редовно на веселби – по седенки особено през зимата и по време на други празненства. Певци са били нейната майка и баба, много близки приятели от родното ѝ село. „И аз стоях по цели нощи да ги слушам и да попивам всичко онова, което те правеха и изнасяха. Детството ми е свързано с народната музика, с народната песен“, каза още Калинка Вълчева. Тя приема наградата и признанието с огромно вълнение и щастие, защото това е знак за почит към нейното изкуство и творческия ѝ 50-годишен път. „Благодаря на Министерство на културата, на всички, които са действали за тази моя награда, за това, че има един глас в Добруджа, има един човек, който разнася песента не само из България, но и по света. Добруджа се знае и мисля, че съм допринесла нещо за тази наша голяма земя“, каза Калинка Вълчева. Тя добави, че има нови творчески планове, продължава да работи и се надява да осъществи своите идеи. Нейното пожелание към младите хора е да се връщат по-често към фолклора, за да разберат какво означава той за България и за света.  \r\nЖулиета НИКОЛОВА", "date": "2018.11.01", "title": "Калинка Вълчева, народна певица: Най-голямата радост за един изпълнител е да види отсрещната страна, да види от публиката, че е обичан, че е желан"}
{"url": "http://www.focus-news.net/news/2018/11/01/2585468/ministar-kiril-ananiev-prez-2019-godina-ochakvame-dostapna-kachestvena-i-svoevremenna-meditsinska-pomosht.html", "text": "Очакваните резултати през 2019 година са ефективното функциониране на системата на задължително здравно осигуряване във всички направления, както и осигуряване на достъпна, качествена и своевременна медицинска помощ. Това каза здравният министър Кирил Ананиев на съвместното заседание на комисиите по бюджет и финанси, здравеопазване и труда и социална политика за разглеждане на първо четене на бюджетните закони за 2019 година, предаде репортер на  Агенция „Фокус“ . „Правим промени, за да създадем възможности от 1 януари 2020 година да постигнем съгласие и да влезе в сила новият здравноосигурителен модел“, посочи той. „Готови сме да дебатираме всеки модел, да кажем какво подобряваме в системата“, обяви Кирил Ананиев. \r\nМинистърът представи пред депутатите от трите комисии проектобюджета за НЗОК. На заседанието присъстват и управителят на НЗОК д-р Дечо Дечев и зам.-министърът на здравеопазването и председател на Надзора на Касата Жени Начева.  \r\nБиляна ИВАНОВА", "date": "2018.11.01", "title": "Министър Кирил Ананиев: През 2019 година очакваме достъпна, качествена и своевременна медицинска помощ"}
{"url": "http://www.focus-news.net/news/2018/11/01/2585470/pazardzhik-initsiativata-gordeya-se-s-truda-na-moite-roditeli-sabra-20-detsa-v-asarel-medet-ad.html", "text": "За шеста поредна година в „Асарел-Медет“ АД се проведе инициативата „Гордея се с труда на моите родители“, съобщиха от отдел „Комуникации“ на  „Асарел Медет“ АД . Това е национален партньорски проект на Българската мрежа на Глобалния договор на ООН, в който участват фирми и организации от цялата страна, а панагюрската минна компания бе една от първите, които се присъединиха още през 2013 г. На 1 ноември, когато отбелязваме и Деня на народните будители, 20 деца на работещи в „Асарел-Медет“ АД имаха възможност да посетят работните места на своите родители, а навсякъде, откъдето преминаваха, звучеше веселата им глъчка. Момичетата и момчетата бяха посрещнати от Цвета Величкова – директор „Човешки ресурси“ в „Асарел-Медет“АД. „Благодаря Ви, че споделяте този ден с нас. Днес ще видите къде работят Вашите родители, техните колеги и ще разберете, че благодарение на тях, благодарение на това, че всички ние сме един сплотен екип, „Асарел-Медет“АД е това, което е“, каза в приветствието си Цвета Величкова. Малките гости видяха внушителната експозиция на вече изведените от производството руднични машини, след което се запознаха и със супермодерната диспечерска система за автоматизирано управление на технологичните процеси в рудника. Любопитството им бе приковано от това, че в шофьорските кабини на багерите и автосамосвалите има компютърни станции. Децата бяха особено въодушевени от възможността да видят с бинокъл отблизо големите машини, които работят в рудника. Малките гости посетиха още пречиствателните станции, модерната Инсталация за екстракция и електролиза на катодна мед, както и закритата фирмена експозиция, където се запознаха с историята и развитието на дружеството. Те запечатаха в много снимки и селфита вълнуващите моменти от своето посещение, като си тръгнаха доволни и щастливи от „Асарел-Медет“АД. След края на визитата в компанията децата посетиха залата трезор с Панагюрското златно съкровище, където се запознаха с историята около откриването на уникалните антики от братя Дейкови през 1948 година.", "date": "2018.11.01", "title": "Пазарджик: Инициативата „Гордея се с труда на моите родители“ събра 20 деца в „Асарел-Медет“ АД"}
{"url": "http://www.focus-news.net/news/2018/11/01/2585474/ivan-totev-kmet-na-plovdiv-25-metrova-kula-vav-vid-na-shumerski-hram-shte-bade-izgradena-na-bul-tsar-boris-treti-obedinitel-za-otkrivashtoto-sabitie-na-plovdiv-esk-2019.html", "text": "25-метрова кула, във вид на шумерски храм ще бъде изградена на бул. „Цар Борис трети Обединител“ в Пловдив за откриващото събитие на „Пловдив-Европейска столица на културата 2019”. Това съобщи пред журналисти кметът на Пловдив Иван Тотев, предаде репортер на  Радио „Фокус”- Пловдив . Кулата ще е стъпаловидна, на различни нива и с много сцени. На разстояние от 10 метра от нея няма да се допускат хора. Сцената ще се вижда по целия булевард, като публиката ще бъде разположена от двете му страни. Булевардът ще бъде затворен още от 27 декември, за да може да се премахнат мантинелите и да се монтира сцената. Ул.“Гладстон“ също ще бъде затворена по време на откриващото събитие, там също ще има публика. Ще бъде освободен от автомобили и паркинга на хотел Тримонциум. Откриващото събитие ще бъде на 12 януари 2019, от 19 до 20 часа и ще се излъчва по националната телевизия. От всички страни на сцената, на всички нива, ще има големи монитори, за да може програмата да се наблюдава от далече. През цялото време ще има и съпътстваща програма, на много места в града. Предвижда се програма да има в Капана, на площад Съединение и другаде. „Ще има концертни зони, в които хората ще са разделени по интереси”, каза още кметът. „Шатра върху площ от 600 кв. м ще бъде разположена пред пощата, пред общината също ще има шатри, където хората ще могат да похапват и да си вземат напитки. Навсякъде ще има живот“, добави Тотев. По думите му, усилено се работи и по осигуряване на сигурността на събитието, на което се очакват много гости. „Обсъждат се различни варианти за това какъв ще е контролът, какви хора ще се допускат и как ще се проверяват”, каза Иван Тотев. Сред официалните лица ще има членове на ЕК, кметове на европейски градове, като кметът на Дрезден, който вече е потвърдил, че ще присъства. Зоната за официалните лица ще е разположена на терасата на пощата, където ще са и речите. \r\nЦветана ТОНЧЕВА", "date": "2018.11.01", "title": "Иван Тотев,, кмет на Пловдив: 25-метрова кула, във вид на шумерски храм ще бъде изградена на бул. „Цар Борис трети Обединител“ за откриващото събитие на „Пловдив-ЕСК 2019”"}
{"url": "http://www.focus-news.net/news/2018/11/01/2585472/ministar-ekaterina-zaharieva-se-sreshtna-s-pochetniya-ni-konsul-za-dolna-avstriya-peter-harold.html", "text": "„Сътрудничеството между България и Австрия в областта на икономиката и културата бележи забележителен напредък през последните години. Благодаря Ви от сърце за всичко, което правите за развитието на контактите между нашите две страни. Имаме нужда от хора като Вас“. Това заяви вицепремиерът и министър на външните работи Екатерина Захариева на среща с почетния консул на България за Долна Австрия д-р Петер Харолд, съобщиха от пресцентъра на  Министерството на външните работи .  \r\n„Пристигнах в София със самолет на австрийските авиолинии, който се казваше „София“. За мен това има символно значение. От 2004 г. до 2007 г. работих в България и вярвам във възможностите на страната Ви. Бих искал повече хора да узнаят за нея, включително и в областта на банковото дело, което е моето професионално поле“, заяви Харолд. Двамата обсъдиха възможностите за популяризиране на страната ни като притегателна инвестиционна среда за австрийския бизнес и задълбочаването на връзките в образователната и културната сфера. Министър Захариева изтъкна, че австрийските университети са предпочитани сред българските студенти, а Виена е традиционно любима туристическа дестинация на сънародниците ни.  \r\nСъбеседниците се обединиха около мнението, че ролята на почетните консули е значителна за развитието и задълбочаването на двустранните контакти. Министър Захариева сподели идеята си да организира среща с всички почетни консули на Република България, която ще е в интерес на ползотворната съвместна работа.", "date": "2018.11.01", "title": "Министър Екатерина Захариева се срещна с почетния ни консул за Долна Австрия Петер Харолд"}
{"url": "http://www.focus-news.net/news/2018/11/01/2585456/plovdiv-do-kraya-na-godinata-se-predvizha-promyana-v-naredbata-za-ogranichavane-na-dvizhenieto-na-rimski-dvukolki-na-teritoriyata-na-patnata-mrezha-v-obshtina-stamboliyski.html", "text": "До края на годината се предвижа промяна в наредбата за ограничаване на движението на „римски“ двуколки на територията на пътната мрежа в Община Стамболийски, каза за  Радио „Фокус“ - Пловдив  Стоян Богданов, председател на Общински съвет - Стамболийски. „Има оплаквания от неконтролираното управление на такива пътни превозни средства. Те се движат с бърза скорост и са предпоставка за инциденти“, добави още Богданов. Той каза още, че за 2018 година на територията на Община Стамболийски са регистрирани 22 каруци, а общо регистрираните са 48. „Има и нерегистрирани, но за тях не се води статистика“, уточни той. По думите му за регистрацията на превозни средства с животинска тяга на територията на Община Стамболийска има издадена и приета от Общинския съвет наредба за изискванията, регистрацията и контрол на пътни превозни средства с животинска тяга от 2016 година. Там са описани подробно критериите, на които трябва да отговаря пътно превозно средство с животинска тяга. Основно те трябва да имат по два светлоотразителя отпред и отзад, да имат „престилка“, водачът на превозното средство трябва да има светлоотразителна жилетка. Подава се заявление към общината, а таксата е 10 лева за издаване на регистрационни табела и талон. Глобите за тези собственици, които не отговарят на изискванията, са до 300 лева. Основно санкциите се налагат на водачи, управляващи каруци без „престилки“. От началото на годината са регистрирани катастрофи с каруци, но без жертви. Контролът се упражнява от КАТ „Пътна полиция“. \r\nМария РУСЕВА", "date": "2018.11.01", "title": "Пловдив: До края на годината се предвижа промяна в наредбата за ограничаване на движението на „римски“ двуколки на територията на пътната мрежа в Община Стамболийски"}
{"url": "http://www.focus-news.net/news/2018/11/01/2585475/plovdiv-s-vecherno-bogosluzhenie-zapochna-praznikat-na-manastira-kozma-i-damyan-kray-kuklen.html", "text": "С вечерно богослужение започна празникът на манастира „Козма и Дамян“ край Куклен, каза за  Радио \"Фокус\" - Пловдив  игумения Анастасия. Празничната света вечерня била отслужена от Н. Пр. епископ Арсений с клира и богомолците. „Имаше много хора, които почетоха светите безсребърниции, които участваха в молитвата, във възхвалата и в прославата на тези безсребърници, които винаги откликват, когато ги зовем в помощ и съответно получаваме необходимата подкрепа, утеха. С тази благодатна утеха ние се сещаме за техния празник и търсим манастира, за да ги почетем.“, каза още игумения Анастасия. Тази сутрин празникът е продължил със сутрешно богослужение-полунощница, утреня, Света литургия, отслужена от Н. Пр. епископ Арсений. След това от манастира е тръгнало литийно шествие, начело с литийната икона на светите Козма и Дамян, до аязмото, където епископ Арсений отслужил водосвет. Празникът завършил с празничен обяд. „Надявам се хората да са дволни от празника и от организацията, която направихме ,за да може всеки да се докосне до тази благодат, която ни даруват светите безсребърници с техните молитви, изпросени от Бога“, каза още игумения Анастасия. \r\nМария РУСЕВА", "date": "2018.11.01", "title": "Пловдив: С вечерно богослужение започна празникът на манастира „Козма и Дамян“ край Куклен"}
{"url": "http://www.focus-news.net/news/2018/11/01/2585473/stara-zagora-zaloveni-sa-dvama-zapodozreni-za-tezhkata-katastrofa-kray-tulovo.html", "text": "Заловени са хората, управлявали каруците, които бяха причина за тежката катастрофа край село Тулово, Казанлъшко, съобщиха днес от полицията, предаде  БНР . При инцидента загинаха двама младежи. \r\nДвамата заловени от полицията са жители на Тулово. Каруците са били две, потвърди старши комисар Хаджиев, директор на Областната дирекция. Едната е била двуколка за състезания. Собствениците са се опитали да ги укрият от властите. \r\nПри катастрофата в събота вечер загинаха Виктория и Цанко от Казанлък, като свидетели посочиха, че каруци на пътя са били причина за фаталния сблъсък.", "date": "2018.11.01", "title": "Стара Загора: Заловени са двама заподозрени за тежката катастрофа край Тулово"}
{"url": "http://www.focus-news.net/news/2018/11/01/2585471/sliven-poklonenie-pred-pametta-na-narodnite-buditeli-beshe-organizirano-ot-sdruzhenie-mati-bolgariya.html", "text": "Поклонение пред паметта на народните будители организира Сдружение „Мати Болгария”. Това съобщи пред  Радио „Фокус“ – Сливен  председателят на сдружението Дора Пондалова. „Денят на народните будители е празник, ознаменуващ делото на българските просветители, книжовници, революционери и свети будители на възраждащия се национален дух, стремеж към образование и книжовност. Днес повече от всякога е необходимо да се връщаме към нашата история, за да се вгледаме в титаните на народния дух”, призова Пондалова. На могилите на видните сливенци Добри Чинтулов, Димитър Табаков, Мишо Тодоров, Илия Цеков, Иван Апостолов на старите сливенски гробища бяха положени венци и цветя. Паметта на сливенските възрожденци бе почетена и от ученици от ППМГ „Добри Чинтулов”. \r\nЛюдмила ЙОРГОВА", "date": "2018.11.01", "title": "Сливен: Поклонение пред паметта на народните будители беше организирано от Сдружение „Мати Болгария”"}
{"url": "http://www.focus-news.net/news/2018/11/01/2585476/yambol-s-tarzhestvena-tseremoniya-pred-barelefa-na-radi-ivanov-kolesov-v-grada-beshe-otbelyazan-denyat-na-narodnite-buditeli.html", "text": "С тържествена церемония пред барелефа на Ради Иванов Колесов в града беше отбелязан Денят на народните будители. Това съобщиха от пресцентъра на  Община Ямбол . „Нека будителският дух и пример, ни направят по-добри, по-съзидателни и по-устремени в делата си!“, призова в слово си кметът Георги Славов. В честването се включиха представителни блокове на училищата в града, на културни институции, обществени организации и много граждани. \r\nВ знак на признателност към делото на будителите пред барелефа на ямболския книжовник и учител Ради Ив. Колесов бяха поднесени венци и цветя. \r\nПразничните прояви днес продължават с представянето на новата книга на Георги Господинов „Всичките наши тела“. Премиерата е от 18.00 часа в Художествена галерия „Жорж Папазов“", "date": "2018.11.01", "title": "Ямбол: С тържествена церемония пред барелефа на Ради Иванов Колесов в града беше отбелязан Денят на народните будители"}
{"url": "http://www.focus-news.net/news/2018/11/01/2585481/po-obvinitelen-akt-na-sofiyska-rayonna-prokuratura-e-nalozheno-nakazanie-ot-edna-godina-zatvor-na-mazh-za-otpraveni-zakani-s-ubiystvo.html", "text": "По обвинителен акт на Софийска районна прокуратура е наложено наказание от една година затвор на мъж за отправени закани с убийство. Това съобщиха от пресцентъра на  Прокуратура на Република България . С присъда на СРС по внесен от СРП обвинителен акт, К. Цуцуранов е осъден за това, че: \r\n- на 07 октомври 2015 г., в жилище в ж.к. „Люлин“ в гр. София, се заканил с убийство на С. И., като се обадил на мобилния й телефон и й заявил: „Ще ти махна главата, кълна се в майка си и децата си, утре до 10.00 часа няма да дишаш“,  като това заканване би могло да възбуди основателен страх от осъществяването му. \r\n- на 07 октомври 2015 г., в жилище в ж.к. „Люлин“ в гр. София, се заканил с убийство на С. И., като се обадил на мобилния й телефон и й заявил: „…детето да ти се порадва още малко, защото до месец няма да те има…доведи ми да видя детето, защото аз пред него няма да го направя..“, като това заканване би могло да възбуди основателен страх от осъществяването му. \r\nНа подсъдимия Цуцуранов е определено наказание „лишаване от свобода“ за срок от една година, при първоначален общ режим. \r\nСпоразумението е с характер на влязла в сила присъда и не подлежи на обжалване или протест.", "date": "2018.11.01", "title": "По обвинителен акт на Софийска районна прокуратура е наложено наказание от една година затвор на мъж за отправени закани с убийство"}
{"url": "http://www.focus-news.net/news/2018/11/01/2585482/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще насочим вниманието ви към актуалните теми от Асеновград и региона. Нова национална организация Български планинарски съюз бе учредена в края на миналия месец. Дейността на сдружението е насочена към подобряването на планинския туризъм у нас, в частност грижа за изоставените хижи и заслони, подобряване на туристическата инфраструктура, подпомагане на по-адекватното усвояване на средства по проекти в националните и природни паркове, предприемане на мерки срещу нарушителите в защитените зони. Повече за същността и целите на Българския планинарски съюз ще научим от Ивайло Мирчев, който е част от сдружението и експерт от ОП „Туризъм“ в Асеновград. От него ще научим и докъде стигна процесът по обновяване на туристическата инфраструктура на територията на Община Асеновград. \r\nЗапочна Седмият международен конкурс за хумор и сатира „Голямата къща на мъдрите хора“. Регламентът и тази година остава непроменен – съревнованието е анонимно, като всеки участник следва да изпрати до три неподписани творби на хартиен носител. Творците могат да участват с кратки форми – басни, стихотворения, фейлетони, миниатюри, епиграми и афоризми до една машинописна страница. Паралелно с художествените творби, Община Асеновград обявява и конкурс за карикатури. Подробности ще научим от сатирикът Калин Калинов, който е съорганизатор на конкурса. \r\nС откриване на паметна плоча на фотографа Крум Савов и изложба завършват проявите по повод Деня на народните будители в Асеновград. Повече информация за последните прояви от културния афиш по повод 1 ноември, както и за личността на Крум Савов ще ни предостави Елена Граматикова от групата „Станимашка фотографчийница“. \r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.11.01", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/11/01/2585483/margarita-macheva-dramatichen-teatar-nikola-vaptsarov-blagoevgrad-predstavlenieto-noshtta-predi-koleda-shte-bade-iznenada-za-detskata-publika-okolo-praznitsite-prez-dekemvri.html", "text": "Представлението „Нощта преди Коледа“ ще бъде изненада за детската публика около празниците през декември. Това каза на пресконференция Маргарита Мачева, директор на Драматичен театър „Никола Вапцаров“ – Благоевград, предаде репортер на  Радио „Фокус“ – Пирин . Тя уточни, че репетициите за коледното представление започват през новата седмица. „Това е много интересна приказка, в която се разказва за зли демончета, които са смешно направени. Те отвличат Дядо Коледа, за да могат да провалят Коледата. Накрая джуджетата спасяват Дядо Коледа“, каза Маргарита Мачева. Директорът добави, че представлението е детски коледен трилър и със сигурност ще бъде интересно за най-малката публика в Благоевград. „Режисьор и сценограф на представлението е Мартин Лазаревски, който е част от трупата на театъра и освен актьор, той е завършил и режисура“, допълни Мачева. \r\nДенис НИКИФОРОВ", "date": "2018.11.01", "title": "Маргарита Мачева, Драматичен театър „Никола Вапцаров“ - Благоевград: Представлението „Нощта преди Коледа“ ще бъде изненада за детската публика около празниците през декември"}
{"url": "http://www.focus-news.net/news/2018/11/01/2585477/kyustendil-ventsi-i-tsvetya-byaha-podneseni-na-pametnika-na-vazrozhdenetsa-hristaki-pavlovich-v-dupnitsa.html", "text": "Венци и цветя бяха поднесени на паметника на възрожденеца Христаки Павлович в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. В церемонията за Деня на народните будители са взели участие кметът на Община Дупница Методи Чимев, председателят на Общински съвет – Дупница Емил Гущеров, ученици, учители и граждани. Христаки Павлович е виден представител на българското Възраждане, основоположник на модерната педагогическа теория и практика в България, автор на първата „Българска граматика”, на „Аритметика или числителна наука”, на „Царственик или история болгарская”, смел борец срещу гръкоманството в България. Община Дупница е отличила и своите съвременни будители. За 2018 година това са актрисата Снежана Малковска, художничаката Мария Анастасова, читалищният секретар Пантелина Караманска. Посмъртно с приз е отличен и хореографът Славе Ситнилски. \r\nВенцеслав ИЛЧЕВ", "date": "2018.11.01", "title": "Кюстендил: Венци и цветя бяха поднесени на паметника на възрожденеца Христаки Павлович в Дупница"}
{"url": "http://www.focus-news.net/news/2018/11/01/2585467/kyustendil-370-karutsi-sa-registrirani-na-teritoriyata-na-oblastta.html", "text": "370 каруци са регистрирани на територията на Кюстендил. Това съобщи за  Радио „Фокус” – Кюстендил  Мартин Благов, директор на Общинско предприятие „Управление на общински имоти” – Кюстендил. По думите му преди пътното превозно средство да бъде регистрирано, собственикът му подава заявление, попълва и декларация. В дoкумента се упоменава дали каруцата е боядисана в жълт цвят, има ли светлоотразители, както и престилка за събиране на животински отпадъци. След проверка се издава талон, както и регистрационен номер. Той се записва в регистър на каруците. Всяка пролет се извършват проверки на всички каруци. В случай, че превозното средство не отговаря на изискванията или има повреди, се отнема временно регистрацията. „Проверки на пътните преводни средства се извършват постоянно. Следи се най-вече за маршрута на движение. Ако се установи, че каруцата се движи по непозволен маршрут се предприемат административно-наказателни мерки, може да се вземе и временно регистрацията”, каза Мартин Благов. По думите му каруците се движат по определени маршрути. Забранено е движението на каруци в Централната градска част. Водачът на каруцата трябва да притежава служебна бележка с улиците, по които може да се придвижва. От началото на годината има издадени над 200 наказателни постановления. \r\nВенцеслав ИЛЧЕВ", "date": "2018.11.01", "title": "Кюстендил: 370 каруци са регистрирани на територията на областта"}
{"url": "http://www.focus-news.net/news/2018/11/01/2585485/petar-petkov-direktor-na-darzhaven-kuklen-teatar-dora-gabe-dobrich-detsata-sa-nay-iskrenata-publika.html", "text": "„Децата са най-искрената публика. Децата никога не лъжат. Това, което виждат или го приемат, или не го приемат“. Това каза в предаването  „Добрич – Блян вихрен, понесен над степ ековита…“  на  Радио „Фокус“  директорът на Държавен куклен театър (ДКТ) „Дора Габе“ Петър Петков. В Деня на будителите, когато Община град Добрич връчи Годишните награди „Добрич“ в присъствието на кмета Йордан Йорданов, Петър Петков бе удостоен с Почетна грамота за значителен принос в духовното развитие на добруджанския град. С нея бяха удостоени също Добруджански технологичен колеж – Добрич, Сдружение на писателите – Добрич, Лана Анцаридзе, хореограф и режисьор, ръководител на Детски музикален театър „Дея“, Танцов театър „Дея“ и Клуб „Театър“ при Младежки център – Добрич, Петър Петров, старши експерт при РУО – Добрич, Йовка Атанасова, член на Съюза на учените в България – Клон Добрич и Ненчо Попов, член на Дружество на краеведите „Отец Павел Атанасов“. 35 години Петър Петков е част от творческия екип на ДКТ „Дора Габе“. За негово удовлетворение той сподели, че за тези години не помни случай, в който децата да не са приели някое от представленията. Според Петър Петков това е едно добро постижение: „Явно критерият ни за детски театър е правилен и работим в една добра посока. Успяваме да направим такива представления, които в повечето случаи се харесват“. По думите на директора на кукления театър, това е културен институт, през който минава най-многобройна публика от всички културни институти в града. На година между 25 000 и 26 000 души е публиката. „В този смисъл кукленият театър си има своето достойно място“, каза Петър Петков. В момента сградата е в ремонт и това се посреща със задоволство от целия творчески екип. ДКТ „Дора Габе“ има представления не само в рамките на областта. Те са радушно приемани в Силистра, Дулово, Варна, Тутракан и във всички общински центрове на област Добрич. Често в кукления театър в добруджанския град гостуват режисьори, дори и от чужбина, например Румъния. „Това, което искам най-много, е да оставя след себе си един театър, който е действащ, който е модерен в същото време, един театър, в който като влезе човек да получи усещане за един уютен дом, място, където наистина се създава една добра култура. Мисля, че вървим в правилна посока и общо взето нещата се случват. От творческа гледна точка гледаме да открием нови заглавия български. Искам да налагаме нови автори и не случайно почти всяка година в нашия репертоар присъства нова българска драматургия. Това е едно голямо богатство, даваме шанс на нашите деца да научат нещо ново, да открият нещо ново. Това са нещата, които са ми по-интересни и ме води напред“, каза Петър Петков. \r\nЖулиета НИКОЛОВА", "date": "2018.11.01", "title": "Петър Петков, директор на Държавен куклен театър „Дора Габе“, Добрич: Децата са най-искрената публика"}
{"url": "http://www.focus-news.net/news/2018/11/01/2585484/makfaks-makedoniya-ota-ot-chetvartak-raboti-s-palen-kapatsitet-ubk-poveche-nyama-dostap-do-podslushvaneto.html", "text": "Оперативно-техническата агенция (ОТА) започна работа в четвъртък, македонските власти съобщиха, че вече е възможен многостепенен контрол над следените комуникации, предава  македонската агенция „Макфакс“ . \r\n„Днес съм щастлив, че заедно с директора на ОТА Зоран Ангеловски можем да ви съобщим, че новият Закон за следене на комуникациите и Закона за ОТА започват да се прилагат“, заяви министърът на вътрешните работи и вицпремиер на Македония Оливер Спасовски на пресконференция по повод започването на работата на ОТА. \r\n„Заедно с промените в Наказателния кодекс, те са част от Законовия пакет за реформиране на системата за следене на комуникациите. В миналото се говореше много, получихме и негативни доклади за слабостите, които бяха открити в предходната система и които доведоха до сериозни злоупотреби и предизвикаха сериозна политическа криза в нашата страна. С подкрепата на обществото, депутатите от опозицията, научни работници, представители на гражданските организации, както и експерти от Европейската комисия бяха подготвени закони, които имат за цел да представят новият модел на системата за следене на комуникациите. Ключовите забележки от експертната мисия на Прибе са отстранени. Министерството на вътрешните работи, чрез Службата за сигурност и контраразузнаване (УБК), няма директен достъп до оборудването за следене на комуникациите“, заяви Спасовски. \r\nМинистерството, т.е. УБК, не знаят и нямат данни за прилагането на специализираните разузнавателни средства, които са поискани от други упълномощени органи. УБК няма никакъв достъп до съдържанието на подслушаната комуникация, с изключение на мерките, които са по искане на Службата и за които има одобрение от съда. \r\n„В миналото съществуваха защитни механизми, които правиха невъзможен контрола над системата за следене. Днес разрушихме крепостта и осигурихме многостепенно управление на следенето на комуникациите. Тя ще бъде контролирана от парламентарна комисия, граждански организации, както и експерти. Преди малко повече от година казахме, че ще отстраним ключовата слабост за системната злоупотреба със следенето на комуникациите. Днес изпълнихме това“, посочи министърът на вътрешните работи. \r\nДиректорът на ОТА Зоран Ангеловски подчерта, че Агенцията ще работи в съответствие с позитивните законови регулации. \r\n„Уверявам ви, че не съществува нито теоретична, нито практическа възможност за злоупотреби със специализираните разузнавателни средства. Отговорно твърдя, че няма да се повторят „бомбите“. Моделът, който е избран за функционирането на ОТА отговаря на условията и е оптималното решение за Република Македония“, заяви Ангеловски. \r\nС началото на работата на ОТА е завършена реформата в службите за сигурност в съответствие с препоръките на Райнхард Прибе и групата експерти, направени във връзка с политическата криза преди три години. \r\n„ОТА бе създадена и ще функционира като изцяло независимо тяло. Тя е основана с ясната подкрепа на всички политически фактори в Република Македония, т.е. с мнозинство от две трети, включително и по Бадинтеровия принцип. Това е показателно и говори за зрелостта на държавните институции и зачитането на принципа на върховенството на закона. ОТА ще защитава напълно интересите на гражданите на Република Македония по етичен и прозрачен начин“, подчерта директорът на агенцията. \r\nПревод и редакция:", "date": "2018.11.01", "title": "„Макфакс“ (Македония): ОТА от четвъртък работи с пълен капацитет, УБК повече няма достъп до подслушването"}
{"url": "http://www.focus-news.net/news/2018/11/01/2585488/blagoevgrad-kmetat-na-bansko-georgi-ikonomov-beshe-na-rabotno-poseshtenie-v-makedonskata-obshtina-berovo.html", "text": "Кметът на Банско Георги Икономов бе на работно посещение в македонската община Берово. Това съобщиха от пресцентъра на  Община Банско . Посещението се осъществи по покана на новоизбрания кмет Звонко Пекевски, избран на местните избори в югозападната ни съседка през миналата година. Градоначалниците дискутираха възможностите за задълбочаване на отношенията между двете побратимени общини. \r\n„С Берово сме побратимени градове от 2007 година. Разговаряхме за сферите, в които можем да продължим сътрудничеството си – културния обмен, партньорство в сферата на изпълнението на европейски програми и проекти, обмяна на добри практики в административното управление”, коментира срещата Икономов. В рамките на своето посещение той посети част от новоизградените инфраструктурните обекти в македонския град – пречиствателни станции за питейните и отпадните води на населеното място, изградени по швейцарски модел.", "date": "2018.11.01", "title": "Благоевград: Кметът на Банско Георги Икономов беше на работно посещение в македонската община Берово"}
{"url": "http://www.focus-news.net/news/2018/11/01/2585490/stara-zagora-mikrobus-i-lek-avtomobil-sa-katastrofirali-na-184-km-na-avtomagistrala-trakiya-nyama-postradali.html", "text": "Микробус и лек автомобил са катастрофирали на 184 км на автомагистрала „Тракия“, няма пострадали. Това съобщиха за  Агенция „Фокус“  от  ОДМВР-Стара Загора  Трафикът в района е затруднен и се осъществява само в лентата в посока Бургас. Екипите разчистват пътното платно и се очаква скоро движението да бъде възстановено и в двете ленти.", "date": "2018.11.01", "title": "Стара Загора: Микробус и лек автомобил са катастрофирали на 184 км на автомагистрала „Тракия“, няма пострадали"}
{"url": "http://www.focus-news.net/news/2018/11/01/2585491/inzh-tsvetelina-kaneva-bd-iztochnobelomorski-rayon-ima-perspektivi-da-bade-postignato-dobro-sastoyanie-za-vsichki-vodni-tela-kakvoto-e-iziskvaneto-na-ramkovata-direktiva-za-vodite.html", "text": "Перспективите да бъде постигнато добро състояние за всички водни тела, каквото е изискването на Рамковата директива за водите са добри, каза за  Радио „Фокус“ – Пазарджик  инж. Цветелина Кънева, директор на Басейнова дирекция „Източнобеломорски район“. По думите ѝ, резултатите от всички държави в ЕС показват, че този процес е значително по-бавен, отколкото първоначалните очаквания той да приключи до 2027 г. „Причините са свързани както със значителните инвестиции, които трябва да се направят за пречиствателни станции, така и с непрекъснато увеличаващият се списък на нови замърсители – химични вещества от промишленото селско стопанство. Отчита се, че и продължителността на Плановете за управление на речните басейни е малка – 6 години, което не е достатъчно за прилагането на предвидените мерки и да се отчете техният ефект. Затова в Европейската комисия се водят дискусии за удължаване периода на ПУРБ (на 8 или 10 г.), както и на крайния срок за постигане на добро състояние на водните тела“, коментира инж. Кънева. \r\nВаня НИКОЛОВА", "date": "2018.11.01", "title": "Инж. Цветелина Кънева, БД „Източнобеломорски район“: Има перспективи да бъде постигнато добро състояние за всички водни тела, каквото е изискването на Рамковата директива за водите"}
{"url": "http://www.focus-news.net/news/2018/11/01/2585478/sadat-ostavi-v-aresta-trima-obvineni-za-koruptsiya-v-dabch.html", "text": "Специализираният наказателен съд остави днес за постоянно в ареста председателя на Държавната агенция за българите в чужбина (ДАБЧ) Петър Харалампиев и главния секретар Красимир Томов, предаде  БНР . Според съда на този етап са събрани достатъчно данни, че двамата са получавали пари във връзка с издаваните от агенцията документи за доказване на български произход. Под стража остава и сръбският гражданин от български произход Марко Стойов.  \r\nИ за тримата съдът смята, че на свобода могат да извършат друго престъпление. \r\nЗащитниците им бяха категорични, че ще обжалват пред апелативния спецсъд. \r\nПреди решението на съда прокуратурата и защитата влязоха днес в задочен спор за наличието на корупционна схема в агенцията. \r\nВчерашната оценка на зам.-главният прокурор Иван Гешев, че това е дело без аналог, беше цитирана и по време на пледоариите в съдебната зала от адвоката на Петър Харалампиев - Николай Кокинов. Но с обратен знак - за да докаже, че при отсъствие на доказателства за взимане на подкупи от клиента му, това наистина е дело без аналог. \r\nОсновен аргумент на бившия градски прокурор на София е, че при обиските не са били намерени никакви пари, въпреки че прокуратурата твърди, че от юни миналата година цялата дейност в ДАБЧ по издаване на удостоверения за български произход е имала строг и подробен ценоразпис. \r\nОт чутото в съдебната зала стана ясно, че двама са ключовите прокурорски свидетели. Това е заместник-директорът на ДАБЧ Димитър Владимиров, който най-вероятно ще бъде и и.д. шеф на агенцията. Той е бил натискан да се включи в корупционната схема, но отказал. Затова е бил заобикалян. Няма данни обаче защо не е сигнализирал органите, които разследват. \r\nДругият свидетел е приятел на Петър Харалампиев - Димитър Стойчев, женен за украинска певица, известна в публичното пространство, за който прокуратурата твърди, че е дал подкуп от 5000 евро на Петър Харалампиев. \r\nДругите, дали показания по това дело, са основно служители на антикорупционната Комисия и на службите, които са използвали специални разузнавателни средства по отношение установяване на тази схема. \r\nВчера стана ясно, че четвъртата обвиняема е освободена срещу парична гаранция заради здравословното ѝ състояние и заради отзивчивостта пред разследващите.", "date": "2018.11.01", "title": "Съдът остави в ареста трима обвинени за корупция в ДАБЧ"}
{"url": "http://www.focus-news.net/news/2018/11/01/2585489/prof-plamen-pavlov-istorik-denyat-na-narodnite-buditeli-ima-dalbok-tarnovski-kontekst.html", "text": "Денят на народните будители има дълбок търновски контекст. Това каза в поздравителното си слово историкът проф. Пламен Павлов, предаде репортер на  Радио „Фокус“ – Велико Търново . Проф. Павлов припомни, че празникът произлиза от първите Асеневци. На този ден се чества пренасянето на мощите на Св. Иван Рилски от цар Иван Асен I в столицата Търново и изграждането на храм на Трапезица. “Този празник е отбелязван още през Средновековието, разбира се, не в този същия формат и смисъл, който днес влагаме. След края на Първата световна война, правителството на Стамболийски се обръща към този ден – на Св. Иван Рилски и възобновява празника, с цел да вдъхне кураж на народа. Тогава е модерно празниците да се отбелязват по нов стил, тъй като Григорианският календар е въведен 1916 година. Така Денят на будители започва да се чества на до 1 ноември“, посочи проф. Павлов. Той припомни, че Неофит Бозвели е един от най-ярките будители. „Той става национален водач и духовен лидер на нацията именно, когато е в Търновската митрополия. Тук нашите прадеди го искат за българин митрополит. Голяма част от борбата за национална църква, за национална култура, образование и еманципация е свързана точно с Търново. Този празник има много дълбок търговски контекст. Тогава българите са схващали, че има една историческа столица и това е Велико Търново. Така че в национален план център на тези тържества трябва да бъде точно нашия град – старата столица, тъй като той е свързан с средновековните послания за будителство, с възрожденските послания за будителство и с този подем на нацията, даже и в най-тежки момент“, допълни проф. Пламен Павлов. \r\nНадежда КРЪСТЕВА", "date": "2018.11.01", "title": "Проф. Пламен Павлов, историк: Денят на народните будители има дълбок търновски контекст"}
{"url": "http://www.focus-news.net/news/2018/11/01/2585492/dimitar-rusev-bchk-dobre-e-patuvashtite-prez-zimata-da-sa-podgotveni-s-hrana-voda-i-topli-drehi-v-sluchay-na-uslozhnena-patna-obstanovka.html", "text": "Добре е пътуващите през зимата да са подготвени с храна, вода и топли дрехи в случай на усложнена пътна обстановка. Това съобщи Димитър Русев, директор на Регионалната структура на БЧК във Велико Търново, предаде репортер на  Радио „Фокус“ – Велико Търново . Той поясни, че е желателно в тези случаи автомобилът да е подсигурен с гориво, за да се запази топлината в превозното средство. Той уточни, че БЧК оказва помощ на пострадали или закъсали хора в колите си като партньор на сектор „Пътна полиция“ и Регионалната пожарна дирекция. „Традиция е, когато има спиране на движението, най-вече в прохода „Хаинбоаз“ и в други части на окръга, но там  пункта  е възлов, да оказваме помощ на бедстващи хора в планината. Имам предвид не толкова тираджии, колкото тези в частни автомобили, които тръгват на път без всякаква подготовка“, посочи Димитър Русев. По думите му, няма дежурен екип, но изградената система за оповестяване между структурите реализира добри резултати. Той посочи, че е изградено добро взаимодействие и с Регионална дирекция „Пожарна безопасност и защита на населението“, които при нужда подсигуряват висопроходима техника за достигане до бедстващите хора, или болни, които се нуждаят от транспортиране от труднодостъпни места. \r\nМария НЕДЕВА", "date": "2018.11.01", "title": "Димитър Русев, БЧК: Добре е пътуващите през зимата да са подготвени с храна, вода и топли дрехи в случай на усложнена пътна обстановка"}
{"url": "http://www.focus-news.net/news/2018/11/01/2585479/varna-ne-sa-registrirani-intsidenti-s-karutsi-na-teritoriyata-na-obshtina-provadiya.html", "text": "Не са регистрирани инциденти с каруци на територията на Община Провадия. Това каза за  Радио „Фокус“ – Варна  кметът на общината Филчо Филев. По думите му в града рядко се срещат пътни превозни средства, теглени от животинска тяга, но на територията на 24-те населени места има такива. Той не посочи колко точно са официално регистрираните каруци. Кметът допълни, че за контрола по четвъртокласната и улична мрежа отговаря Районното полицейско управление. \r\nДиана СТОЕВА", "date": "2018.11.01", "title": "Варна: Не са регистрирани инциденти с каруци на територията на Община Провадия"}
{"url": "http://www.focus-news.net/news/2018/11/01/2585496/kyustendil-denyat-na-narodnite-buditeli-e-nay-hubaviyat-praznik-v-nashiya-kalendar.html", "text": "Деня на народните будители е най-хубавият празник в нашия календар. Това каза пред  Радио „Фокус” – Кюстендил  Иван Андонов, председател на читалище „Братство” – Кюстендил. По думите му това е най – светлият и хубав празник в календара на България, празник на народните будители, на народните просветители, на хората, които се занимават в сферата на просветата, на образованието, на културата, празник на истинските водачи на българския народ и на българската нация. „Тъй като аз съм част от тази сфера и от тази дейност, бих казал, че не е достатъчно вниманието, което се отделя на празника. Мисля, че обществеността и целият български народ трябва още по – голямо внимание да отделят за българските просветни дейци, защото те наистина го заслужават”, каза Иван Андонов. По думите му историята на читалището показва, че то е създадено от такива народни будители в далечната 1869 година. „Будни кюстендилски граждани, във време, в което България се намира все още под османско робство и въпреки това, будни кюстендилци по примера на други наши сънародници от Лом, Шумен, създават и в Кюстендил читалище. Желанието им за знания за учение, за свобода, за демокрация, е една от водещите причини, които решават, че на всички кюстендилци необходимостта е изключително голяма от това в Кюстендил да бъде създадено такова читалище”, каза Иван Андонов. Така през лятото на 1869 година тези будни кюстендилци създават читалището. То е създадено благодарение на ентусиазма, както на тях, така и на всички около тях, цялата кюстендилска интелигенция. „По-късно в годините тук се издава един читалищен вестник „Братство”, който стига именно до далечни точки в Македония, така че читалището е било един стожер, един източник на информация, на знания, един пример за подражание, който е крепял духа на кюстендилци, пък и не само, а и на всички българи от този регион, в изключително трудни времена, за да могат да извоюват своята свобода, своята независимост и да се борят за един по – добър живот”, каза Иван Андонов. \r\nВенцеслав ИЛЧЕВ", "date": "2018.11.01", "title": "Кюстендил: Денят на народните будители е най-хубавият празник в нашия календар"}
{"url": "http://www.focus-news.net/news/2018/11/01/2585497/ministar-lilyana-pavlova-poluchi-nagrada-ot-hotelieri-za-prinos-kam-evropeyskata-integratsiya-i-razvitie-na-turizma.html", "text": "Министърът за Българското председателство на Съвета на ЕС Лиляна Павлова беше удостоена с приз „Розата“ за принос към европейската интеграция и развитието на туризма на церемонията по връчването на годишните награди на Сдружение „Национален борд по туризъм“. Това съобщиха от пресцентъра на  Министерството . \r\n„Приемам тази награда с гордост, благодарност и с доза огромно вълнение. Защото това е признание както за моите усилия, така и целия екип на министерството, които вложихме много сърце, много ентусиазъм и много професионализъм каузата Българско председателство да бъде успешно. Но тя нямаше да е успешна, ако нямахме българският бизнес за партньори“, каза министър Павлова при получаването на признанието. Тя благодари на всички хотелиери за протегнатата за сътрудничество ръка преди една година.  \r\nНа 25 октомври 2017 г. Министерството за Българското председателство подписа меморандум за сътрудничество със Сдружение с нестопанска цел „Национален борд по туризъм“ в лицето на председателя на Управителния съвет Красимир Гергов и изпълнителния директор Мартин Захариев. Министърът сключи и отделни споразумения с 21 хотелски вериги, с което осигури безпроблемното планиране и настаняване на участниците в събитията на първото Българско председателство на Съвета на ЕС.  \r\n„Благодаря за това партньорство, защото има моменти и идеи, в които държавата без бизнеса и бизнесът без държавата не можем поотделно да се справим. Това са надпартийни и аполитични каузи, за които можем само ръка за ръка да градим мостове и да вървим заедно напред“, каза министърът за Българското председателство.  \r\n„Показахме, че България е едно прекрасно място, България е една приказка, която трябва да бъде преоткрита. Много от тези 36 хиляди души, които посетиха страната ни като делегати, вече се върнаха и като туристи. Нека България бъде нашата приказка, в която не само да останат да живеят и работят нашите деца, но всички ние заедно да я пазим и градим“, добави министър Лиляна Павлова.", "date": "2018.11.01", "title": "Министър Лиляна Павлова получи награда от хотелиери за принос към европейската интеграция и развитие на туризма"}
{"url": "http://www.focus-news.net/news/2018/11/01/2585486/ismail-osman-kmet-na-obshtina-ruen-osnovno-karutsite-se-izpolzvat-ot-maltsinstvata-no-ot-2-3-godini-ne-e-imalo-intsidenti.html", "text": "Основно каруците се използват от малцинствата, но от 2 - 3 години не е имало инциденти. Това каза за  Радио „Фокус“ – Бургас  Исмаил Осман, кмет на Община Руен. „В центъра на Руен каруците са забранени, разрешени са само в крайните квартали“, добави Осман. По думите му се срещат нарушители, които биват санкционирани, чрез парична глоба. \r\nСпоред кмета на Община Сунгурларе има забрана за движение на каруци в тъмната част на денонощието. „Нямаме инциденти с каруци, но има нарушения и съответно се пишат актове“, добави Васил Панделиев. По думите му по време на гроздобера е имало съвместни действия с жандармерията, общината и полицията. „Тогава имаше няколко случаи на направени актове за нарушаване на тази заповед , но като цяло в общината има създаден ред“, допълни кметът на Община Сунгурларе. \r\nМария КУРТЕВА", "date": "2018.11.01", "title": "Исмаил Осман, кмет на Община Руен: Основно каруците се използват от малцинствата, но от 2 - 3 години не е имало инциденти"}
{"url": "http://www.focus-news.net/news/2018/11/01/2585487/d-r-plamen-konov-balgarski-veterinaren-sayuz-burgas-problemat-s-chipiraneto-na-konete-e-che-tova-e-skapa-protsedura.html", "text": "Проблемът с чипирането на конете е, че това е скъпа процедура. Това каза за  Радио „Фокус“ – Бургас  д-р Пламен Конов, председател на Български ветеринарен съюз – Бургас. По думите му поставянето на чип на животните и издаването на техния паспорт е по-скъпа процедура от издаването на документи за самоличност при хората. „Макар че законът задължава стопаните да го правят, много от тях нямат средствата за издаването на паспорт“, каза още д-р Конов. Той добави, че оттам идва и проблемът с неспазването на тези закони. „Има наредба за идентификацията на животните, която е съобразена с регламент на Европейския съюз, който определя тези правила. Конете и магаретата са едни от тези животни и са обединени в една група“, посочи още ветеринарят. Той добави, че при тези животни се извършва идентификация чрез т.нар. чипиране – поставяне на микрочип, който се прочита със специален четец. \r\n„Подобна е идентификацията при кучетата и котките. Разликата е, че при конете трябва да се изрисува схема на коня, с неговите оцветявания и характерни белези. Повечето ветеринарни лекари са обучени за тази процедура. След като се изготвят съответните документи, те се сканират и се въвеждат в информационната система. След това данните се подават към фирма, която разпечатва паспортите на конете“, обясни д-р Конов. По думите му един кон може да има един поставен чип и един паспорт през живота си. \r\nМария ГЕОРГИЕВА", "date": "2018.11.01", "title": "Д-р Пламен Конов, Български ветеринарен съюз – Бургас: Проблемът с чипирането на конете е, че това е скъпа процедура"}
{"url": "http://www.focus-news.net/news/2018/11/01/2585498/igumeniya-anastasiya-vav-vekovete-nazad-se-gubi-koga-e-sazdaden-manastirat-kozma-i-damyan-kray-kuklen.html", "text": "Във вековете назад се губи кога е създаден манастирът „Козма и Дамян“ край Куклен, каза за  Радио „Фокус“ - Пловдив  игумения Анастасия. Според предания още през 9 век по тези земи е имало манастир, но е бил разрушен или полуразрушен, за да може през 13-14 век сградният фонд да се възстанови, защото от този период датира олтарът в задната част на стария храм. „Една част от жилищните сгради на манастира са точно от този период, така че архитектурната стойност на самия манастир е неоценима. Най-вече значимо е тази благодатна помощ, която изпросват самите безсребърници за всеки обикновен човек, независимо от неговото обществено положение, стига да имаме вярата и упованието“, каза още игумения Анастасия. През последните 10 години са се извършвали сериозни ремонтни дейности. „Преди 11 години манастирът беше в много окаяно състояние. Това наложи доста сериозни укрепителни дейности , които се извършиха на сградите. Това наложи построяването на новия храм на мястото на стария, който беше рухнал и който едва се крепеше, за да не се срине от само себе си. Това може би е наследство от времето на атеизма, когато всички храмове и манастири се считаха като паметник на културата, но не бяха поддържани. Атеичното правителство искаше да покаже, че във времето цялата вяра в Бога, цялата религия е нещо отживяло, което си отива и няма възвращаемост, но за радост ние виждаме, че хората се връщат към старите си ценности и търсят подкрепата в църквата и манастира“, каза още игумения Анастасия. По думите й местните хора са свикнали да наричат манастира Свети врачове или Свети лечители, такива, каквито са светите Козма и Дамян. Тук се намират нетленните мощи на Свети Козма. Наблизо е аязмото, което също е благодатно. \r\nМария РУСЕВА", "date": "2018.11.01", "title": "Игумения Анастасия: Във вековете назад се губи кога е създаден манастирът „Козма и Дамян“ край Куклен"}
{"url": "http://www.focus-news.net/news/2018/11/01/2585499/sport-yuventus-stana-na-121-godini.html", "text": "Днес италианският гранд Ювентус празнува 121-ата годишнина от основаването си. Това е най-успешният клуб в страната с 34 титли в Серия „А“ и 13 Купи на Италия. Черно-белите са основани на 1 ноември 1897 година от студенти в лицея „МасимоД‘Адзиело“ и в началото носят розово-бели тениски. Познатата разцветка на екипите е въведена през 1903 година, когато за отбора са доставени тениски на английски Нотс Каунти. Първата си титла Ювентус печели през 1905 година, но скандал в клуба води до това, че президентът Алфред Дик създава градския съперник Торино. Решаващият момент за отбора идва след Първата световна война, когато Ероардо Аниели, собственик на автомобилния производител ФИАТ, купува клуба през 1923 година, а неговите наследници притежават италианския гранд и до днес. Ювентус е печелил два пъти Шампионската лига, един път несъществуващата вече Купа на носителите на купи, три пъти Купата на УЕФА, два пъти Суперкупата на Европа и два пъти Междуконтиненталната купа.", "date": "2018.11.01", "title": "Спорт: Ювентус стана на 121 години"}
{"url": "http://www.focus-news.net/news/2018/11/01/2585500/ministar-nikolina-angelkova-sazdavame-postoyanen-savet-za-digitalizatsiya-v-turizma.html", "text": "Дигитализацията не е просто промяна, а задължителната трансформация, през която туризмът трябва да премине, за да е ефективен и конкурентен. Това заяви министърът на туризма Николина Ангелкова при откриването на конференцията „Дигитална трансформация в туризма“, организирана от Националния борд по туризъм (НБТ) със съдействието на Министерството на туризма. Това съобщиха от  пресцентъра на министерството. \r\nМинистър Ангелкова изрази готовността на Министерството на туризма да инициира създаването на консултативен съвет за дигитализация в туризма, който да играе ролята на платформа за диалог и партньорство. В него предвиждаме широко представителство на всички заинтересовани – бизнеса, държавните институции и изпълнителната власт, браншовите организации в сектора, академичните среди, IT отрасъла и др. Така със съвместни усилия ще създадем обща рамка за секторен диалог в сферата на дигитализацията в туризма и ще очертаем конкретните стъпки за полезно взаимодействие, заяви още тя. Целта на съвета като постоянен орган е да приема стратегия с план за действие в сектора, разчитайки на експертизата на членовете му, както и да има непрекъснат мониторинг на световните тенденции, за да предлага на министъра на туризма новостите, които трябва да бъдат въведени в рекламата и за иницииране на евентуални законодателни инициативи, каза още тя пред участниците в конференцията. В дискусията участваха председателят на държавна агенция „Електронно управление“ Атанас Темелков, зам.-председателят на УС на НБТ Мартин Захариев, Поли Карастоянова, изпълнителен директор на борда, представители на туристическия бранш и експерти от различни области. \r\nМинистърът припомни данните от международни изследвания, според които през 2017 г. 46% от туристите в Европа са организирали пътуванията си онлайн и се очаква през следващите 2 години този процент да се увеличи до 60. През 2018 г. потребителите на Интернет са вече над 4 млрд., а на мобилни услуги – повече от 5 млрд. Дигитализацията трансформира осезаемо  туристическата индустрия и вече всеки втори турист организира почивката си чрез интернет, половината от пътуванията започват от мобилно устройство, посочи министър Ангелкова и допълни, че Министерството на туризма организира през февруари тази година подобна кръгла маса с международно участие в рамките на българското председателство на Съвета на ЕС, оценявайки актуалността на темата.  \r\nМинистър Ангелкова акцентира върху факта, че мобилността, дигитализацията и споделената икономика променят света и правенето на бизнес със светкавични скорости и стават все по-силни фактори за устойчивото развитие на туризма като структуроопределящ и приоритетен отрасъл у нас. В отговор на предизвикателствата на най-новите тенденции министерството постави във фокус използването на дигиталните технологии в позиционирането на България като конкурентоспособна дестинация. Бързите темпове, с които дигитализацията трансформира туристическата индустрия, превърнаха интернет в основен канал за организиране на пътуванията. Онлайн присъствието е водещо в маркетинг стратегията на Министерството на туризма, а дигиталната реклама стана част от всяка промоционална кампания, посочи тя. В актуализираната версия на Националната стратегия за устойчиво развитие на туризма е включен и план за действие за реализацията на тази политика.  \r\nЕлектронното управление е бъдещето и ние залагаме на него, за да облекчим бизнеса и гражданите, дигитализацията е необратим процес, коментира министър Ангелкова.  \r\nВече разработихме конкретни проекти, свързани с успешното внедряване на дигитализацията в отрасъла – както за по-доброто му администриране, така и оптимизиране на маркетинговите дейности. Пример за това е интернет платформата и мобилно приложение iLoveBulgaria, с което популяризираме бранд България. Платформата съдържа информация за туристически обекти и услуги по области и интереси и спомага за намирането им в реално време и място чрез GPS & QR скенер. Платформата използва най-модерните технологии и е застъпена възможността за директно споделяне на туристически обекти чрез Chat Extension на Вайбър. Данните отчитат 25 000 сваляния  на iLoveBulgaria, 16 000 посетители на месец  на уебсайта и блога му, 100 000 последователи на Фейсбук страницата и над 366 000 достигнати лица, близо 6500 последователи в Инстаграм. \r\nМинистерството на туризма ще е една от първите администрации, които ще въведат за бизнеса възможност освен електронния подпис да ползва и лицева идентификация. Демоверсията на тази услуга ще бъде представена вероятно в средата на ноември и ще ускори административните процедури. Промяната ще улесни предприемачите и инвеститорите, а предоставянето на административни услуги ще става в много съкратени срокове, съобщи министърът. \r\nНие сме сред държавите с най-бърз и достъпен интернет, което впечатлява туристите, стана ясно от думите й. Българите  използват  интензивно  интернет  за телефонни и видеоразговори. 85%  от  нашите сънародници,  които  са използвали глобалната мрежа през последните три месеца, са осъществявали такива контакти,  като  това  е  най-високата  стойност  в  ЕС.  Освен  това  нивото  на участието им в  социални  мрежи  също е  сред  най-високите  в  съюза, коментира министър Ангелкова. \r\nМинистерството на туризма се ръководи от принципа, че информацията е стратегически най-важният инструмент за развитието на една толкова конкурентна индустрия като туризма. Предоставянето на актуални и лесно достъпни данни в реално време е важно за  всички заинтересовани страни в тази динамично развиваща се среда, повлияна изключително от процесите на дигиталната трансформация. Това е причината, поради която Министерството на туризма насочи усилията си към разработване на Единната система за туристическа информация като портал за комуникация по защитени канали в туристическата система. За нея в най-скоро време ще бъде представена демоверсия, увери министър Ангелкова. \r\nЗам.- председателят на УС на НБТ Мартин Захариев съобщи, че за две десетилетия пътуванията са се увеличили два пъти благодарение и на новите модерни технологии. Той изказа задоволство от партньорството с присъстващите институции в прилагане на IT технологиите в сектора. Това показва, че бизнесът не може без администрацията, но и тя - без бизнеса, каза той. \r\nПредседателят на Държавна агенция „Електронно управление” Атанас Темелков посочи, че 782 администрации в страната вече могат да обменят документи електронно, което рязко ще динамизира услугите за предприемачите и потребителите.", "date": "2018.11.01", "title": "Министър Николина Ангелкова: Създаваме постоянен съвет за дигитализация в туризма"}
{"url": "http://www.focus-news.net/news/2018/11/01/2585501/smolyan-praznichna-vecher-posvetena-na-narodnite-buditeli-shte-se-provede-v-kluba-na-deytsite-na-kulturata.html", "text": "По повод Деня на народните будители Клубът на дейците на културата организира празник тази вечер от 18:00 часа в зала „Петър Стайков” на бул. „България” 43. В него ще вземат участие поетът Петър Анастасов и писателят-публицист Тодор Коруев. Това съобщиха от  Клуба на дейците на културата – Смолян . Петър Анастасов, провъзгласен от колегите му за „Поетичния император на Пловдив”, е автор на книгите: „Зимна нежност”, „Тройно огледало”, „Площад на хълма”, „Както те обичам”, „Единствено безсмъртие любов”, „40 стихотворения” и „Този черен бял свят”. Автор е на пиесите: „Обещай ми светло минало”, „От сняг помилвана душа”, „Голям колкото малка ябълка”, „Четирите посоки на света”, „Църква за вълци” и „Живите от мъртвата махала”. По негов сценарии са заснети телевизионните филми „Малка промяна в звездите”, „Командировка за спомен”, сериалът „Църква за вълци”.. Наскоро Петър Анастасов издаде стихосбирката „Хубава и проклета си“ и за свое оправдание призна: „Знам, че да издадеш книга с любовни стихове в наше време, е като да тръгнеш гол по улицата, но ако това е срамно за един цар, то не е толкова срамно за един поет”. Известният журналист и публицист Тодор Коруев ни предлага „Още животописи“, издание на „Захарий Стоянов“. Това са публицистични статии, есета, памфлети, полемични бележки, отзиви, житейски истории, писани от 2012 г. насам. От една страна книгата е своеобразна кардиограма на времето, в което живеем, от друга – напомня за събития и личности от историята и културата – по-малко известни или забравени. Той е автор на книгата „Овно льо, вакъл, каматан“ – възпев за родопските кехаи, „Момчилград“, книга за разбойниците в Родопите и др. „Струва си човек да препрочита кратките „мигове от живота“ на Тодор Коруев – „Българското“, „Софронието“, „Пожарникарят“, „Кафкианство“, „Петко льо“, „Гайдата“, „Гурбетчийството“ и прочее“, препоръчва ни неговата колежка, журналистката Велиана Христова.", "date": "2018.11.01", "title": "Смолян: Празнична вечер, посветена на народните будители, ще се проведе в Клуба на дейците на културата"}
{"url": "http://www.focus-news.net/news/2018/11/01/2585503/blagoevgrad-zamestnik-kmetat-hristina-shopova-nagradi-finalistite-v-konkursa-retsital-organiziran-ot-detskiya-parlament-v-grada.html", "text": "Заместник-кметът по култура и хуманитарни дейности на Община Благоевград Христина Шопова награди финалистите в конкурса-рецитал, който се проведе в рамките на два дни. Това съобщиха от пресцентъра на  Общината . Тя поздрави участниците за креативността и смелостта. „Много е трудно тук, под светлините на прожекторите, да кажеш с такава любов българско стихотворение. Позволете ми да Ви поздравя по повод един от най-хубавите ни празници, на който отдаваме почит на всички онези, които са се посветили на каузата да будят духовността и българщината. Скъпи учители, продължавайте да помагате на децата ни да следват делото на предците ни“, каза зам.-кметът Христина Шопова. Тя поздрави Детски парламент, който организира събитието, и изрази увереност, че инициативата ще се превърне в традиционна. \r\nПобедителите получиха грамоти и награди за отличното рецитиране на избраните от тях стихотворения. Инициативата се организира от Детски парламент- Благоевград, съвместно с Община Благоевград. Конкурсът-рецитал има за цел да припомни вечни стихотворения на велики български автори и да докосва подрастващите, като ги учи и на родолюбие и на любов към книгите. В конкурса, участие взеха ученици от 5 до 12 клас, представители от всички учебни заведения.", "date": "2018.11.01", "title": "Благоевград: Заместник-кметът Христина Шопова награди финалистите в конкурса-рецитал, организиран от Детския парламент в града"}
{"url": "http://www.focus-news.net/news/2018/11/01/2585495/pg-na-bsp-nyama-da-podkrepi-proektobyudzheta-na-nzok-za-2019-godina.html", "text": "БСП няма да подкрепи проектозакона за бюджета на НЗОК. Това каза депутатът от ПГ на БСП проф. Георги Михайлов в дебатите по проектобюджета на НЗОК за 2019 година на съвместното заседание на парламентарните комисии по здравеопазване, бюджет и финанси и труда и социалната политика, предаде репортер на  Агенция „Фокус“ . „Липсва прагматична здравна политика“, обяви той. „Няма променен баланс между средствата за болнична помощ и средствата за медикаменти“, посочи Георги Михайлов. „В Преходните и заключителни разпоредби се променят десетки закони. Създават се структури, които нямат никакъв реален професионален смисъл“, заяви той. „Медицината не трябва да се превръща в икономически показатели и параметри. Това не е визия за здравеопазване“, каза още Георги Михайлов.  \r\nБиляна ИВАНОВА", "date": "2018.11.01", "title": "ПГ на БСП няма да подкрепи проектобюджета на НЗОК за 2019 година"}
{"url": "http://www.focus-news.net/news/2018/11/01/2585493/ria-novosti-nikol-pashinyan-uspya-da-razpusne-parlamenta-na-armeniya.html", "text": "Парламентът на Армения на специално заседание повторно отклони кандидатура на изпълняващия длъжността премиер Никол Пашинян за министър-председател, като съгласно законодателството на страната, това ще доведе до автоматично разпускане на Националното събрание, предава кореспондент на  РИА Новости . \r\nЗа кандидатурата на Пашинян не гласува нито един депутат, 13 народни представители се въздържаха и нямаше нито един против. \r\nМиналата седмица на специално заседание парламентът на Армения за първи път отклони кандидатурата на Пашинян. Разпускането на парламента \r\nПоредната политическа криза в Армения се разрази заради намерението на дошлия на власт благодарение на протестите премиер Никол Пашинян да проведе предсрочни парламентарни избори. \r\nСпоред Конституцията на Армения, парламентът може да бъде разпуснат, ако след оставката на министър-председателя, депутатите на две заседания не успеят да изберат нов премиер. Но бившата управляваща Републиканска партия на Армения, запазила мнозинството си в законодателния орган, и още редица партии приеха закон, който затруднява възможността да бъде разпуснат парламента. \r\nНа 2 октомври премиерът изведе своите привърженици на митинг, а освен това уволни редица министри – членове на партиите, подкрепили този законопроект. \r\nУволнението на министрите, както и на губернатори, представляващи партиите „Благоденстваща Армения“ и „Дашнакцутюн“, фактически доведе до монополизация на цялата власт в страната от Пашинян. \r\nДве седмици след това премиерът подаде оставка. По този начин той разчиташе да създаде формална причина за разпускане на парламента и провеждане на предсрочни парламентарни избори през декември т.г. В съответствие с Основния закон, извънредните избори за Национално събрание се провеждат не по-рано от 30 и не по-късно от 45 дни от разпускането. \r\nВ сегашния парламент 50 депутати има бившата управляваща Републиканска партия на Армения, 31 има блока „Царукян“, който се ръководи от крупния предприемач Гагик Царукян. Девет народни представители има блокът „Елк“ (Изход), оглавяван от Никол Пашинян, а още седем има партията „Дашнакцутюн“. \r\nПревод и редакция:", "date": "2018.11.01", "title": "РИА Новости: Никол Пашинян успя да разпусне парламента на Армения"}
{"url": "http://www.focus-news.net/news/2018/11/01/2585505/plovdiv-narodno-chitalishte-rodolyubie-v-asenovgrad-otbelyaza-tarzhestveno-145-godini-ot-svoeto-osnovavane.html", "text": "Народно читалище „Родолюбие” в Асеновград отбеляза тържествено 145 години от своето основаване в навечерието на Деня на народните будители. Това съобщиха за  Радио „Фокус“ – Пловдив  от отдел „Връзки с обществеността“ на Общината. Събитието бе отбелязано с тържествен концерт-спектакъл „Фолклорна приказка”. Малко преди това в изложбената зала на втория етаж бе открита изложбата на асеновградския художник Димитър Ненкин. Концертът в зрителна зала откри председателят на настоятелството Марияна Дафчева с кратко слово за историята и дейността на културната институция. Бяха връчени грамоти на дейци и партньори, които са помагали в годините за осъществяване на мероприятията в читалището и са оставили част от себе си в него. \r\nКметът на община Асеновград д-р Емил Караиванов бе сред гостите на тържествения концерт. „Читалище „Родолюбие” е доказана просветно-културна институция в нашия град, развиваща множество традиционни и иновативни творчески занимания за деца и възрастни. Поздравявам читалищните дейци, които работят винаги с усмивка и пламък, създават среда за запазване на традициите и обичаите и посрещат всеки празник с богати творчески изяви и пълни зали с публика“, каза кметът. \r\nСъбитието бе посветено на благотворителната кампания за 4-годишната Ева от Асеновград, както и останалите мероприятия от програмата за юбилея на читалището.", "date": "2018.11.01", "title": "Пловдив: Народно читалище „Родолюбие” в Асеновград отбеляза тържествено 145 години от своето основаване"}
{"url": "http://www.focus-news.net/news/2018/11/01/2585507/blagoevgrad-trafikat-na-granichen-punkt-kulata-e-intenziven-za-tovarni-avtomobili-na-vhod.html", "text": "Трафикът на граничен пункт „Кулата“ е интензивен за товарни автомобили на вход.Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница, трафикът се извършва без забавяния. Не са въведени ремонтни дейности и временни ограничения на движението. \r\nЛора КАЛЧЕВА", "date": "2018.11.01", "title": "Благоевград: Трафикът на граничен пункт „Кулата“ е интензивен за товарни автомобили на вход"}
{"url": "http://www.focus-news.net/news/2018/11/01/2585494/v-obshtina-smolyan-nyama-registrirani-karutsi-a-na-teritoriyata-na-oblastta-nyama-intsidenti-s-prevozni-sredstva-s-zhivotinska-tyaga-obzor.html", "text": "Няма регистрирани инциденти с каруци на територията на областта през последните две-три години. Това заяви старши комисар Николай Димов – директор на ОДМВР – Смолян. Този тип инциденти не са характерни за региона и не представляват висока степен на обществена опасност, защото нямат характер на тенденция. По думите на ст. комисар Димов каруците в област Смолян не са много, а по-голям проблем и предпоставка за пътни инциденти представляват свободно пашуващите коне, които се пускат от стопаните по панорамния път Смолян – Пампорово и други места, в които се отглеждат коне по този начин. Относно проблемите, които създават циганите в Смолянска област, ст. комисар Димов уточни, че те са свързани най-вече със сватбите, които правят на открито, и пускането на силна музика, но и тези сигнали са малко. \r\n\"В Смолян няма проблем с движението на каруци по пътищата\", каза зам.-кметът на Смолян, Венера Аръчкова. Тя уточни, че специално в града прави впечатление, че циганите ползват саморъчно направени колички с колелета – или от детска количка, или измайсторени от тях на 4 гуми, в които поставят намерени от тях предмети и материали, и ги превозват на желаното място. Аръчкова посочи, че по време на санирането на жилищни сгради в Смолян циганите масово са возили с подобни колички отпадни плоскости и други материали, както и изхвърлени от домовете дивани и печки. \r\n\"В Община Смолян няма и регистрирани каруци\", посочи Петя Коровска – главен експерт „Транспорт“ в местната администрация. По думите й, съгласно приетия план за организация на движението, в Смолян няма пътища, по които тези превозни средства да се движат. От друга страна, по презумпция кметът би трябвало да ги регистрира и те да плащат за издаване на регистрационни табели. „Пътищата в Община Смолян са отворени за обществено ползване, но не и за превозни средства с животинска тяга“, уточни Коровска. Тя допълни, че собствениците на каруците са длъжни по регламент в Закона да се регистрират, но той се спазва, когато в града е разрешено да се движат превозни средства с животинска тяга. „Като това е забранено, както е в Община Смолян, те няма как да се регистрират. По тази презумпция не е прието в наредбата на Общината да има и такава такса“, уточни Коровска.", "date": "2018.11.01", "title": "В Община Смолян няма регистрирани каруци, а на територията на областта няма инциденти с превозни средства с животинска тяга (ОБЗОР)"}
{"url": "http://www.focus-news.net/news/2018/11/01/2585510/blagoevgrad-v-selo-krupnik-zapochvat-daritelska-kampaniya-za-sabiraneto-na-sredstva-za-izgrazhdaneto-na-nov-paraklis-v-mestnostta-drene.html", "text": "В село Крупник започват дарителска кампания за събирането на средства за изграждането на нов параклис в местността „Дрене“. Tова съобщи за  Радио „Фокус“ – Пирин  Иванка Чакалска, кмет на населеното място. Храмът ще бъде наречен на името на св. Георги, тъй като във въпросната местност има оброчно място, носещо името на светеца. Инициаторите на богоугодното дело искат на мястото, белязано сега с ламаринено параклисче, да вдигнат красив и светъл божи дом. „За желаещите да дарят средства за построяването му ще бъдат поставени кутии в хранителните магазини, кметството на селото, черквата и пощата“, каза още Чакалска. Тя добави, че средства могат да бъдат дарявани и по банков път. \r\nЛивия НИНОВА", "date": "2018.11.01", "title": "Благоевград: В село Крупник започват дарителска кампания за събирането на средства за изграждането на нов параклис в местността „Дрене“"}
{"url": "http://www.focus-news.net/news/2018/11/01/2585508/politseyski-sluzhitel-e-postradal-pri-obezorazhavane-na-psihichno-bolen-mazh-v-shumen.html", "text": "37-годишен полицейски служител е пострадал при обезоръжаване на психично болен мъж в Шумен. Това съобщиха от  ОДМВР-Шумен . Малко след 13.00 часа полицейски екип, който бил пратен на сигнал в кв. „Дивдядово“ забелязал мъж в неадекватно състояние на бул.„Велики Преслав“, който носи в себе си нож и сатър. Униформените спрели автомобила, слезли да изяснят ситуацията, и да предпазят от евентуално посегателство преминаващите граждани. След като спрели мъжът хвърлил по предното стъкло на полицейския автомобил сатъра, и го счупил. При падане хладното оръжие наранило в областта на коляното и ръката 37-годишния полицай Димитър Димитров. Агресивният мъж направил многократни опити да нанесе удари с нож по него и по колегата му Севдалин Илиев. Психично нестабилният мъж успял да вземе сатъра и го хвърлил отново по патрулния автомобил. Счупил и задното стъкло. Бил задържан. При инцидента никой освен полицейският служител не е пострадал. Минути по-късно в дежурната част на областната дирекция бил приет сигнал от мъж, който съобщил, че сина му, който бил с психични проблеми напуснал дома им с нож и сатър. По думите му бил опасен и неадекватен. Преди това се държал агресивно и към съпругата му. Задържаният 30-годишен Д.М. се оказал синът, за когото е получен сигналът. Откаран е с екип на ЦСМП в болницата. След консулт с психиатър е настанен за лечение в ДПБ- Царев брод. В МБАЛ- Шумен за преглед са откарани двамата полицейски служители. Раните в областта на коляното и ръката на полицай Димитров са обработени, изчакват се резултати от рентгена. На място се извършва оглед.", "date": "2018.11.01", "title": "Полицейски служител е пострадал при обезоръжаване на психично болен мъж в Шумен"}
{"url": "http://www.focus-news.net/news/2018/11/01/2585502/d-r-nigyar-dzhafer-dps-upravlyavashtite-izpolzvat-kasata-pista-za-proektobyudzheta-na-nzok-za-da-izbegnat-istinskiya-debat.html", "text": "Смятаме, че не просто е сбъркана философията и законодателството. Искате да смачкате дебата. Използвате „късата писта“, за да избегнете истинския дебат. Това каза зам.-председателят на парламента и депутат от ДПС д-р Нигяр Джафер на съвместното заседание на парламентарните комисии по здравеопазване, бюджет и финанси и труда и социалната политика, предаде репортер на  Агенция „Фокус“ . „Кой е дал правото за промените през Преходните и заключителни разпоредби на множество други закони“, попита тя. Според д-р Джафер в проектозакона се предлагат множество решения, които не са добре обмислени. Между двете четения на проектобюджета от ДПС ще настояват за отпадане на текстовете за лицензиране на нови болници.  \r\nБиляна ИВАНОВА", "date": "2018.11.01", "title": "Д-р Нигяр Джафер, ДПС: Управляващите използват „късата писта“ за проектобюджета на НЗОК, за да избегнат истинския дебат"}
{"url": "http://www.focus-news.net/news/2018/11/01/2585512/shest-skladovi-bazi-i-ofis-na-dve-targovski-druzhestva-za-targoviya-s-obuvki-shte-badat-zapechatani-zaradi-konstatirani-narusheniya.html", "text": "Служители на Главната дирекция „Национална полиция“ и Националната агенция за приходите са предприели проверка на две дружества, занимаващи се с търговия на обувки, собственост на 47-годишен столичанин. Това съобщиха от пресцентъра на  МВР . В хода на инспекцията са констатирани редица нарушения в търговски и складови обекти на дружествата. Действията са проведени в пет обекта на територията на София, един във Враца и един в Пазарджик, след получен в отдел „Икономическа полиция“ - ГДНП сигнал за нередности.   \r\nВ бази на територията на София и Враца проверяващите са констатирали разлики в касовата наличност, непускане на касови отчети и липса на касова книга. При проверка на един от обектите е установен работник без трудов договор. Това е наложило към разследващите да се присъедини и екип на Главната инспекция по труда. За констатирани нередности НАП ще запечата шест от складовите бази и офис на проверяваните дружества.", "date": "2018.11.01", "title": "Шест складови бази и офис на две търговски дружества за търговия с обувки ще бъдат запечатани заради констатирани нарушения"}
{"url": "http://www.focus-news.net/news/2018/11/01/2585506/shumen-tarzhestveno-be-otbelyazan-denya-na-narodnite-buditeli-v-oblastta.html", "text": "Тържествено бе отбелязан Деня на народните будители в Шумен, предаде репортер на  Радио „Фокус“ – Шумен . От името на кмета на Шумен Любомир Христов, областният управител проф. Стефан Желев, РУО, Шуменския университет, общинска администрация,  образователни, обществени и патриотични организации бяха поднесени венци и цветя пред паметника на Нанчо Попович и в градинката пред НЧ „Добри Войников“. Пред паметта на народните будители се поклониха учители, ученици и граждани. Във времето на книжовниците, просветителите и революционерите ни върна със словото си Вилиола Любенова, директор на ППМГ „Нанчо Попович“.“ Най-важното послание на днешния ден е не само да помним нашите народни будители, не само да ги честваме, а най-вече да не преставаме да протягаме ръка към тях, да ни въздигат духовно“ каза Вилиола Любенова. Тя посочи че от епохата на Възраждането Шумен винаги е бил средище на книжовност и знание. ППМГ „Нанчо Попович“ в своята 190 годишна история е един от пазителите на този просветен дух. Стихове и песни представиха деца от група „Сладкодумци“ към ЦПРЛ- ОДК и от СУ „Сава Доброплодни“. \r\nИвелина ВАНОВА", "date": "2018.11.01", "title": "Шумен: Тържествено бе отбелязан Деня на народните будители в областта"}
{"url": "http://www.focus-news.net/news/2018/11/01/2585514/sliven-na-ogneviya-kompleks-batmish-prez-noemvri-shte-ima-planirani-strelbi.html", "text": "На огневия комплекс „Батмиш“ край Сливен през ноември ще има планирани стрелби. Това съобщиха от отдел „Сигурност и управление при кризи“ към  община Сливен . Те са предвидени от 8.00 до 15 часа на датите 2, 14, 15, 16, 20 и 21 и от 8 до 22 часа – на 22, 26, 27, 28, 29 и 30 ноември. Стрелбите са във връзка с разпределението и реда за използване на учебните полигони и стрелбищата за подготовка на военните формирования и организациите извън въоръжените сили. За да не се допускат инциденти, живущите в този район трябва да се съобразяват с предупредителните табели и да не навлизат в забранителните зони. Собствениците на ферми трябва да предприемат адекватни мерки за защита на животните си.", "date": "2018.11.01", "title": "Сливен: На огневия комплекс „Батмиш“ през ноември ще има планирани стрелби"}
{"url": "http://www.focus-news.net/news/2018/11/01/2585511/gabrovo-s-vazpomenatelno-tarzhestvo-v-grada-shte-zapochne-chestvaneto-na-denya-na-buditelite.html", "text": "С възпоменателно тържество пред Националната Априловска гимназия на 1-ви ноември в 17.00 часа ще започне честването на Деня на будителите в Габрово и ще продължи с „Пътят на светлината“ – инициатива на НЧ „Будителите 2017“ в 17.30 часа. Това съобщиха от пресцентъра на  Общината . Десетки свещи ще озарят алеята пред Регионална библиотека „Априлов – Палаузов“ като знак за памет и почит към народните будители. В 18.00 часа ще започне церемонията по връчване на Априловски награди за литература и Тържествения концерт на смесен хор „Априлов – Палаузов” в Хоровата зала на НЧ „Априлов – Палаузов 1861“.", "date": "2018.11.01", "title": "Габрово: С възпоменателно тържество в града ще започне честването на Деня на будителите"}
{"url": "http://www.focus-news.net/news/2018/11/01/2585515/velina-grebenska-hudozhnichka-vav-varna-ima-edna-neobyasnima-svoboda-koyato-pomogna-mnogo-za-razvitieto-mi-kato-tvorets.html", "text": "„Във Варна има една необяснима свобода, която помогна много за развитието ми като творец.“ Това каза в интервю за  Радио „Фокус“ – Варна  Велина Гребенска, художничка, която открива днес изложбата „Споделено“ в града. Тя ще бъде представена в отдел „Изкуство“ на Регионалната библиотека „Пенчо Славейков“ от 16 часа. „Смених родния си град Габрово заради това необятно безкрайно море, което винаги ме е провокирало и вдъхновявало. Във Варна има една широта и свобода, която отдавна съм усетила и се радвам, че имах възможността да дойда тук и шанса да се реализирам като творец“, каза още Велина Гребенска. Тя допълни още, че всеки влязъл в „Оранжерията“ може да остави послание чрез свой любим текст или рисунка. Изложбата ще остане във Варна до 21 ноември. \r\nХристиян ТИЛКИЯН", "date": "2018.11.01", "title": "Велина Гребенска, художничка: Във Варна има една необяснима свобода, която помогна много за развитието ми като творец"}
{"url": "http://www.focus-news.net/news/2018/11/01/2585517/plovdiv-do-kraya-na-mesets-mart-2019-godina-tryabva-da-priklyuchi-parviyat-etap-ot-rekonstruktsiyata-na-park-bunardzhika.html", "text": "До края на месец март 2019 година трябва да приключи първият етап от реконструкцията на парк Бунарджика в Пловдив. Това съобщи по време на символичната първа копка днес кметът на Район „Централен” Георги Стаменов, предаде репортер на  Радио „Фокус”- Пловдив . Предвидени за облагородяването на парка са 2 млн. лв. Проектът предвижда цялостна подмяна на подземната инфраструктура, възстановяване на резервоара, изграждане на нова електросистема за осветление, камери за видеонаблюдение и др. Ще бъде облхваната площ от 350 дка. В началото ще се работи от източната страна на парка, като идеята е да се ремонтира откъм мемориалния комплекс на върха към булевард „Руски“. Ще бъдат възстановени аквадуктите, езерата. Ще бъдат реновирани детските кътове и местата за отдих. Предвижда се да бъде монтирано и художествено осветление. Кметът Иван Тотев пък посочи, че предстои и голям процес на подмяна на растителността по хълма и премахване на болните дървета. „Около 200 м.кв. в зоната на обръщалото на влакчето ще станат зона за търговия”, каза кметът. ОИ „Старинен Пловдив“ могат да  поемат управлението на търговските обекти”, добави Иван Тотев. Кметът е убеден, че след реконструкцията Бунарджика ще се превърне в предпочитана зона за почивка на пловдивчани и в популярен туристически маршрут. \r\nЦветана ТОНЧЕВА", "date": "2018.11.01", "title": "Пловдив: До края на месец март 2019 година трябва да приключи първият етап от реконструкцията на парк Бунарджика"}
{"url": "http://www.focus-news.net/news/2018/11/01/2585509/aleksandar-vuchich-poluchih-saobshtenie-ot-lavrov-sled-razgovora-s-boltan-dalech-sme-ot-reshenie-za-kosovo.html", "text": "Президентът на Сърбия Александър Вучич отрече министърът на външните работи на Русия Сергей Лавров и съветникът по национална сигурност на американския президент Джон Болтън да са се договаряли за решение за Косово, предава  белградското радио „Б92“ . \r\nКакто заяви сръбският лидер в сряда в Белград, Лавров и Болтън действително за първи път са обсъждали косовския проблем. \r\n„Каквото и да се споразумяват някои, Сърбия трябва също да се съгласи“, подчерта Вучич, като добави, че е получил съобщение от Лавров. \r\n„Повтарям – каквото и да се споразумеят някои, Сърбия също трябва да е съгласна и ние сме много, много, много далеч от компромисно решение“, заяви сръбският държавен глава. \r\nЕто защо той (Вучич) е много загрижен относно опасността да се формира „т.нар.“ армия на Косово, както и от въпросите, свързани с Интерпол (кандидатурата за членство на Прищина), събитията около електроразпределителната мрежа (язовира Газивода), както и желанието на Прищина да ограничи диалога. \r\n„А има и пети въпрос – той се отнася до това, че в дневния ред на парламента в Прищина искат да вкарат точка, че е наказуемо да се критикува наследството на Армията за освобождение на Косово. Това означава, че всеки сърбин, който живее в Косово и Метохия, трябва да възхвалява нейното наследство“, добави той. \r\nПрезидентът на Сърбия описа тези ходове като „безотговорност без граници“ и добави, че „подобни неща ме притесняват, но дори незнам по какъв начин да им отговоря“. \r\nВучич добави, че ако Сърбия също реши да действа „толкова безотговорно“, последствията ще са „катастрофални“. \r\n„Ето защо ние гледаме да запазим стабилността и мира и да не участваме в тази лудост, която някой генерира, по никакъв начин“, подчерта държавният глава, добавяйки, че, „когато се вземат предвид положението по света и отношенията между великите сили, единственото, което остава е да се разрешават проблемите с оръжие в ръка – и в този свят, ние трябва да запазим себе си и бъдещето на нашите деца“. \r\nПревод и редакция:", "date": "2018.11.01", "title": "Александър Вучич: Получих съобщение от Лавров след разговора с Болтън... Далеч сме от решение за Косово"}
{"url": "http://www.focus-news.net/news/2018/11/01/2585519/vidin-obshtinata-vazstanovi-nanesenite-shteti-v-park-vladikina-bahcha.html", "text": "През последните два месеца в един от любимите за видинчани паркове бяха извършени редица вандалски прояви, съобщиха от общинската  пресслужба . Недобросъвестни граждани посегнаха на поставените от Общината нови и ремонтирани пейки, откраднаха кошчета за битови отпадъци и повредиха съоръжения на детска площадка. За пореден път щетите са напълно възстановени. Кметът на Община Видин Огнян Ценков отново призовава гражданите да опазват общинското имущество не само в парк „Владикина бахча“, но и на територията на целия град, защото изграденото досега и новите придобивки са в полза на всички жители. Той апелира към хората, в случай че станат свидетели на вандалски действия, да подават сигнали на телефон 112 и да уведомяват органите на МВР.", "date": "2018.11.01", "title": "Видин: Общината възстанови нанесените щети в парк „Владикина бахча“"}
{"url": "http://www.focus-news.net/news/2018/11/01/2585504/kyustendil-370-e-broyat-na-registriranite-karutsi-poveche-ot-200-sa-izdadenite-nakazatelni-postanovleniya-zaradi-narusheniya-obzor.html", "text": "370 е броят на регистрираните каруци в Кюстендил, повече от 200 са издадените наказателни постановления заради нарушения. Според Мартин Благов, директор на Общинско предприятие „Управление на общински имоти” – Кюстендил, преди пътното превозно средство да бъде регистрирано, собственикът му подава заявление, попълва и декларация. В декларацията се упоменава дали каруцата е боядисана в жълт цвят, има ли светлоотразители, както и престилка за събиране на животински отпадъци. След проверка се издава талон, както и регистрационен номер. Той се записва в регистър на каруците. Каруците се движат по маршрути, след издадена служебна бележка. Забранено е движението на каруци в централната градска част и през тъмната част от денонощието. В специален регистър се вписван каруците и на територията на Община Дупница. Заловените в нарушение водачи се санкционират съгласно наредбата за обществения ред. Общината е създала и приют за задържане на безстопанствени животни. Глобата е в размер от 100 до 500 лева. На територията на областта няма случаи на надбягвания с каруци. Според Радослав Боюклийски, началник на сектор „Пътна полиция” към Областна дирекция на МВР – Кюстендил, няма пътни произшествия с каруци, както и гонки. В началото на есенния сезон пътните полицаи провеждат срещи в квартал „Изток”, в рамките на които се насочва вниманието на собственици на каруци по отношение на обезопасяване на превозваните товари, както и поставяне на необходимите приспособления относно безопасното движение по пътищата в областта. Един сигнал за проблем с движението на каруци е постъпил при обществения посредник в Кюстендил. Според Васил Иванов, обществен посредник за Община Кюстендил сигналът касае движението на каруци по булевард „Дондуков” в града, което е предпоставка за проблеми с трафика в района. Жалбата е била свързана и с факта, че ромските каруци пълнят минерална вода от нерегламентирана чешма. Областната дирекция по безопасност на храните в Кюстендил е реагирала на различни сигнали по отношение на отглеждани коне. Според  д-р Велка Войнова от Областна дирекция по безопасност на храните – Кюстендил е имало сигнал за нерегламентирано движение на коне на територията на жилищен комплекс „Бистрица”. Имало е и случай на подаден сигнал за коне, намиращи се в близост до път Е-79. От село Раненци е подаден сигнал за 15 коня, които са пуснати извън животновъдния обект. Реакция е имало и относно сигнал за коне на пътя Кюстендил – София. 2460 е броят на регистрираните коне на територията на област Кюстендил. Конете се отглеждат в общо 367 животновъдни обекта. При проверките на част от обектите са констатирани редица несъответствия, касаещи идентификация на животните, несъответствие на обекта с ветеринарномедицинските изисквания, спазване на хуманното отношение към животните. Връчени са 89 предписания, съставени са и 9 акта. \r\nВенцеслав ИЛЧЕВ", "date": "2018.11.01", "title": "Кюстендил: 370 е броят на регистрираните каруци, повече от 200 са издадените наказателни постановления заради нарушения (ОБЗОР)"}
{"url": "http://www.focus-news.net/news/2018/11/01/2585520/gazeta-express-kosovo-parlamentat-v-prishtina-ne-uspya-da-prieme-rezolyutsiya-s-koyato-da-zabrani-na-hashim-tachi-da-pregovarya-za-korektsiya-na-granitsata-sas-sarbiya.html", "text": "Парламентът на Косово в четвъртък не успя да гласува резолюция, с която да забрани на президента на страната Хашим Тачи да преговаря за „корекция на границата“ със Сърбия. Предложената от опозицията резолюция не бе подкрепена от депутатите от управляващата коалиция след два разгорещени дебата в парламента за това, кой трябва да води диалога с Белград под егидата на Европейския съюз, съобщава  онлайн изданието на косовския вестник Gazeta Express . \r\nКакто отбелязва изданието, след дълъг и разгорещен дебат по предложението на опозиционната „Демократична лига на Косово“ (ЛДК) за ограничаване на мандата на Тачи в преговорите със Сърбия относно територията на Косово, партиите направиха опит да хармонизират текста на резолюцията, но в крайна сметка всичко пропадна. \r\nРезолюцията, предложена от най-голямата опозиционна партия – ЛДК и подкрепена от другите опозиционни партии Движение „Самоопределение“ (Ветевендосие) и Социалдемократическата партия не беше приета. Само 50 от присъстващите 90 депутати на сесията гласуваха „за“, като останалите народни представители се въздържаха от гласуване. Преди вота лидера на ЛДК Абдула Хоти заяви, че опозицията не е постигнала съгласие с депутатите от управляващата коалиция за точките на проекторезолюцията, обяснява вестникът. Той посочи, че ЛДК иска да обмисли някои от допълненията, предложени от управляващата „Демократическа партия на Косово“ (ПДК). Председателят на парламентарната група на ПДК Мемли Красники пък поясни, че няма желание да се постигне споразумение за резолюцията и обяви, че нейните народни представители няма да присъстват на гласуването. \r\nГлаук Конюфица от „Самоопределение“ заяви, че депутатите от управляващата коалиция „сляпо“ защитават президента и затова осуетяват приемането на документа. \r\nДардан Сейдиу от парламентарната група на социалдемократите пък кяаза, че те ще подкрепят резолюцията и ще се постараят да намерят приемливо решение за всички. \r\nАхмет Исуфи от партията на премиера Рамуш Харадинай „Алианс за бъдещето на Косово“ (ААК), отбеляза, че партиите не са показали желание да хармонизират текста на резолюцията. \r\nПревод и редакция:", "date": "2018.11.01", "title": "Gazeta Express (Косово): Парламентът в Прищина не успя да приеме резолюция, с която да забрани на Хашим Тачи да преговаря за корекция на границата със Сърбия"}
{"url": "http://www.focus-news.net/news/2018/11/01/2585522/ministerstvoto-na-turizma-s-nagrada-za-institutsionalno-partnyorstvo-ot-natsionalniya-bord-po-turizam.html", "text": "Министърът на туризма Николина Ангелкова получи отличието за институционално партньорство в сектор туризъм на церемония за връчване на Първите годишни награди на Националния борд по туризъм (НБТ). Това съобщиха от пресцентъра на  Министерство на туризма . Те се присъждат в 15 категории за постижения в сектора. Призът за Министерството на туризма бе връчен от Радосвет Радев – член на Управителния съвет на Националния борд по туризъм и председател на Българската стопанска камара.  \r\nЗа мен и екипа ми е изключителна чест да получа наградата, заяви министър Ангелкова и изказа задоволство от ползотворното сътрудничество с НБТ през годините. Вярвам, че то ще продължи и в бъдеще, защото само с общите усилия на туристическата администрация, отговорния бизнес и местната власт може да бъде продължен устойчивият ръст в българската туристическа индустрия.  \r\nМинистър Ангелкова подчерта, че туристическата администрация работи в диалог и постоянно взаимодействие с бизнеса. От създаването на Министерството на туризма обсъждаме всички теми с вас и с хората, които всеки ден с труда  си допринасят за развитието на сектора. В мое лице имате партньор и съюзник за всички инициативи, които популяризират дестинация България като място за почивка през четирите сезона, предлагаща качествен туризъм, каза още министър Ангелкова.    \r\nЖеланието на бизнеса винаги е било да има отделно Министерство на туризма, радвам се, че това е факт. Вече 4 години Националният борд по туризъм работи много активно с Министерството на туризма и това насърчава растежа в сектора, каза г-н Радев.", "date": "2018.11.01", "title": "Министерството на туризма с награда за институционално партньорство от Националния борд по туризъм"}
{"url": "http://www.focus-news.net/news/2018/11/01/2585523/smolyan-ot-300-ot-1000-lv-e-globata-za-skladiraneto-i-izhvarlyaneto-na-izlezli-ot-upotreba-gumi-po-trotoari-i-ulichni-platna-v-obshtinata.html", "text": "Община Смолян уведомява всички собственици на излезли от употреба гуми – ИУГ, че е задължително те да бъдат предавани в сервизи и центрове за продажба и/или смяна на гуми. Това съобщиха от пресцентъра на  община Смолян . Съгласно Наредбата за изискванията за третиране на излезли от употреба гуми, собствениците на такива центрове са задължени да сключват договори с организации по оползотворяване на ИУГ или с лица, които пускат на пазара гуми и изпълняват задълженията си индивидуално или с лица, притежаващи съответния разрешителен документ за извършване на дейности с отпадъци. Също така трябва да осигурят възможност за приемане на излезли от употреба гуми от крайните потребители, като не дължат заплащане. Забранява се складирането и изхвърлянето на излезли от употреба гуми по тротоари, улични платна, зелени площи, до съдовете за битов отпадък, разделно събиране и други обществени места. При констатирано нарушение ще бъдат налагани санкции в размер от 300 до 1 000 лв., съгласно действащата нормативна уредба. При отказ от собствениците на такива сервизи и центрове да приемат излезлите от употреба гуми от крайните потребители, ще бъде налагана имуществена санкция в размер от 3000 до 10 000 лв.", "date": "2018.11.01", "title": "Смолян: От 300 от 1000 лв. е глобата за складирането и изхвърлянето на излезли от употреба гуми по тротоари и улични платна в общината"}
{"url": "http://www.focus-news.net/news/2018/11/01/2585524/politsiyata-v-sliven-preduprezhdava-za-opiti-za-telefonni-izmami.html", "text": "Полицията в Сливен предупреждава, че на територията на дирекцията са засечени опити за телефонни измами, при които се използват действителни имена на полицейски служители. Това съобщиха от  ОДМВР-Сливен . \r\nИскането е за закупуване на ваучери за телефон от порядъка на 50-60 лева, които трябвало да бъдат изпратени на адрес в град София.  \r\nОДМВР-Сливен не изисква от граждани или от  учреждения закупуването на ваучери, или друга парична помощ при осъществяване на дейността си. Възможно е схемата да бъде променена, но искането на пари и ценности остава.", "date": "2018.11.01", "title": "Полицията в Сливен предупреждава за опити за телефонни измами"}
{"url": "http://www.focus-news.net/news/2018/11/01/2585516/proektobyudzhetat-na-nzok-za-2019-godina-beshe-priet-na-parvo-chetene-ot-komisiite-po-zdraveopazvane-i-byudzhet-i-finansi.html", "text": "Парламентарните комисии по здравеопазване и бюджет и финанси приеха на първо четене проектобюджета на НЗОК за 2019 година, предаде репортер на  Агенция „Фокус“ . „За“ гласуваха 11 народни представители от бюджетна комисия, а 8 бяха „против“. От здравна комисия 13 депутати бяха „за“, а 8 „против“.  \r\nОт Асоциацията на индустриалния капитал посочиха, че съзират в законопроекта воля за реформи, увеличаване на контрола и подобряване на качеството на здравеопазването. От Лекарския съюз изразиха принципна удовлетвореност от повишението на средствата в сектора. „Трябва да се елиминира възможността средствата по отделни пера да се прехвърлят към други с решение на Надзорния съвет. Това изкривява бюджета. Настояваме и за реален договорен процес“, заяви председателят на Лекарския съюз д-р Иван Маджаров. Българският зъболекарски съюз приветства увеличението на средствата за НЗОК за 2019 година. Българският фармацевтичен съюз определиха проектобюджета като балансиран и изразиха подкрепата си за приемането му. От Националната пациентска организация са против проектобюджета за следващата година. Председателят д-р Станимир Хасърджиев заяви: „Правят се промени в множество закони, без необходимото обществено обсъждане, в последния момент, заинтересованите страни не знаят достатъчно“.  За първи път през следващата година бюджетът за здравеопазване ще надхвърли 5 млрд. лева. Средствата за здравеопазване в бюджета ще бъдат 5,2 млрд. лева или 4,5% от БВП. Увеличението спрямо 2018 година е 547 млн. лева. Предвидени са близо 4,3 млрд. лева приходи и трансфери в бюджета на НЗОК за догодина, от които 2,8 млрд. лв. са приходи от здравноосигурителни вноски и 1,4 млрд. лв. са трансфери за здравно осигуряване. Общо текущите разходи са в размер на 4,2 млрд. лв., което представлява увеличение с 476,9 млн. лв. спрямо Закона за бюджета на Националната здравноосигурителна каса за 2018 г. Средствата за здравноосигурителни плащания са в размер на 4,1 млрд. лв., което представлява увеличение с 454 млн. лв. спрямо Закона за бюджета на Националната здравноосигурителна каса за 2018 г. 2,5 млрд. лева ще отпусне държавата за медицински дейности (за първична извънболнична медицинска помощ - 225 млн. лева; за специализирана извънболнична медицинска помощ - 250 млн. лева; за медико-диагностична дейност - 90 млн. лева; за болнична медицинска помощ - 2 млрд. лева). 167 млн. лева са предвидени за дентални дейности, а 1,2 млрд. лева за лекарства и медицински изделия. 160,4 млн. лева ще се дадат за здравноосигурителни плащания за медицинска помощ. Предвидено е всеки месец Министерството на здравеопазването да отпуска на НЗОК 43 млн. лева за разходи. През 2019 година здравната осигурителна вноска от 8% ще се запази. \r\nБиляна ИВАНОВА", "date": "2018.11.01", "title": "Проектобюджетът на НЗОК за 2019 година беше приет на първо четене от комисиите по здравеопазване и бюджет и финанси"}
{"url": "http://www.focus-news.net/news/2018/11/01/2585525/afp-koalitsiyata-raboti-za-deeskalirane-na-naprezhenieto-mezhdu-turtsiya-i-siriyskite-kyurdi.html", "text": "Оглавяваната от САЩ коалиция обяви в четвъртък, че работи за „деескалиране“ на сблъсъка между Турция и сирийските кюрди в Сирия, предава  AFP . \r\n„Ние разговаряхме и с Турция, и със „Сирийските демократични сили“ (СДС), за да деескалираме ситуацията“, заяви говорителят на коалицията полковник Шон Райън в „Туитър“. \r\nКакто отбелязва „Франс прес“, това се случва един ден, след като подкрепяните от САЩ сирийски кюрди са спрели офанзивата си в Източна Сирия заради турски обстрел срещу техни позиции. \r\nПревод и редакция:", "date": "2018.11.01", "title": "AFP: Коалицията работи за „деескалиране“ на напрежението между Турция и сирийските кюрди"}
{"url": "http://www.focus-news.net/news/2018/11/01/2585527/parvi-sluchai-na-infektsiya-s-virusa-na-afrikanska-chuma-po-svinete-sa-konstatirani-pri-chetiri-divi-praseta-v-oblast-dobrich.html", "text": "Първи случаи на инфекция с вируса на Африканска чума по свинете (АЧС) са констатирани при четири диви прасета в област Добрич. Те са отстреляни в ловно стопанство в землището на село Българево. Това съобщиха от пресцентъра на  Българската агенция за безопасност на храните . \r\nСъс заповед на изпълнителния директор на Българската агенция по безопасност на храните (БАБХ) д-р Дамян Илиев са наложени мерки за превенция и ограничаване разпространението на инфекцията в съответствие с действащото законодателство. Създадени са зони на ограничение, засилен е надзорът при дивите и сред популацията домашни свине.  \r\nБАБХ ще извършва постоянни клинични прегледи за Африканска чума по свинете при домашни свине и ще се вземат проби от всички умрели или показващи клинични признаци диви и домашни свине като изпълнение на Програмата за профилактика и надзор на болестта АЧС в България. Мерките при домашни свине са насочени към стриктни мерки за биосигурност с цел прекъсването на възможността за прехвърляне на заразата между дивата и питомната популация  свине в страната.  \r\nДнес се провежда заседание на Областната епизоотична комисия в гр. Добрич, на която ще бъдат обсъдени мерките за контрол, предотвратяване на разпространението и организацията по изпълнението им. \r\nБиосигурността на фермите е ключов фактор за предпазване на домашни прасета от навлизане на инфекция с вируса на АЧС. В тази връзка БАБХ напомня, че прасетата в стопанства „заден двор“ трябва да се отглеждат затворени и при засилена биосигурност, и да нямат контакт с диви прасета.", "date": "2018.11.01", "title": "Първи случаи на инфекция с вируса на Африканска чума по свинете са констатирани при четири диви прасета в област Добрич"}
{"url": "http://www.focus-news.net/news/2018/11/01/2585513/varna-drastichno-e-namalyal-broyat-na-karutsite-v-oblastta-obzor.html", "text": "Драстично е намалял броят на каруците, регистрирани на територията на 12-те общини във Варненска област, показва проверка на  Радио „Фокус”- Варна . През последната година в региона няма регистрирани инциденти, предизвикани от неправилното движение на пътни превозни средства с животинска тяга, съобщи началникът на сектор „Пътна полиция” гл. инспектор Петко Камбуров. Най-често пътнотранспортните произшествия с каруци настъпват заради липсата на светлоотразители, не са редки случаите на пътни инциденти поради неправилното им движение на пътя и неправилния превоз на пътниците в тях. Пътните превозни средства, теглени от животинска тяга, ще бъдат във фокуса на първия етап на акция „Зима“, която стартира днес във Варна, допълни гл. инспектор Петко Камбуров. В рамките на град Варна е забранено използването на превозни средства с животинска тяга. Това каза зам.-кметът на града Тодор Иванов. По думите му забраната е естествена, защото пътната инфраструктура е претоварена с моторни превозни средства, а и животните не са в състояние да бъдат контролирани на сто процента. Ако има такива, те са в нарушение и съответно инспекторите от Общината и Областната дирекция на МВР по Наредбата за обществения ред имат правомощия да налагат актове за извършени нарушения. В съставните села на Варна придвижването с каруци е възможно, но там отглеждането на животните става по определен ред. Най-често каруци се срещат в районите на циганските махали във Владиславово и Младост. През последните години на територията на район „Владиславово“ във Варна се наблюдава сериозно намаление на броя на пътните превозни средства с животинска тяга, подчерта кметът Николай Костадинов и допълни, че обикновено каруците пребивават основно в горския фонд над махалата. Въпреки забраната коне и каруци се срещат и в района под училище „Иван Рилски“, посочи районният кмет на „Младост“ Христо Христов.  \r\nВ населените места на областта движението на пътни превозни средства с животинска тяга е регламентирано в правилници и наредби. Движението на коли с животинска тяга на територията на  община Суворово  е забранено за времето от 23.00 до 7.00 часа за периода от ноември до март. Собствениците на превозни средства с животинска тяга се задължават да ги поддържат в изправност, да не допускат употребата им от малолетни и разпиляване на материали при превозването. Водачите на превозни средства с животинска тяга са длъжни да вземат мерки за недопускане на замърсявания с животинска тор е записано и в наредбата за обществения ред на територията на  община Аксаково . За нарушителите глобата е в размер на 30 до 100 лева. Сериозно е намалял броят на каруците и на територията на  община Бяла , съобщи кметът Анастас Трендафилов. „Не останаха хора, които да гледат животни и да впрягат каруци“, отбеляза кметът. Движението на каруци и в  община Вълчи дол  намалява в последните години. Санитарен и ветеринарен контрол по отношение на конете се извършва от органите на Областната дирекция по безопасност на храните във Варна. „Не са регистрирани инциденти с каруци на територията на  община Провадия “, заяви кметът Филчо Филев. По думите му в града рядко се срещат пътни превозни средства, теглени от животинска тяга, но на територията на 24-те населени места има такива. Той не посочи колко точно са официално регистрираните каруци. Състезания и инциденти с каруци не са регистрирани и на територията на община Аврен, заяви кметът Емануил Манолово. Няма регистрирани каруци на територията на  община Белослав . Кметът инж. Деян Иванов посочи, че в миналото по третокласната пътна мрежа има регистрирани няколко тежки инцидента с каруци, като основната причина за възникването им е липсата на сигнализация на превозното средство. По отношение на ползването на ферибота, който прекосява канала и свързва двете страни на Белослав, има правила за превозните средства с животинска тяга, свързани с мерки за недопускане на замърсявания с животинска тор.", "date": "2018.11.01", "title": "Варна: Драстично е намалял броят на каруците в областта (ОБЗОР)"}
{"url": "http://www.focus-news.net/news/2018/11/01/2585531/plovdiv-trima-novi-prokurori-vstapiha-v-dlazhnost-v-rayonnata-prokuratura.html", "text": "Трима нови прокурори – Деница Иванова, Кремена Роглекова и Веселина Николова встъпиха в длъжност в Районна прокуратура-Пловдив днес. Това съобщиха за  Радио „Фокус“- Пловдив . Те са назначени с решение на Висшия съдебен съвет след участие в конкурс за първоначално назначаване. В присъствието на Румен Боев, зам.-апелативен прокурор на гр. Пловдив, Румен Попов, окръжен прокурор, Чавдар Грошев, районен прокурор, и прокурорите от Районна прокуратура, новите магистрати положиха тържествената клетва и подписаха клетвения лист, съгласно разпоредбите на чл. 156 и чл. 157 от Закона за съдебната власт. „Утвърждавайте добрите практики в професията, спазвайте върховенството на закона, желая ви кураж в работата и успешна кариера“, обърна се към новите магистрати районният прокурор Чавдар Грошев. Той официално ги представи пред колегите им. Деница Иванова е завършила „Право“ в Югозападния университет „Неофит Рилски“ в гр. Благоевград, работила е като съдебен помощник в Софийски градски съд, Кремена Роглекова е завършила “Право” в Софийския университет „Св. Климент Охридски“, работила е като старши разследващ полицай в 4 РУ на МВР-Пловдив и Веселина Николова е завършила „Право“ в Пловдивския университет „Паисий Хилендарски“, работила е като старши разследващ полицай в сектор „Икономическа полиция“ към ОД на МВР-Пловдив.", "date": "2018.11.01", "title": "Пловдив: Трима нови прокурори встъпиха в длъжност в Районната прокуратура"}
{"url": "http://www.focus-news.net/news/2018/11/01/2585532/stara-zagora-traditsionnite-za-denya-na-buditelite-kraevedski-cheteniya-se-sastoyaha-v-kazanlak.html", "text": "Краеведски четения в Деня на народните будители – 1 ноември се проведоха в Мултимедийната зала на Исторически музей „Искра“, предаде кореспондент на  Радио „Фокус“ . В началото на краеведската проява бяха връчени дарителски свидетелства на дарители дали ценни експонати за фондовете на отдел „Етнография“ на музея. Сред множеството доклади по време на четенията бяха и „Наследството на Иван Енчев – Видю в културните институции в Казанлък“ на Веселина Маринова и „Участието на 56-и пехотен полк във войната срещу Сърбия през 1915 година“ на директора на Национален парк – музей „Шипка – Бузлуджа“ Чавдар Ангелов. \r\nВеселина Маринова поясни, че проучването за наследството на Иван Енчев – Видю включва работа с фондовете на четири културни института в Казанлък – Исторически музей „Искра“, Художествената галерия, Библиотека „Искра“ и Литературно – художествен музей „Чудомир“. Като обем то обхваща всички дейности, с които се е занимавал Видю, включително приложни и изящни изкуства,и етнграфска дейност. „ Идеята тръгна от една дописка на Чудомир, в която той след смъртта на Видю обяснява, какво е дарил на тогавашната Ученолюбива дружина „Искра“. След разделянето на дружината на отделни културни институти, това наследство е разпределено във фондовете на всеки един от тях. Идеята беше, поне виртуално, да бъде събрано на едно място. В процеса на проучване са открити и неща от по – стари дарения на Видю“.  \r\nЧавдар Ангелов поясни, че интересът му специално към тази военна част е породен от факта, че резервистките полкове, тези, които са били формирани само по време на мобилизация на българската армия през Първата световна война основно, досега не са били обект на специален научен интерес от професионалните историци или краеведите. „А в тези войскови части на общо основание с всички останали са служили и по-възрастните набори мъже, които са подлежали на военна служба. Усилията, които те са полагали за постигане на българския национален идеал не са по-малки от тези на 23 пехотен шипченски полк, 10 родопски пехотен полк и всички онези кадрови части, които са се превълнали в емблеми на по – големте градове.“ \r\nСред участниците в краеведските четения бяха и проф. Иван Иванов, д-р Косьо Зарев, д-р Мариана Минкова, проф. Иван Танев, и др. По традиция изнесените доклади ще бъдат събрани в специален свитък, който издава Исторически музей „Искра“. \r\nОрганизатори на Краеведските четения, превърнали се в традиция за Казанлък са Община Казанлък, Краеведско дружество „Иван Енчев – Видю“, Исторически музей „Искра“ и Библиотека „Искра“. \r\nСлавяна ГАЙДАРОВА", "date": "2018.11.01", "title": "Стара Загора: Традиционните за Деня на будителите Краеведски четения се състояха в Казанлък"}
{"url": "http://www.focus-news.net/news/2018/11/01/2585521/burgas-sadat-okonchatelno-ostavi-v-aresta-mazha-obvinen-v-porachitelstvoto-na-palezha-pred-vhodnata-vrata-na-zhurnalista-borislav-penkov.html", "text": "Съдът окончателно остави в ареста мъжа, обвинен в поръчителството на палежа пред входната врата на журналиста Борислав Пенков, предаде репортер на  Радио „Фокус“ – Бургас . Днес бе гледана мярката за неотклонение на обвиняемия в поръчителството на палежа, като окръжният съд в Бургас реши да го остави в ареста окончателно с мотивите, че става въпрос за личност с утвърдени престъпни навици. \r\nМария КУРТЕВА", "date": "2018.11.01", "title": "Бургас: Съдът окончателно остави в ареста мъжа, обвинен в поръчителството на палежа пред входната врата на журналиста Борислав Пенков"}
{"url": "http://www.focus-news.net/news/2018/11/01/2585530/blagoevgrad-kmetat-d-r-atanas-kambitov-razporedi-speshen-remont-na-tri-ulitsi-v-kvartal-strumsko.html", "text": "Кметът на Благоевград д-р Атанас Камбитов разпореди да започне спешна подготовка за есенно-зимния период на улици на земна основа. Това съобщиха от  пресцентъра на Община Благоевград.  Ремонтите започват от улиците „Кресна“, „Заря“ и „Питу Гули“ в квартал „Струмско“. По продължението им ще бъде положен фрезован материал, за да могат да бъдат изравнени. Трите улици никога не са били асфалтирани. В момента се извършват отчуждителни мероприятия и след приключването им ще бъдат заложени за цялостно изграждане. От 2012 година до този момент, голяма част от улиците в квартал „Струмско“ бяха благоустроени, бяха  изградени тротоари и осветление. Паралелно с това, Община Благоевград работи и върху изграждане на инфраструктура в IV микрорайон, където улиците също са на земна основа. По инициатива на кмета д-р Атанас Камбитов, в квартала бяха узаконени  незаконните жилищни кооперации, с което бяха решени проблеми, стоящи десетки години пред живеещите в района.", "date": "2018.11.01", "title": "Благоевград: Кметът д-р Атанас Камбитов разпореди спешен ремонт на три улици в квартал „Струмско“"}
{"url": "http://www.focus-news.net/news/2018/11/01/2585533/sliven-politsiyata-v-grada-predupredi-za-zasecheni-opiti-za-telefonni-izmami.html", "text": "Полицията в Сливен предупреди, че на територията на дирекцията са засечени опити за телефонни измами, при които се използват действителни имена на полицейски служители. От  Областната дирекция на МВР – Сливен  съобщиха, че искането е за закупуване на ваучери за телефон от порядъка на 50-60 лева, които трябвало да бъдат изпратени на адрес в град София. ОДМВР-Сливен не изисква от граждани или от учреждения закупуването на ваучери, или друга парична помощ при осъществяване на дейността си. Възможно е схемата да бъде променена, но искането на пари и ценности остава.", "date": "2018.11.01", "title": "Сливен: Полицията в града предупреди за засечени опити за телефонни измами"}
{"url": "http://www.focus-news.net/news/2018/11/01/2585534/ministar-mladen-marinov-shte-provede-rabotna-sreshta-s-kmetove-ot-oblast-stara-zagora-na-2-noemvri.html", "text": "Министърът на вътрешните работи Младен Маринов ще проведе на 2 ноември (петък) в Стара Загора работна среща с кметове на населени места от областта. Тема на разговорите ще бъде взаимодействието между местната власт и полицията при обезпечаване на обществения ред и сигурността. Това съобщиха от пресцентъра на  МВР . \r\nРаботната среща, която ще се проведе в сградата на областната управа, започва в 13.00 часа. След края на разговорите е предвиден брифинг, очаква се той да започне към 15.00 часа.", "date": "2018.11.01", "title": "Министър Младен Маринов ще проведе работна среща с кметове от област Стара Загора на 2 ноември"}
{"url": "http://www.focus-news.net/news/2018/11/01/2585536/d-r-emil-kabaivanov-kmet-na-karlovo-tryabva-da-tarsim-duhovnata-stabilnost-v-korenite-si-da-poznavame-istoriyata-ezika-i-literaturata-si.html", "text": "Трябва да търсим духовната стабилност в корените си, да познаваме историята, езика и литературата си.  Това каза за дневния блок „Добър ден“ на  Радио „Фокус“  кметът на Карлово д-р Емил Кабаиванов, по случай денят на народните будители. Той каза още, че на днешния ден се прекланяме пред хората, отдали живота си за отечеството. Според него разговорите за миналото, настоящето и бъдещето на България трябва да присъстват в ежедневието ни. „Нашите предци бяха велики и остават такива в очите ни. Те успяха да защитят България, когато беше притискана от юг, от запад и от север от велики империи. България се бореше с над 20 нации, за да се защити. По време на Първата световна война всички се уплашиха, че страната ни може да стане най-голямата държава на Балканския полуостров, в югоизточна Европа и фактор в Европа и света. Факт е, че дадохме жертви, но и показахме, че България е фактор, който никога не трябва да бъде пренебрегван“, каза той. Емил Кабаиванов каза още, че без отечеството си сме загубени в глобалния свят. Според него съвременните будители не се откриват в днешната политическа класа. Въпреки това трябва да се помага на хората, които правят повече за общото, отколкото за себе си, добави той.", "date": "2018.11.01", "title": "Д-р Емил Кабаиванов, кмет на Карлово: Трябва да търсим духовната стабилност в корените си, да познаваме историята, езика и литературата си"}
{"url": "http://www.focus-news.net/news/2018/11/01/2585539/iag-regionalnite-direktsii-po-gorite-v-ruse-veliko-tarnovo-berkovitsa-i-plovdiv-sa-ustanovili-nezakonna-sech-sahranenie-i-transportirane-na-darvesina.html", "text": "Незаконна сеч, съхранение и транспортиране на дървесина са установили служители на РДГ - Русе, Велико Търново, Берковица и Пловдив. Това съобщиха от пресцентъра на  Изпълнителната агенция по горите  (ИАГ). \r\nВ горски територии, стопанисвани от Държавно ловно стопанство – Каракуз, служители на Регионална дирекция по горите – Русе са констатирали сеч, за която не е издадено позволително и дърветата не са били маркирани. Добитата незаконно дървесина, наредена на фигури на място, е била в размер на 59,20 пространствени куб. м. Същата е иззета, а за случая е уведомена Районна прокуратура - Дулово.\t Задържани са в землището на с. Нова Черна, общ. Тутракан, товарен автомобил и превозваните с него 6 кубика немаркирана и непридружена с превозен билет дървесина. Образувано е досъдебно  производство. \r\nБлизо 60 кубика дърва за огрев, немаркирани и непридружени с превозен билет, са установили служителите на РДГ – Велико Търново, РУП – Павликени и ДГС – Болярка. Незаконната дървесина е констатирана при извършената на 31 октомври 2018 г. съвместна проверка на седем частни адреса в гр. Павликени, като само в един количеството й е било над 20 кубика. Служителите на Регионалната дирекция по горите са съставили на нарушителите 6 акта по Закона за горите. Образувани са досъдебни производства. Незаконно съхраняваната дървесина е задържана. \r\nГорски инспектори на РДГ – Берковица задържаха 54 пр. куб. м дърва за огрев, немаркирани с контролна горска марка и непридружени с превозен билет, при извършване на проверка в землището на с. Митровци, общ. Чипровци. Задържан е и товарен автомобил, на който е била натоварена част от дървесината. По случая е образувано досъдебно производство. \r\nНа 31.10.2018г. горски инспектори от Регионална дирекция по горите – Пловдив, съвместно с органите на МВР, екипи от Сектор „Специализирани полицейски сили” - Пловдив и служители на ДГС Хисар, извършиха масирани проверки по спазване разпоредбите на Закона за горите. Акцията се проведе на територията на с. Дълго поле, с. Ръжево конаре, с. Долна махала и с. Бегово – Община Калояново, с. Красново и с. Кръстевич – Община Хисар. Проверени са 88 частни имота. Съставени са 9 акта за установяване на нарушения на Закона за горите за съхранение на незаконно добита дървесина. \r\nВ базите за съхранение на незаконно добити материали са задържани 30.5 куб. м дърва за огрев от дъб, акация, топола и върба. Преписките са изпратени в Районна прокуратура за проверка. \r\nПри извършена проверка по сигнал за незаконна сеч е установено, че по пътека между х. Свобода и х. Преспа в землището на с. Манастир е извършена сеч на 81 броя немаркирани в основата дървета в горска територия, стопанисвана от горска кооперация. Територията граничи с туристическата пътека между хижите, като същата съвпада със съществуващ тракторен път. Установено е от интернет базираната система на ИАГ, че няма издавани позволителни за сеч. В момента на проверката на мястото е нямало лица и незаконно отсечената дървесина не е била налична на терена. \r\nНезаконно добитата дървесина възлиза на 95 плътни куб. м обла строителна дървесина от смърч и 9 плътни куб. м дърва от смърч и бук. \r\nЗа нарушението са уведомени органите на МВР.", "date": "2018.11.01", "title": "ИАГ: Регионалните дирекции по горите в Русе, Велико Търново, Берковица и Пловдив са установили незаконна сеч, съхранение и транспортиране на дървесина"}
{"url": "http://www.focus-news.net/news/2018/11/01/2585537/sliven-kmetat-stefan-radev-i-zamestnik-kmetovete-pepa-chilikova-i-stoyan-markov-se-sreshtnaha-s-novonaznacheni-uchiteli-v-obshtinata.html", "text": "Кметът на Сливен Стефан Радев и заместник-кметовете Пепа Чиликова и Стоян Марков се срещнаха с новоназначени учители от община Сливен. Това съобщиха от пресцентъра на  Община Сливен . „Радвам се, че имам възможност лично да ви поздравя за празника – Деня на народните будители. Пожелавам ви да чувствате удовлетворение от това, което правите. Разчитаме на вашата подкрепа”, заяви в разговора си с учителите кметът Стефан Радев. Той изрази надежда, че скоро училища от Сливен ще успеят да се наредят сред първите 20 от националното външно оценяване. От своя страна педагозите споделиха за все по-голямото влияние на новите технологии сред децата, че работата с тях не е лесна, но пък е зареждаща което е много ценно за тях. Всеки от тях сподели своите впечатления и предизвикателства, свързани с предмета им на преподаване. Първата среща на кмета с новоназначени учители се е състояла през 2016 г. по повод Деня на народните будители.", "date": "2018.11.01", "title": "Сливен: Кметът Стефан Радев и заместник-кметовете Пепа Чиликова и Стоян Марков се срещнаха с новоназначени учители в общината"}
{"url": "http://www.focus-news.net/news/2018/11/01/2585538/okrazhna-prokuratura-yambol-predade-na-sad-rumanski-grazhdanin-podsadim-za-upravlyavane-na-kamion-sled-upotreba-na-alkohol-i-davane-na-podkup-na-politseyski-sluzhitel.html", "text": "Окръжна прокуратура – Ямбол предаде на съд румънския гражданин Йон М. Той е подсъдим за това, че на 9 септември 2018г. на ГКПП „Лесово“ – трасе изход от Република България, след употреба на алкохол, управлявал състав от моторни превозни средства, включващ влекач  и прикачено полу-ремарке, с 1,35 промила концентрация на алкохол в кръвта си, установена по надлежния ред с протокол за химическо изследване. Това съобщиха от  Окръжна прокуратура - Ямбол .  \r\nТой е обвинен и за това, че на същите дата и място дал подкуп – пари в банкноти на стойност 200 евро на длъжностно лице, заемащо отговорно служебно положение - полицейски служител, за да не извърши действие по служба - да не съставя акт срещу него за установяване на административно нарушение, за установено от него нарушение на Закона за движение по пътищата – престъпление по чл.304а, вр. чл.304, ал.1 от НК. \r\nОкръжен съд – Ямбол е насрочил заседанието си за 02.11.2018г.", "date": "2018.11.01", "title": "Окръжна прокуратура – Ямбол предаде на съд румънски гражданин, подсъдим за управляване на камион след употреба на алкохол и даване на подкуп на полицейски служител"}
{"url": "http://www.focus-news.net/news/2018/11/01/2585529/sliven-kotel-chestva-svoya-praznik-v-denya-na-narodnite-buditeli.html", "text": "Със света литургия, тържествено заседание на общинския съвет и церемония с възстановка на моменти от възрожденската история Котел отбеляза своя празник на 1 ноември, Деня на народните будители. Това съобщиха от  Областна администрация – Сливен . „През последната година Котел успя да привлече над 8 млн.лева от Европейския съюз за значими инфраструктурни проекти, които ще подобрят условията за живот в общината. Започнаха дългоочаквани от хората позитивни промени“, заяви в приветствието си към съветниците областният управител Чавдар Божурски, който бе гост на празничните събития. Той поздрави екипа на общината за положените усилия. Пожела позитивните промени да продължат. Призова местната власт и обществеността да изпълнят дълга си към децата, като върнат необхванатите в училище и ги задържат в образованието. „Това е най-важната инвестиция в бъдещето“, каза областният управител и пожела на котленци да са здрави, упорити и сплотени, водени от тази кауза.На тържественото заседание на общинския съвет по покана на председателя Христина Чолакова ученици от СУ „Г.С.Раковски“ представиха поетичен рецитал по мотиви на популярна народна песен за идването на Индже войвода в Котел. Кметът Коста Каранашев отбеляза, че предстои сериозна работа по одобрените европроекти. „Но трябва да издържим и да продължим по този градивен път“, заяви той и подчерта, че през изминалите три години е била изпълнена заложената програма за целия мандат. Почетен плакет на общината кметът връчи на Стефка Съботинова за приноса й в популяризирането на традиционните занаяти, за идеите и деятелността й в създаването и утвърждаването на фестивала на котленския килим. На площада бяха поднесени цветя пред паметника на Георги Раковски. Гости на празника бяха още директорът на ОД на МВР ст. комисар Димитър Величков, началникът на ТД на ДАНС Николай Чиликов, зам.-областният управител Димитринка Петкова, кметове и кметски наместници.", "date": "2018.11.01", "title": "Сливен: Котел чества своя празник в Деня на народните будители"}
{"url": "http://www.focus-news.net/news/2018/11/01/2585518/milena-nedeva-kmet-na-kaspichan-nespazvane-na-naredba-1-e-nay-chestiyat-problem-po-otnoshenie-na-dvizhenieto-na-karutsi-v-rayona.html", "text": "Неспазване на Наредба 1 е най- честият проблем по отношение на движението на каруци в района, каза пред  Радио „Фокус“- Шумен  Милена Недева, кмет на община Каспичан. „Не съм виждала необозначени или нерегистрирани каруци, може би им и такива, но проблемът е, че не се спазва Наредбата и много често се движат по пътищата  без т. нар. „престилка“, която се поставя между каруцата и животното. Включително и тази сутрин имаше замърсяване по главния път, което е изключително неприятно“, каза Милена Недева. Тя посочи, че когато успеят да установят нарушителя, той бива санкциониран съгласно Наредба 1. Като цяло броят на каруците на територията на общината намаля с годините, повече регистрирани превозни средства с животинска тяга има в три населени места. Най-често движението на каруци се забелязва в райони с горски фонд или обработваеми земеделски площи. \r\nИвелина ИВАНОВА", "date": "2018.11.01", "title": "Милена Недева, кмет на Каспичан: Неспазване на Наредба 1 е най- честият проблем по отношение на движението на каруци в района"}
{"url": "http://www.focus-news.net/news/2018/11/01/2585528/ministar-temenuzhka-petkova-pri-lipsa-na-seriozni-korektsii-nyama-prechka-protsedurata-za-investitor-na-aets-belene-da-bade-obyavena-do-kraya-na-godinata-ili-v-nachaloto-na-sledvashtata.html", "text": "Ако няма някакви сериозни корекции, които се налагат, няма пречка до края на годината или в началото на следващата година процедурата за избор на стратегически инвеститор за АЕЦ „Белене“ да бъде обявена. Това каза министърът на енергетиката Теменужка Петкова на заседание на Комисията по енергетика, предаде репортер на  Агенция „Фокус“ . „За да стане възможно час по-скоро да разберем каква би била съдбата на един такъв проект“, посочи тя. „Днес съм информирала председателя на парламента Цвета Караянчева и председателя на Комисията по енергетика Делян Добрев, че процедурата за избор на стратегически инвеститор за АЕЦ „Белене“ е разработена. Срокът беше до 31 октомври“, обясни Теменужка Петкова. „Надявам се в рамките на следващата седмица да може да представя процедурата първо пред Министерски съвет, който също взима решение“, коментира тя. „На разположение съм, когато депутатите ме повикат, да я представя в парламента“, заяви енергийният министър и допълни, че министерството ще се съобрази с корекциите, които депутатите смятат, че трябва да се направят. \r\nБиляна ИВАНОВА", "date": "2018.11.01", "title": "Министър Теменужка Петкова: При липса на сериозни корекции няма пречка процедурата за инвеститор на АЕЦ „Белене“ да бъде обявена до края на годината или в началото на следващата"}
{"url": "http://www.focus-news.net/news/2018/11/01/2585541/angela-merkel-ukrayna-i-germaniya-rabotyat-savmestno-nad-sazdavaneto-na-mirotvorcheska-misiya-v-donbas.html", "text": "Германският канцлер Ангела Меркел подчертава необходимостта от създаване на миротворческа мисия на ООН за постигането на мир в Донбас, съобщава  УНИАН . \r\nКакто предава кореспондент на украинската агенция, Меркел е заявила това на съвместна пресконференция с президента на Украйна Петро Порошенко. \r\n„От времето на революцията на достойнството, германско-украинските отношения се разшириха. Германия е един от най-близките партньори на Украйна и ние се обявяваме за териториална цялост и това Украйна сама да определя собственото си бъдеще“, подчерта германският канцлер. \r\nОсвен това тя заяви, че Берлин и Киев си сътрудничат тясно в рамките на Минския преговорен формат за разрешаване на ситуацията в Донбас. \r\n„И това, от една страна, също обнадеждава. За съжаление, няма стабилно примирие и на разделителната линия загиват войници и ние трябва да увеличим усилията си, касаещи се до разделителната зона. Ние говорихме също и за това днес“, отбеляза още Меркел. \r\n„Ние, също така, работим над това да създадем мисия на ООН за постигане на мир“, подчерта германският канцлер. \r\nУНИАН припомня, че на 26 септември министърът на външните работи на Украйна Павел Климкин заяви, че Украйна, САЩ, Германия и Франция вече отдавна са подготвили съвместна проекторезолюция в Съвета за сигурност на ООН за разполагане на миротворчески сили в Донбас. По неговите думи, страните ще внесат за разглеждане тази резолюция в Съвета“. \r\n„Кога ще го направим? Това ще бъде именно резолюция от всички нас. За това е нужно да продължим да натискаме Русия, тъй като в момента тя се опитва да се бори с всички сили срещу истинска миротворческа операция“, отбеляза Климкин. \r\nПревод и редакция:", "date": "2018.11.01", "title": "Ангела Меркел: Украйна и Германия работят съвместно над създаването на миротворческа мисия в Донбас"}
{"url": "http://www.focus-news.net/news/2018/11/01/2585544/veliko-tarnovo-natsionalen-konkurs-svetiyat-pat-550-g-ot-vrashtane-moshtite-na-sv-yoan-rilski-ot-tarnovo-v-rilskiya-manastir-obyaviha-v-grada.html", "text": "Национален конкурс „Светият път – 550 г. от връщане мощите на св. Йоан Рилски от Търново в Рилския манастир“ обявиха във Велико Търново. Той е за есе, снимка, отличен знак, символ или емблема и се посвещава на 550 годишнина от връщане мощите на св. Йоан Рилски Чудотворец от Търново в Рилския манастир. Това съобщи Евгени Коев, преподавател в  Професионалната гимназия по туризъм „Д-р Васил Берон“ и основен инициатор на кампанията, предаде репортер на  Радио „Фокус“ – Велико Търново . Освен училището в организацията на конкурса се включват и Туристическо дружество „Академик – ВТУ“ и Сдружение Клуб за пешеходен туризъм и туристически спортове „Трапезица-1909″. „Не случайно обявяваме конкурса именно на празника на небесния покровител на българския народ св. Йоан Рилски. Неговите мощи пребивават в средновековния Търновград от 1195 до 1469 г. Той е и първият небесен покровител на старата българска столица“, посочи Евгени Коев. Той подчерта, че в конкурса могат да участват всички желаещи деца, ученици, студенти и граждани, живеещи в страната и чужбина, имащи отношение към конкурсната тема. Ще бъдат обособени три възрастови групи, като всеки участник ще може да представи най-много две творби в отделните раздели. Първата възрастова група е до 15-годишна възраст, втората – 15-18-годишна възраст, и третата над 18 годишна възраст. Конкурсът се реализира в три раздела – изобразително изкуство, литература и фотография. Евгени Коев съобщи, че  във всеки раздел и всяка възрастова група ще бъдат раздадени награди за 1-во, 2-ро и 3-то място. Предвидена е и специална награда за отличителен знак, както и поощрителни награди. Всички участничи при заявено желание ще получат сертификат за участие в конкурса. Крайният срок за подаване на творбите е 14.11.2019 г. – денят на почитане паметта на св. Константин-Кирил Философ. Журито, под председателството на проф. Пламен Павлов, ще обяви имената на наградените участници от съответните раздели на 27 февруари 2019 г. – денят на духовното Освобождение на българския народ и обявяване на Българската Екзархия – на електронните страници на ПГТ „Д-р Васил Берон“ и във фейсбук групата „Светият път -550 г. от връщане мощите на св. Йоан Рилски от Търново в Рилския манастир“. „Награждаването на участниците в Националния конкурс „Светият път – 550 г. от връщане мощите на св. Йоан Рилски от Търново в Рилския манастир“ ще бъде на 1 юли 2019 г. – денят, в който се чества връщането на мощите на св. Йоан Рилски от Търново в Рилския манастир – след празнична св. литургия в Катедралния храм „Рождество на Пресвета Богородица“ в град Велико Търново. В същия ден ще тръгне Поклонническият пешеходен поход „Светият път“ от град Велико Търново към Рилския манастир. „Литературните творби ще обогатят познанието и представяне на забележителностите свързани със живота, името и паметта за св. Йоан Рилски“, посочи Евгени Коев. Той допълни, че след оценка от специалисти отличените творби ще бъдат публикувани в електронен вариант на официалните платформи на проявата в интернет. Победилите в конкурса фотографски и художествени творби ще бъдат представени в открита изложба, посветена на 550 г. от връщане мощите на св. Йоан Рилски в Изложбени зали „Рафаел Михайлов“ в град Велико Търново през месец април 2019 година, както и в други градове по маршрута на „Светият път“. Спечелилият надпреварата за отличителен знак символ ще бъде поставен на табели по целият поклоннически маршрут. \r\nНадежда КРЪСТЕВА", "date": "2018.11.01", "title": "Велико Търново: Национален конкурс „Светият път – 550 г. от връщане мощите на св. Йоан Рилски от Търново в Рилския манастир“ обявиха в града"}
{"url": "http://www.focus-news.net/news/2018/11/01/2585545/kyustendil-udalzhen-e-srokat-na-vavedenata-vremenna-organizatsiya-na-dvizhenie-po-patya-mezhdu-selata-smolichano-pelatikovo.html", "text": "Удължен е срокът на въведената временна организация на движение по пътя между селата Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Срокът е до 30 януари 2019 година. Поради пропадане на част от пътното тяло в два участъка движението е ограничено за товарни автомобили над 3,5 тона. Обходният маршрут е Згурово – Неделкова Гращица – Невестино – Ваксево и обратно. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.11.01", "title": "Кюстендил: Удължен е срокът на въведената временна организация на движение по пътя между селата Смоличано – Пелатиково"}
{"url": "http://www.focus-news.net/news/2018/11/01/2585543/iag-47-kubika-nezakonna-darvesina-sa-zadarzhani-pri-proverki-ot-sluzhiteli-po-gorite-i-direktsiya-zhandarmeriya.html", "text": "Съвместни акции от служители на Изпълнителна агенция по горите, дирекция „Жандармерия“, регионални дирекции по горите и горски стопанства срещу нарушения на горското законодателство бяха проведени на територията на държавни горски стопанства Враца, Лесидрен и Ихтиман. Това съобщиха от пресцентъра на  Изпълнителната агенция по горите  (ИАГ).\t \r\nВ рамките на едно денонощие в землищата на гр. Бяла Слатина, с. Враняк и с. Габаре, Община Бяла Слатина, бяха задържани 5 моторни превозни средства и 17 пространствени куб. м. дървесина. Срещу нарушителите са образувани три досъдебни производства и две лица са задържани за 24 часа в РУП на МВР Бяла Слатина. \r\nВ землището на с. Кирчево, Община Угърчин, в регистрирани обекти за складиране преработка и търговия е установено наличие на немаркирана и без превозен билет дървесина. При последващите проверки от служителите на РДГ - Ловеч, са установени 10 пространствени куб. м. незаконна дървесина, нефункционираща система за видеонаблюдение и големи разлики между постъпилата и експедирана дървесина. Със заповед на директора на РДГ - Ловеч, дейността и в двата обекта е преустановена и дървесината е задържана. За случая е сигнализирана Районна прокуратура Ловеч.  \r\n20 пространствени куб. м. дървесина, немаркирана и без превозен билет е задържана в землището на с. Веринско, община Ихтиман.", "date": "2018.11.01", "title": "ИАГ: 47 кубика незаконна дървесина са задържани при проверки от служители по горите и дирекция „Жандармерия“"}
{"url": "http://www.focus-news.net/news/2018/11/01/2585546/tsveta-karayancheva-predsedatelyat-na-ns-deloto-na-nashite-buditeli-knizhovnitsi-i-revolyutsioneri-tryabva-da-pazim-v-sartseto-si.html", "text": "Делото на нашите будители, книжовници и революционери трябва да пазим в сърцето си. Това каза за дневния блок на  Радио „Фокус“   председателят на НС Цвета Караянчева по повод Денят на Народните будители. Тя добави, че делото на будителите трябва да се запази, за да може да се предаде на идните поколения, поемащи управлението на държавата. По думите й те трябва да помнят миналото, за да имат сили да градят бъдещето. „Всеки един от нас трябва да бъде будител, трябва да изкараме спящите хората, изпаднали в летаргия, да ги разбудим, да им изкрещим в лицата, че трябва да бъдат активни, че трябва да бъдат позитивни. Имаме понякога една такава черта – мрънкаме за всичко. Нима на нашите просветители, будители им е било по-лесно в годините назад? Напротив, живели са по-трудно. Сега ние сме привилегировани, живеем в свят със своята сложност и притеснения, но пък свободни, а свободата не може да се замени с нищо“, добави председателят на НС. Цвета Караянчева каза още, че народът ни трябва да бъде бдителен и непримирим, че трябва заедно да се гради бъдеще, а това става с будните и смели хора.", "date": "2018.11.01", "title": "Цвета Караянчева, председателят на НС: Делото на нашите будители, книжовници и революционери трябва да пазим в сърцето си"}
{"url": "http://www.focus-news.net/news/2018/11/01/2585549/stara-zagora-na-izvanredno-zasedanie-obshtinskiyat-savet-v-kazanlak-prie-vatreshni-pravila-za-organizatsiyata-i-reda-za-proverka-na-deklaratsii-za-ustanovyavane-na-konflikt-na-interesi.html", "text": "На извънредно заседание Общинският съвет в Казанлък прие вътрешни правила за организацията и реда за проверка на декларации за установяване на конфликт на интереси, предаде кореспондент на  Радио „Фокус“ . Предложението бе внесено от  председателя на ОбС Николай Златанов,  ден преди редовното заседание на местния парламент  миналата седмица, във връзка с изискванията на Наредбата за организацията и реда за извършване на проверка на декларации и за установяване на конфликт на интереси. На предходното заседание приемането на внесените от  Златанов Вътрешни правила бе отложено по предложение на общинския съветник Николай Ибушев, който заяви, че е редно приемането на подобни правила да стане след подробно запознаване на общинските съветници с документите. Според приетите правила,  подаването на декларации се отнася и до кметски наместници и секретари на общини. Те трябва да подават декларации по чл. 35, ал.1, т.1-4 на ЗПКОНПИ, които да бъдат проверявани по реда и начина, определен във Вътрешните правила. \r\nСлавяна ГАЙДАРОВА", "date": "2018.11.01", "title": "Стара Загора: На извънредно заседание Общинският съвет в Казанлък прие вътрешни правила за организацията и реда за проверка на декларации за установяване на конфликт на интереси"}
{"url": "http://www.focus-news.net/news/2018/11/01/2585535/pg-na-bsp-nyama-da-podkrepi-proektobyudzheta-na-doo-za-2019-godina.html", "text": "Няма да подкрепим проектобюджета за държавното обществено осигуряване за 2019 година. Това каза депутатът от ПГ на БСП Георги Гьоков в дебатите по проектобюджета на ДОО за 2019 година на съвместното заседание на комисиите по бюджет и финанси, здравеопазване и труда и социална политика, предаде репортер на  Агенция „Фокус“ . „Проектобюджетът затвърждава най-ниските нива на бедност в ЕС“, обяви той. Според Георги Гьоков проектозаконът стимулира миграционните процеси и отдалечава България от Европа. „Ще предложим наш алтернативен бюджет на ДОО“, заяви депутатът от БСП. „Ще кажем откъде ще дойдат парите и къде трябва да отидат според нас“, каза още той. \r\nБиляна ИВАНОВА", "date": "2018.11.01", "title": "ПГ на БСП няма да подкрепи проектобюджета на ДОО за 2019 година"}
{"url": "http://www.focus-news.net/news/2018/11/01/2585547/lina-slavova-chitalishte-hamalogika-burgas-buditelite-imat-spetsialnata-misiya-da-nosyat-svetlina.html", "text": "Будителите имат специалната мисия да носят светлина. Това каза за  Радио „Фокус“ – Бургас  Лина Славова от читалище „Хамалогика“ – Бургас.  По думите ѝ това е „най-яркият“ празник, редом с този на писмеността и културата, честван на 24 май. „За нас времената, в които живеем не са особено „светли“. Вярваме, че всички хора, които се занимават с култура, с изкуство, екология, образование и нови форми на човешко поведение, са съвременните будители“, каза също Славова. Тя добави, че това е причината в  читалището да бъдат организирани различни забавни и полезни инициативи, които да спомогнат тази идея. „Нашите редовни посетители знаят, че имаме събития като игрови вечери, тематични партита, семинари, прожекции на тема екология и други. Освен това се стараем да работим с тийнейджъри, за да могат да развият своите т.нар. „меки умения“ – тези, които са им необходими за професиите на бъдещето“, каза също Славова. По думите ѝ причината, поради която работата в читалището я удовлетворява, е щастливият поглед и благодарността на посетителите, след събитията там. „Мисълта, че мога да използвам културата като средство за промяна на съзнанието, ме мотивира“, допълни още Славова. \r\nМария ГЕОРГИЕВА", "date": "2018.11.01", "title": "Лина Славова, читалище „Хамалогика“ – Бургас: Будителите имат специалната мисия да носят светлина"}
{"url": "http://www.focus-news.net/news/2018/11/01/2585526/hristalina-halacheva-sekretar-na-obshtina-targovishte-nyama-signali-ili-oplakvaniya-vav-vrazka-s-dvizhenieto-na-karutsi-po-patnata-mrezha-v-grada-i-obshtinata.html", "text": "Към момента няма постъпили сигнали или оплаквания във връзка с движението на каруци по пътната мрежа в града и общината. Това каза пред  Радио „Фокус“- Шумен  Христалина Халачева, секретар на Община Търговище. По думите и, на територията на общинския център няма и настъпили пътнотранспортни произшествия с превозни средства с животинска тяга. През летните месеци е имало проблем с пуснати свободно коне на територията на различни квартали. „Съгласно нормативната уредба, в такива случаи животните се издирват, задържат се, служители на ОДБХ проверяват дали са чипирани, ако не са, съгласно законовата разпоредба следва да бъдат евтаназирани. За да се избегне този момент, който е много мъчителен, още на място предприемаме действия по издирване на собственика на животните, за да може той да организира чипирането им“, каза Христалина Халачева. Тя посочи, че в периода август- септември са били извършени контролни проверки на територията на кв. „Малчо Малчев“, като на собствениците на коне са били издадени предписания да чипират животните си. \r\nИвелина ИВАНОВА", "date": "2018.11.01", "title": "Христалина Халачева, секретар на Община Търговище: Няма сигнали или оплаквания във връзка с движението на каруци по пътната мрежа в града и общината"}
{"url": "http://www.focus-news.net/news/2018/11/01/2585542/hasan-ademov-dps-kategorichno-sme-protiv-uvelichavaneto-na-maksimalniya-osiguritelen-dohod.html", "text": "Категорично против сме увеличаването на максималния осигурителен доход. Това каза депутатът от ДПС и председател на социална комисия Хасан Адемов в дебатите по проектобюджета на ДОО за 2019 година на съвместното заседание на комисиите по бюджет и финанси, здравеопазване и труда и социална политика, предаде репортер на  Агенция „Фокус“ . „Похвално е това, което се прилага по отношение на приходите в проектобюджета за 2019 година“, коментира той. Хасан Адемов обаче обърна внимание, че търсенето на справедливост в проектобюджета минава през грубо нарушаване на споразумения. „Ще предложим максималният размер на пенсията да се определя като минималния размер за стаж и възраст. Всяка година с бюджета на ДОО“, каза още той. \r\nБиляна ИВАНОВА", "date": "2018.11.01", "title": "Хасан Адемов, ДПС: Категорично сме против увеличаването на максималния осигурителен доход"}
{"url": "http://www.focus-news.net/news/2018/11/01/2585550/dots-d-r-petar-nenkov-mayor-stefan-mazakov-e-edna-ot-nay-koloritnite-lichnosti-v-istoriyata-na-natsionalno-osvoboditelnoto-ni-dvizhenie.html", "text": "Майор Стефан Маза­ков е една от най-колоритните личности в историята на национално-освободителното ни движение и изграждането на младата българска войска. Това каза в предаването „Със славната 2-ра Тракийска дивизия – За честта на България” на  Радио „Фокус”- Пловдив  доц. д-р Петър Ненков. „Макар и търновец по рождение, той остава в историята с огромния си принос за просперитета на Карлово, където завършват земните му дни”, добави Ненков. Майор Стефан Маза­ков е роден на 24 юли 1848 година, в Търново, в родо­любивото семейство на Атанас Мазаков и Андония Смилова. Баща му  Стоян Мазаков е пресе­лник от Македония, където активно участва в революционното дви­жение. Дядото по майчина линия на Стефан Мазаков е известният бунтовник Стоян Смилов-Хайдутина, сподвижник на войводата Филип Тотю, който след хайдутлука, се отдава на търговия, посещава три пъти Ерусалим  и става един от най-заможните хора в Търново. Братът на майката на Стефан Мазаков, Георги Смилов завършва Одеския университет и става първият български учител-химик. През 1851 г. умира скоропостижно бащата на Стефан Мазаков  и той израства и се възпитава в дома на дядо си. През 1873 г. Стефан Мазаков заминава за Оде­са, където постъпва в Пехотното юнкерско училище. През 1876 г. прекъсва обучението си, за да вземе участие, като доброволец в Сръбско-българската война 1876 г. с четата на Филип Тотю -„Балкански лъв“. Той е избран от войводата за член на щаба на четата и за командир на Първи взвод. Воюва храбро в бойните действия срещу турците при Гредетин, Бабина глава, Алексинац и Княжевац .След войната се завръща в Одеса, за да продължи обучението си във военното училище. След обя­вената на 12 април 1877г. с манифест в Кишинев от руския император Александър II война на Високата порта, Сте­фан Мазаков е един от първите, който се запис­ва в българското опълчение. На 22 април 1877 година постъпва, като волноопределяющ в Трета рота на Първа опълченска дру­жина. На 6 май 1877г. във военнополевия лагер на руската Дунавска армия край Плоещ, се заклева със своите другари под Самарското знаме да отдаде живота си за освобождението на поробените българи. По време на бойните действия, опълченецът Мазаков, на 21 юни 1877 г., форсира река Дунав и встъпва със своята дружина в първия български освободен град Свищов. С възторг жите­лите на неговия роден град Търново, посрещат руските воини и българските опълченци от Предния отряд на генерал Йосиф Гурко. Под командването на генерал Николай Столетов, на 2 юли 1877 година той взема участие със своите другари в преминаването на Хаинбоазкия  проход и превземането с бой на силно укрепените турски позиции на Шипка. На 19 юли 1877г. взема участие, като унтерофицер в епичното сражение край Стара Загора, в които българското Опълчение получава своето бой­но кръщение. След боя, руси и българи са принудени заедно с мест­ното население, да се оттеглят под напора на превъзхождащите ги по численост, войски на Сюлейман паша през Змейовския проход и Казанлък и да се укрепяват на Шипченския проход. Стара Загора е подложена на небивала сеч, огън и разрушения. Като глут­ница хиени, следващи лъва, башибозуците следват отблизо редовна­та турска войска и подлагат всичко живо на грабеж и заколение. От своите позиции на връх Свети Никола, опълченците с болка на сър­це, наблюдават опожарените села в Подбалкански­те полета.  В своя рапорт от 26 юли 1877г. до началника на Българското опълчение, генерал Столетов, щабскапитан Дмитрий Мехеда от Първа опълченска дружина дава ласкава оценка за участието на унтерофицер Стефан Мазаков в боя при Стара Загора, за неговите умения, като младши командир и преводач. \r\nЦветана ТОНЧЕВА", "date": "2018.11.01", "title": "Доц. д-р Петър Ненков: Майор Стефан Маза­ков е една от най-колоритните личности в историята на национално-освободителното ни движение"}
{"url": "http://www.focus-news.net/news/2018/11/01/2585551/dobrich-vsichki-divi-praseta-v-lovnoto-stopanstvo-v-zemlishteto-na-selo-balgarevo-kadeto-e-otkrita-afrikanska-chuma-shte-badat-umartveni.html", "text": "Определени са три зони на сигурност във връзка с констатирания случай на африканска чума в областта. Това съобщи на брифинг зам.-областният управител на Добрич Красимир Николов, предаде кореспондентът на  Радио „Фокус” – Варна . Първата зона е 20 км и обхваща две морски общини – Каварна (селата Българево, Топола, Свети Никола, Камен бряг, Хаджи Димитър, Поручик Чунчево и град Каварна) и Шабла (селата Горун, Тюленово, Езерец, Крапец, Ваклино, Дуранкулак и град Шабла). В тази зона ще бъде направено ново преброяване на домашните свине и актуализация на данните. Ще бъдат направени също ежеседмични клинични прегледи на свинете. Във втора буферна зона попадат селата в община Каварна – Белгун, Било, Божурец, Видно, Вранино, Иречек, Крупен, Могилище, Нейково, Раковски, Селце, Септемврийци, Травник и Челопечене, и в община Шабла – Божаново, Горичане, Граничар, Загари Стояново, Пролез, Смин, Стаевци, Твърдица и Черноморци. В трета надзорна зона попадат всички останали населени места в област Добрич. Оградното съоръжение, където е бил извършен ловът през този уикенд, е с площ 101 хектара. Мерките, които ще бъдат предприети незабавно, са пълно унищожаване на дивите свине (около 60 на брой) в рамките на това съоръжение, в землището на село Българево. Ловно стопанство – Балчик ще прави обходи и извън съоръжението.  \r\nЖулиета НИКОЛОВА", "date": "2018.11.01", "title": "Добрич: Всички диви прасета в ловното стопанство в землището на село Българево, където е открита Африканска чума, ще бъдат умъртвени"}
{"url": "http://www.focus-news.net/news/2018/11/01/2585553/sport-kubrat-pulev-sreshtu-antani-dzhoshua-prez-septemvri-2019-na-uemblii.html", "text": "Съществува вероятност Кубрат Пулев да се боксира с Антъни Джошуа през септември 2019 година на стадион „Уембли“, стана ясно от интервю на мениджъра на световния шампион Еди Хърн пред авторитетното италианско издание „Гадзета дело спорт“.Британецът е резервирал националния стадион на Англия за мач срещу Дионтей Уайлдър, или официалния претендент на Международната боксова федерация. Преди това, на 13 април, Джошуа ще се бие също на „Уембли“, най-вероятно, срещу Дилиън Уайт, но за този мач все още има множество неясноти.", "date": "2018.11.01", "title": "Спорт: Кубрат Пулев срещу Антъни Джошуа през септември 2019 на Уембли?"}
{"url": "http://www.focus-news.net/news/2018/11/01/2585554/pazardzhik-vav-velingrad-nay-tarsenite-profesii-sa-za-gotvachi-servityori-i-kamerierki.html", "text": "Във Велинград най-търсените професии са за готвачи, сервитьори и камериерки.Това показа репортерска проверка на  Радио „Фокус“-Пазарджик . Обявените свободни работни места в Бюрото по труда на Велинград за специалисти с висше образование са за 1 управител на хотел, 1 магистър фармацефт, 1 мениджър-туризъм, 1 училищен психолог.работните места за хора със средно, средно-специално образование са за 1 администратор хотел, 6 готвачи, 5 камериерки, 10 сервитьори, 4 бармана, 4 крупиета, 10 шивача. Свободните трудови места от частен трудов посредник са за 30 готвача-речни круизни кораби Европа, 30 камериерки, 30 рецепциониста, 30 сервитьора, 10 сервитьора за Австрия. \r\nРадослава МУРДЖЕВА", "date": "2018.11.01", "title": "Пазарджик: Във Велинград най-търсените професии са за готвачи, сервитьори и камериерки"}
{"url": "http://www.focus-news.net/news/2018/11/01/2585556/blagoevgrad-kmetat-na-oblastta-d-r-atanas-kambitov-razporedi-speshen-remont-na-tri-ulitsi-v-kvartal-strumsko.html", "text": "Кметът на Благоевград д-р Атанас Камбитов разпореди да започне спешна подготовка за есенно-зимния период на улици  на земна основа. Това съобщиха от пресцентъра на  Община Благоевград . Ремонтите започват от улиците „Кресна“, „Заря“ и „Питу Гули“ в квартал „Струмско“. По продължението им ще бъде положен фрезован материал, за да могат да бъдат изравнени. Трите улици никога не са били асфалтирани. В момента се извършват отчуждителни мероприятия и след приключването им ще бъдат заложени за цялостно изграждане. От 2012 година до този момент, голяма част от улиците в квартал „Струмско“ бяха благоустроени, бяха  изградени тротоари и осветление.Паралелно с това, Община Благоевград работи и върху изграждане на инфраструктура в IV микрорайон, където улиците също са на земна основа. По инициатива на кмета д-р Атанас Камбитов, в квартала бяха узаконени  незаконните жилищни кооперации, с което бяха решени проблеми, стоящи десетки години пред живеещите в района.", "date": "2018.11.01", "title": "Благоевград: Кметът на областта д-р Атанас Камбитов разпореди спешен ремонт на три улици в квартал „Струмско“"}
{"url": "http://www.focus-news.net/news/2018/11/01/2585555/dots-d-r-petar-nenkov-stefan-mazakov-e-edin-ot-prototipite-na-vazovite-geroi-ot-bezsmartnata-oda-opalchentsite-na-shipka.html", "text": "Върхът в бойната дейност на Стефан Мазаков са епичните боеве на Шипка на 9, 10, 11, 12 август 1877 година. Това каза в предаването „Със славната 2-ра Тракийска дивизия – За честта на България” на  Радио „Фокус”- Пловдив  доц. д-р Петър Ненков. Когато свършват боеприпасите и настъпва решителния момент на боя, Стефан Мазаков и неговите другари започват да хвърлят камъни, дървета и труповете на загиналите си другари срещу настъпващия към върха аскер. Така той става един от прототипите на Вазовите герои от безсмъртната ода „Опълченците на Шипка”. Въпреки бесния юруш на аскера, руско-българския отряд на генерал Столетов издържа натиска и отстоява свои­те позиции, с което решава изхода на войната и съдбата на обсаде­ния в Плевенската крепост, гарнизон на Осман паша. След като върхът е спасен и пристига изпратеното от генерал Радецки подкрепление,  опълченската дружина на Стефан Мазаков е оттеглена в тила на Шипченската позиция, поради големите загуби /остават живи само 50 души от личния й състав / и е натоварена с охраната на пътя към Габрово. На 22 септем­ври 1877 година командирът на Първа опълченска дружина подполков­ник Кесяков пише рапорт под № 382, до началника на опълчението, генерал-майор Столетов, в който предлага унтерофицер Стефан Мазаков за проявените войнски добродетели, отлично изпълнение на възложе­ните му обязаности и показана храброст през опасните минути на боя при Шипка да бъде наг­раден с орден за храброст и повишен в първи офицерски чин – прапоршчик. Вследствие на това той е награден с Георгиевски кръст – IV степен. Мазаков взема участие в зимното преминаване на Балкана през Химитлийския проход с отряда на генерал Михаил Скобелев и в битката при укрепени лагер Шейново, в която е разгромена и пленена Централната турска армия на Вейсел паша. В края на войната той участва в разпръсването на башибозушката орда в района на Тозлука, тероризираща местното българско население. Общо в опълчението той изкарва близо десет меса и служи като отдельонен а впоследствие и като взводен командир. \r\nНа 21 февруари 1878 г. в Котел е повишен в първи офицерски чин – прапоршчик от руската армия и зачислен в 57-ми пехотен Модлински полк, квартируващ в Одеса. Лично Царят Освободител го награждава със златна чаша, сребърен самовар и сребърна захарница. След Освобождението на България, младият офицер подава рапорт до своите руски командири да бъде отчислен от състава на Модлинския пехотен полк, за да продължи службата си в Българската земска войска. Той е назначен на служба в 9-та Търновска пеша дружина на Плевенския полк. Скоро след това подава рапорт и е преместен на служба в 4-та Карловска пеша дружина от Източнорумелийската милиция. В Карлово се запоз­нава и влюбва в Еленка – третата, най-малка дъщеря на видния карловски книжовник и учител, иконом Христо Попвасилев, обесен от турците през Страшното – 1877г. Взаимните им чувства ги отвеждат пред брач­ния олтар. Щастието на младия офицер е безгранично. През 1885 г. му се раждат  в Казанлък, където е изпратен да служи две момчета близнаци – Христо и Стоян. \r\nЦветана ТОНЧЕВА", "date": "2018.11.01", "title": "Доц. д-р Петър Ненков: Стефан Мазаков е един от прототипите на Вазовите герои от безсмъртната ода „Опълченците на Шипка”"}
{"url": "http://www.focus-news.net/news/2018/11/01/2585552/varna-premierat-na-izrael-benyamin-netanyahu-pristigna-v-grada.html", "text": "Министър–председателят на Израел Бенямин Нетаняху пристигна във Варна на работно посещение по покана на премиера Бойко Борисов. Това съобщиха от пресцентъра на  Община Варна . Той е придружаван от съпругата си Сара  Нетаняху. На летище Варна гостите бяха посрещнати от кмета на морската столица Иван Портних, от извънредния и пълномощен посланик на България в Държавата Израел Н. Пр. Димитър Михайлов, от командира на Военноморските сили контраадмирал Митко Петев и посланика на Израел у нас Н. Пр. Ирит Лилиан. По-късно официалната делегация отпътува за резиденция „Евксиноград“, където ще бъде проведена среща на четири очи между премиерите на България и Държавата Израел.", "date": "2018.11.01", "title": "Варна: Премиерът на Израел Бенямин Нетаняху пристигна в града"}
{"url": "http://www.focus-news.net/news/2018/11/01/2585548/proektobyudzhetat-na-doo-beshe-priet-ot-komisiite-po-byudzhet-i-finansi-i-truda-i-sotsialnata-politika.html", "text": "Комисиите по бюджет и финанси и по труда и социалната политика приеха на първо четене проектобюджета за държавното обществено осигуряване за 2019 година, предаде репортер на  Агенция „Фокус“ . От социалната комисия 12 депутати гласуваха „за“, 8 бяха „против“. От бюджетната комисия 13 депутати бяха „за“, а 9 „против“. \r\nОт КНСБ и КТ „Подкрепа“ изразиха принципна подкрепа за бюджета на ДОО. Против параметрите на бюджета са Асоциацията на индустриалния капитал в България. „АИКБ не подкрепя бюджета на ДОО, в него има грешни политики, които насърчават това да се чака от държавата наготово“, обяви председателят на УС на организацията Васил Велев. Против проектобюджета са от Организацията на пенсионерите, както и от Българската търговско-промишлена палата. В проектобюджета на държавното обществено осигуряване от 1 юли догодина пенсиите ще се увеличат с 5.7%. Минималният размер на пенсията за осигурителен стаж и възраст ще се повиши на 219,43 лева. От същата дата максималният размер на получаваните една или повече пенсии се увеличава от 910 на 1200 лева. Мярката се прилага за всички пенсии, без оглед на момента на отпускането им. През 2019 година за изплащане на пенсии са предвидени 9,9 млрд. лева или с над 533 млн. лева в повече в сравнение с настоящата година. Процентът за всяка година осигурителен стаж в пенсионната формула ще се увеличи от 1,169 на 1,2. \r\nМаксималният осигурителен доход ще се повиши от 2600 на 3000 лева. Повишение има и при минималния осигурителен доход за самоосигуряващите се лица - от 510 на 560 лева. Най-значително е увеличението за земеделските стопани и тютюнопроизводители от 350 на 560 лева. Размерът на осигурителната вноска за фонд „Пенсии“ ще се запази. При изчисляването на индивидуалния коефициент за пенсиониране ще се взема осигурителният доход за времето от 2000 година.  \r\nБиляна ИВАНОВА", "date": "2018.11.01", "title": "Проектобюджетът на ДОО беше приет от комисиите по бюджет и финанси и труда и социалната политика"}
{"url": "http://www.focus-news.net/news/2018/11/01/2585558/dots-d-r-petar-nenkov-stefan-mazakov-uchastva-aktivno-v-podgotovkata-na-saedinenieto-prez-1885-godina.html", "text": "Стефан Мазаков участва активно в подготовката на Съединението на Княжество България и Източна Румелия на 6 септември 1885 година. Това каза в предаването „Със славната 2-ра Тракийска дивизия – За честта на България” на  Радио „Фокус”- Пловдив  доц. д-р Петър Ненков. След Съединението е назначен за командир на Четвърта Татарпазарджишка пеша дружина. Кратка е обаче народната ра­дост, защото от запад се струпват буреносните облаци на войната. Воден от користолюбиви намерения, сръбският крал Милан решава да се въз­ползва от неохраняваната западна граница на България и концент­рирането на българската армия на границата с Османската импе­рия, за да заграби безнаказано изконни български земи. Но сметка­та му се оказва крива. Всичко годно да носи оръжие, се на­режда под знамената на Отечеството и заминава при Сливница, където се решава съдбата па България. Капитан Сте­фан Мазаков участва във войната, като командир на Първа резервна Пловдивска дружина и се проявява, като герой в боя при Нешков връх и при овла­дяването на царибродското село Желюша, където е ранен тежко в стомаха, за което е награден с орден „ За храброст” – 4 степен и сребърен медал. Отшумява войната, защи­тила блестящо акта на Съединението. През 1886г. капитан Стефан Мазаков е на служба в 6-ти пехотен Търновски полк. Подкрепя контрапреврата, организиран от председателя на Народното събрание Стефан Стамболов и началника на Пловдивския гарнизон, подполковник Сава Муткуров, който връща временно на престола сваления с преврат на 9 август 1886 г. от офицери-русофили, княз Александър Батенберг. Заради неговата лоялност Стефан Стамболов го назначава за военен комендант на Търново и за член на военно-полевия съд. През 1888 г.  капитан Стефан Мазаков е назначен за Ловчански окръжен войнски  началник. Той става първият българин на тази длъжност, която до този момент е била заемана само от руски офицери. На 1 януари 1892г. е повишен в чин майор и  уволнен от армията, като неудобен за княз Фердинанд, само след 14 години  офицерска служба. Когато децата му са на 2 години, съпругата му Еленка се разболява тежко и умира. Грижата за двете му деца ляга изцяло върху него.Това става  причина, след уволнението си от армията да се завърне в Карлово, за да може да разчита на  помощта на роднините на своята жена  при отглеждането на двамата си невръстни сина. Неговият борбен ха­рактер обаче не му дава спокойствие и той се впуска в обществения водо­въртеж. Избран е за председател на местното поборническо-опълченско дружество, за председател на народно-либералната / стамболовистка/ партия в Карлово и за подпредседател на създадения от Ученолюбивото дружество през 1902 година инициативния комитет за издигане паметник на Апостола на Свободата. Запасният майор много бързо спечелва ува­жението на своите съграждани от Карлово. Те го избират за общински съветник. През 1902 г. го издигат и за народен представител в XII-то, а през 1907 г. и в  XIII-то Обикновено Народно събра­ние. С негово активно съдействие са построени па­метника на Левски, болницата и гимназията в Карлово. През 1907 г. участва в учредяването на Дружеството на запасните офицери в Карлово и става член на неговото ръководство. Със активното му съдействие  през пролетта на 1904 г. в Карлово е дислоциран от Хасково 28-ми пехотен Стремски полк. \r\nЦветана ТОНЧЕВА", "date": "2018.11.01", "title": "Доц. д-р Петър Ненков: Стефан Мазаков участва активно в подготовката на Съединението през 1885 година"}
{"url": "http://www.focus-news.net/news/2018/11/01/2585557/varna-osnovni-bulevardi-i-ulitsi-v-grada-ostanaha-blokirani-zaradi-posreshtaneto-na-izraelskiya-premier-benyamin-netanyahu.html", "text": "Основни булеварди и улици във Варна останаха блокирани заради посрещането на израелския премиер Бенямин Нетаняху днес следобед, предаде репортер на  Радио „Фокус“ – Варна . Стотици автомобили бяха блокирани по пътя за „Златни пясъци“ и квартал „Виница“, по пътя за Добрич, както и в района на летището. По булевард „Владислав Варненчик“, както и в района на Резиденция „Евксиноград“, се забелязва засилено полицейско присъствие. По информация на шофьори преминаването в отсечката до автокъщите отнема по 30 минути. Заради срещата на премиера Бойко Борисов и израелския му колега Бенямин Нетаняху са командировани полицаи от вътрешността на страната, основно от сектор „Жандармерия“. Във Варна има и представители на чуждестранни служби за сигурност.  \r\nМинистър–председателят на Държавата Израел Бенямин Нетаняху пристигна във Варна на работно посещение по покана на премиера Бойко Борисов. Той е придружаван от съпругата си Сара  Нетаняху. На летище Варна гостите бяха посрещнати от кмета на морската столица Иван Портних, от извънредния и пълномощен посланик на България в Държавата Израел Н. Пр. Димитър Михайлов, от командира на Военноморските сили контраадмирал Митко Петев и посланика на Израел у нас Н. Пр. Ирит Лилиан. По-късно официалната делегация отпътува за резиденция „Евксиноград“, където ще бъде проведена среща на четири очи между премиерите на България и Държавата Израел. \r\nДиана СТОЕВА", "date": "2018.11.01", "title": "Варна: Основни булеварди и улици в града останаха блокирани заради посрещането на израелския премиер Бенямин Нетаняху"}
{"url": "http://www.focus-news.net/news/2018/11/01/2585561/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендилб> дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.11.01", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/11/01/2585560/dots-d-r-petar-nenkov-pri-polagane-na-osnovniya-kamak-na-pametnika-na-vasil-levski-v-karlovo-mayor-stefan-mazakov-ne-tseluva-rakata-na-monarha-tay-kato-mu-e-podadena-s-rakavitsa.html", "text": "Отличаващ се със скромност, искреност и дружелюбие, Стефан Мазаков допринася много за развитието и напредъка на град Карлово. Това каза в предаването „Със славната 2-ра Тракийска дивизия – За честта на България” на  Радио „Фокус” - Пловдив  доц. д-р Петър Ненков. Авторитетният депутат обаче е излъган в своите мечти за богата, социално справедлива и просперираща България. Той не може да прости на българските политици, че изоставиха възрожденските идеали на Ботев и Левски за свята и честа република. При полагане на основния камък на паметника на Васил Левски в Карлово през 1903 година, запасният майор Стефан Мазаков, воден от своето родолюбие и неприязън към Фердинанд, нарушава дворцовите етикети и войн­ските устави. Княз Фердинанд приема строя на бял кон. Запасният майор Стефан Мазаков му рапортува, качен на бял кон, без да слиза от него. Освен това не целува подадената му от монарха ръка с ръкавица. Злопаметният монарх след церемонията му прави забележка, но бившият опълченец отговаря дръзко: „Ваше величество, не забравяйте, че се намирате в града на великия Апостол на Свободата, който не признава никакви етикети, освен служенето на народа!” Монархът остава сконфузен и още същата вечер напуска града на Левски. Родолюбец до мозъка на костите, на един прием в Двореца, той нарушава официалното облекло, което се изисква за случая и се явява в българска народна носия, с пояс и калпак. На друг прием в Двореца нарочно не му отворили сервираната консерва, очаквайки бурната му  реакция, но той спокойно се обърнал към княза да се разпореди да му я отворят. След убийството на Стамболов лично той връща венеца, изпратен от Фердинанд, защото е подозирал, че той стои в дъното на организираното покушение. \r\nСлед несполучлива операция от апандисит, в Пловдив умира на 29 октомври 1910 г. на 62-годишна възраст. В Карлово му уст­ройват тържествено погребение с военни почести. След военната музика вървят бивши опълченци и носят на възглавничка ордените на войводата, опъл­ченеца и офицера, героя от боевете при Стара Загора, Шипка, Шейново и Нешков връх, родолюбеца и Човека с Главна буква  – Стефан Мазаков. \r\nЦветана ТОНЧЕВА", "date": "2018.11.01", "title": "Доц. д-р Петър Ненков: При полагане на основния камък на паметника на Васил Левски в Карлово майор Стефан Мазаков не целува ръката на монарха, тъй като му е подадена с ръкавица"}
{"url": "http://www.focus-news.net/news/2018/11/01/2585563/mrrb-kraypatni-reklamni-saorazheniya-shte-badat-obezopasyavani.html", "text": "Крайпътни рекламни съоръжения ще бъдат обезопасявани с цел осигуряване на т.нар. „свободна от препятствия зона“ и повишаване на безопасността. Така ще се намалят пътно-транспортните произшествия при напускане на платното за движение. Това съобщиха от пресцентъра на  Министерството на регионалното развитие и благоустройството . Това предвижда проект на постановление за изменение на Наредбата за специално ползване на пътища, с който ще се завишат изискванията за обезопасяване на билбордове, тотеми и лога на изградени и функциониращи търговски крайпътни обекти.  На обезопасяване с ограничителни системи за пътища ще подлежат рекламни съоръжения, разположени до 16 м от ръба на настилката на автомагистрали, до 13 м от края на скоростните пътища и до 8 м извън първокласни, второкласни, третокласни или местни пътища. Обектите извън тази зона не се нуждаят от обезопасяване. Абсолютното минимално разстояние за поставяне на рекламно съоръжение продължава да е 3 м от ръба на пътната настилка.  \r\nОтново с цел по-висока безопасност на пътя с проекта се предвижда и забрана за разполагане на рекламни съоръжения в тунели, над и около портала на тунела, както и на разстояние по-малко от 600 м преди тях, когато са на скоростни пътища, и 200 м при останалите случаи.  \r\nПри неизпълнение на предписаните мерки се предвижда отнемане на издаденото вече разрешение за специално ползване на пътя чрез експлоатация на рекламни съоръжения, прекъсване на достъпа до тях или демонтирането им.  \r\nС промените, заложени в проекта, се допуска изграждането на нови пътни връзки в зоните за престрояване пред кръстовища и пътни възли, шлюзове, връзки на пътни възли и уширени пътни участъци, предназначени за кацане на самолети.  \r\nИзмененията на наредбата включват още отмяна на разпоредбите за представяне на удостоверения за регистрация, издавани от Агенцията по вписванията, и за наличие или липса на задължения според разпоредбите на Данъчно-осигурителния кодекс, с което ще се намали административната тежест.  \r\nНормативният акт е публикуван за обществено обсъждане и може да бъде намерен на интернет страниците на Министерството на регионалното развитие и благоустройството и Агенция „Пътна инфраструктура“, както и в Портала за обществени консултации.", "date": "2018.11.01", "title": "МРРБ: Крайпътни рекламни съоръжения ще бъдат обезопасявани"}
{"url": "http://www.focus-news.net/news/2018/11/01/2585562/sport-sesil-karatancheva-se-klasira-za-vtoriya-krag-na-turnir-v-teksas.html", "text": "Сесил Каратанчева се класира за втория кръг на турнира в град Тейлър в американския щат Тексас. Тя водеше с 6:1, 3:2 и пробив във втория сет срещу американката Али Кийк, когато заваля дъжд и мача бе отложен, но съперничката й се отказа заради травма. По-късно тази вечер Каратанчева ще излезе срещу победителката от мача между Клеър Лю и Бианка Турати, които ще довършат отложената си среща от сряда.", "date": "2018.11.01", "title": "Спорт: Сесил Каратанчева се класира за втория кръг на турнир в Тексас"}
{"url": "http://www.focus-news.net/news/2018/11/01/2585540/georgi-dimitrov-kmet-na-obshtina-karnobat-problemat-s-karutsite-v-obshtinata-e-golyam.html", "text": "Проблемът с каруците в Карнобат е голям. Това каза за  Радио “Фокус” – Бургас  Георги Димитров, кмет на Община Карнобат. По думите му инцидентите свързани с каруци са малко, но преди близо 1 година е имало инцидент в тъмната част на деня, при който каруца се е преобърнала и е загинал човек. Той добави, че няма нито една регистрирана каруца на територията на Карнобат и превозните средства се използват предимно от малцинствата. “Проблемът е голям, извършват се много кражби, санкции и актове се налагат, но никой не ги плаща. Отделно в държавното горско стопанство, те стопанисват общинските гори, има конфискувани може би над 30 каруци”, добави Димитров. Според него каквото и да се направи, няма ефект. „Моето лично мнение е, че този вид превозни средства трябва да бъдат забранени“, допълни още Димитров. \r\nМария КУРТЕВА", "date": "2018.11.01", "title": "Георги Димитров, кмет на Община Карнобат: Проблемът с каруците в Общината е голям"}
{"url": "http://www.focus-news.net/news/2018/11/01/2585565/blagoevgrad-detsata-ot-chetvartite-grupi-na-detska-gradina-detski-svyat-otbelyazaha-denya-na-narodnite-buditeli.html", "text": "Децата от четвъртите групи на Детска градина „Детски свят“- Благоевград отбелязаха Деня на народните будители. Това съобщиха от пресцентъра на  Община Благоевград . Те, заедно със своите преподаватели, бяха подготвили тематично тържество за празника. Кметът д-р Атанас Камбитов поздрави малчуганите, а те от своя страна му подариха българския трикольор.  \r\nДецата показаха наученото до този момент, като рецитираха стихчета, посветени на Народните будители, разказваха за просветителите и с гордост повтаряха думичките „Аз съм българче“. Те взеха участие в презентация, изготвена от бивш, вече осемгодишен възпитаник на детската градина. \r\nНа празника присъстваха учители и служители на ДГ „Детски свят“- Благоевград, както и представители  на Обществения съвет и родители.", "date": "2018.11.01", "title": "Благоевград: Децата от четвъртите групи на Детска градина „Детски свят“ отбелязаха Деня на народните будители"}
{"url": "http://www.focus-news.net/news/2018/11/01/2585567/smolyan-57-godishen-mazh-e-osaden-na-12-godini-zatvor-za-ubiystvo.html", "text": "По обвинителен акт на Окръжна прокуратура-Смолян 57-годишен мъж е осъден на 12 години затвор за убийство. Това съобщиха от  пресцентъра на Апелативна прокуратура-Пловдив.  По обвинителен акт на Окръжна прокуратура-Смолян е осъден А.Н., на 57 г., за това, че на 08 август 2017 г., за времето от около 16.00 часа до около 22.40 часа, в землището на с. Давидково, област Смолян, умишлено е умъртвил 51-годишен мъж, чрез нанасяне на множество удари с крака и ръце по главата и тялото, вдигане и хвърляне на земята, стъпване с крак в областта на шията. С това е причинил тежка, съчетана гръдна, коремна и гръбначна травма, довело до множествено травматични увреждания, причинили остра кръвозагуба на пострадалия. Убийството е извършено по особено мъчителен за убития начин и с особена жестокост – престъпление по по чл.116, ал.1, т.6 във вр. чл.115 от Наказателния кодекс. Окръжен съд-Смолян е признал за виновен А.Н. и му е наложил наказание от 12 години „лишаване от свобода“  при първоначален „строг“ режим. Делото е било разгледано в едно съдебно заседание с проведено съкратено съдебно следствие. Подсъдимият е признал изцяло фактите, изложени в обвинителния акт.     \r\nПо делото е установено, че към август 2017 г., подсъдимият А.Н. е нает за работа в дърводобива и е взел пострадалия да му помага. Двамата живеели в едно бунгало в землището на с. Давидково, област Смолян. На 8 август 2017 г., А.Н. се е върнал на работа след кратко отсъствие и потърсил пострадалия. Намерил го на близка поляна. Пострадалият бил употребил алкохол. А.Н. го попитал: „Къде ми е конят, къде ми е кошума, къде ги даде?“. Тъй като пострадалият не му отговорил, А.Н. се ядосал и започнал да го удря и рита по гърдите и главата и да вика, като това се случило няколко пъти. По-късно е повикана Спешна помощ и лекарите констатирали смъртта на пострадалия. По делото са разпитани свидетели, представени заключения на експертизи, иззети веществени доказателства и др. Спрямо А.Н. е взета от съда мярка за неотклонение „задържане под стража“.  \r\nПрисъдата подлежи на обжалване и протестиране пред Апелативен съд-Пловдив.", "date": "2018.11.01", "title": "Смолян: 57-годишен мъж е осъден на 12 години затвор за убийство"}
{"url": "http://www.focus-news.net/news/2018/11/01/2585566/veliko-tarnovo-trima-sa-postradali-pri-katastrofa-na-patya-veliko-tarnovo-varna-v-uchastaka-mezhdu-razklonite-za-selata-kozarevets-i-dzhulyunitsa.html", "text": "Катастрофа с трима пострадали е станала преди минути на пътя Велико Търново – Варна, в участъка между разклоните за селата Козаревец и Джулюница, съобщиха от  ОДМВР - Велико Търново . По първоначална информация челно са се ударили два леки автомобила. Временно е преустановено движението на автомобили в участъка. На мястото има екипи на полицията и Спешна помощ.", "date": "2018.11.01", "title": "Велико Търново: Трима са пострадали при катастрофа на пътя Велико Търново – Варна, в участъка между разклоните за селата Козаревец и Джулюница"}
{"url": "http://www.focus-news.net/news/2018/11/01/2585569/smolyan-normalno-se-osashtestvyava-dvizhenieto-po-patishtata-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е ясно, без валежи. През деня не са получавани сигнали за инциденти по републиканските направления в областта. \r\nПропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. В един от участъците по пътя Чепеларе – Хвойна, преминаването покрай пропадналото пътно платно се регулира от светофарна уредба. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и  и по входно-изходните артерии на града. \r\nНели ГЕРГЬОВСКА", "date": "2018.11.01", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2018/11/01/2585568/blagoevgrad-malchugani-ot-dg-detski-svyat-s-tarzhestvo-za-denya-na-narodnite-buditeli-kmetat-atanas-kambitov-gi-pozdravi.html", "text": "Децата от четвъртите групи на Детска градина „Детски свят“- Благоевград отбелязаха  Деня на народните будители. Това съобщиха от пресцентъра на  Община Благоевград . Те, заедно със своите преподаватели, бяха подготвили тематично тържество за празника. Кметът д-р Атанас Камбитов поздрави малчуганите, а те от своя страна му подариха българския трикольор. Децата показаха наученото до този момент, като рецитираха стихчета, посветени на Народните будители, разказваха за просветителите и с гордост повтаряха думичките „Аз съм българче“. Те взеха участие в презентация, изготвена от бивш, вече осемгодишен възпитаник на детската градина. На празника присъстваха учители и служители на ДГ „Детски свят“- Благоевград, както и представители  на Обществения съвет и родители.", "date": "2018.11.01", "title": "Благоевград: Малчугани от ДГ „Детски свят“ с тържество за Деня на народните будители, кметът Атанас Камбитов ги поздрави"}
{"url": "http://www.focus-news.net/news/2018/11/01/2585574/milen-nikolov-direktor-na-rim-burgas-shte-bade-izlozhen-relikvariy-v-hram-sv-pimen-zografski-v-kv-kraymorie-na-3-noemvri.html", "text": "На 3 ноември ще бъде изложен реликварий в храм „Св. Пимен Зографски“ в кв. Крайморие. Това каза за  Радио „Фокус“ – Бургас  Милен Николов, директор на Регионалния исторически музей – Бургас. По думите му именно тогава храмът и кварталът честват патронния си празник. „Идеята е благотворителна – бихме искали да се съберат средства за изографисването на храма“, каза още Николов. Той добави, че реликварият е открит в землището на Крайморие, на около 2 км от днешния квартал. „Предметът е намерен в единствената към момента открита раннохристиянска църква на територията на Община Бургас. Самата църква по план е базилика – трикорабна, с притвор“, поясни Николов. Той добави, че в абсидата, където се намира олтарът през 90-те години е издигната една радио мачта, която е нанесла доста поражения, но не е засегнала мястото, където се е съхранявал реликварият. „Преди напускането на ранновизантийския град Форос, жителите са взели ценните реликви, като са пропуснали една – именно тази ампула“, добави директорът. По думите му подобни ампули са откривани единствено в град Ефес, те обаче са били глинени, а тази – оловна. „Именно това е причината да смятам, че тази ампула произхожда от този град, който е известен както с култа към Св. Богородица, така и с този към Св. Йоан Богослов“, поясни Николов. Той каза още, че според едно от предположенията на историците, Света Богородица е била погребана именно там. \r\nМария ГЕОРГИЕВА", "date": "2018.11.01", "title": "Милен Николов, директор на РИМ – Бургас:  Ще бъде изложен реликварий в храм „Св. Пимен Зографски“ в кв. Крайморие на 3 ноември"}
{"url": "http://www.focus-news.net/news/2018/11/01/2585573/sofiya-zam-kmetat-dots-d-r-todor-chobanov-i-proektantski-ekip-shte-predstavyat-ideen-proekt-za-razshirenie-na-muzeya-za-istoriya-na-sofiya-na-2-noemveri.html", "text": "На 2 ноември от 11.00 часа заместник-кметът на София доц.д -р Тодор Чобанов и проектантският екип ще представят идейния проект за разширение на музея за история на София. Това съобщиха от пресцентъра на  Столична община . Събитието ще проведе в залата на музея на пл.“Бански“ 1.", "date": "2018.11.01", "title": "София: Зам.-кметът доц. д-р Тодор Чобанов и проектантски екип ще представят идеeн проект за разширение на Музея за история на София на 2 ноемвери"}
{"url": "http://www.focus-news.net/news/2018/11/01/2585559/ministar-vladislav-goranov-s-proektobyudzheta-za-2019-godina-izpalnyavame-angazhimentite-si-za-fiskalna-stabilnost.html", "text": "С така предложената рамка изпълняваме ангажиментите си за запазване на фискалната стабилност. Не променяме параметрично данъчната система. Това каза финансовият министър Владислав Горанов в дебатите по проектобюджета за 2019 година на съвместното заседание на комисиите по бюджет и финанси, здравеопазване и труда и социална политика, предаде репортер на  Агенция „Фокус“ . „Даваме възможност за устойчиво развитие на икономиката. Не увеличаваме дела на намеса на държавата в нея“, посочи той. „Проектобюджетът за 2019 година изпълнява предназначението си и гарантира изпълнението на основните приоритети на държавата“, заяви Владислав Горанов. „Сигурен съм, че дебатът в парламента по бюджета ще бъде конструктивен, защото сблъсъкът на идеи по темата е важен за всички“, коментира той. „Популизмът не е добър инструмент за правене на политика, въпреки че е на въоръжение в почти цяла Европа. Тези политически системи, които си позволят да подчиняват решенията си на популизъм, имат краткосрочен хоризонт. Надявам се в българския парламент да сме далеч от тази зависимост“, каза още финансовият министър Владислав Горанов. \r\nБиляна ИВАНОВА", "date": "2018.11.01", "title": "Министър Владислав Горанов: С проектобюджета за 2019 година изпълняваме ангажиментите си за фискална стабилност"}
{"url": "http://www.focus-news.net/news/2018/11/01/2585571/api-vazstanovyava-se-dvizhenieto-pri-9-km-na-am-lyulin-na-2-noemvri-se-spira-trafikat-po-pat-i-1-v-uchastaka-ot-gara-vladaya-do-razklona-za-gorno-dragichevo.html", "text": "Днес - 1 ноември, се възстановява движението в платното за София при 9-ти километър на автомагистрала „Люлин“. Това съобщиха от пресцентъра на  Агенция \"Пътна инфраструктура\" . Преминаването бе ограничено заради извършването на аварийно-възстановителни дейности, свързани с укрепване на ската в близост до магистралата. От юни досега трафикът се осъществяваше двупосочно в платното за Перник.  \r\nУтре - 2 ноември, от 9.00 ч. до 22.00 ч. ще бъде ограничено движението по път I-1 София - Перник, в отсечката от гара Владая до разклона за Горно Драгичево (от км 281+100 до км 282+000). Ще се пропускат само автомобилите със специален режим на движение. Ремонтните работи в 900-метровия участък, които до този момент се извършваха без пълно спиране на движението, завършват по-рано от предвиденото и утре, когато ще се полага последният асфалтов пласт е необходимо пълно спиране на трафика. \r\nПревозните средства се насочват по АМ „Люлин“, а като алтернативен обходен маршрут леките автомобили могат да ползват и третокласния път III-1801 Суходол - Мало Бучино - Голямо Бучино - Перник. \r\nПродължава ремонтът на 600-метровия участък от път I-1 от края на четирилентовото платно до входа за с. Владая (от км 278+556 до км 279+170). В тази отсечка и утре от 9 ч. до 17 ч. движението ще се осъществява в една лента във всяка посока. След 18 ч. ще има две ленти за Перник и една за София. \r\nПътноподдържащото дружество е максимално мобилизирано да завърши ремонтните дейности колкото се може по-бързо, за да не се затруднява трафикът през Владая.  \r\nАгенция „Пътна инфраструктура“ се извинява на шофьорите за причиненото неудобство, но извършваните ремонтни дейности са необходими за безопасността на движението при предстоящата зима.", "date": "2018.11.01", "title": "АПИ: Възстановява се движението при 9 км на АМ „Люлин“, на 2 ноември се спира трафикът по път I-1 в участъка от гара Владая до разклона за Горно Драгичево"}
{"url": "http://www.focus-news.net/news/2018/11/01/2585564/plovdiv-v-denya-na-narodnite-buditeli-nagradiha-vodeshtite-uchiteli-ot-detski-gradini-i-uchilishta-na-teritoriyata-na-rayon-yuzhen.html", "text": "В Деня на народните будители наградиха водещите учители от детски градини и училища на територията на район „Южен“. Това съобщиха за  Радио „Фокус“ - Пловдив  от администрацията. Награди бяха връчени от кмета на района Борислав Инчев на 36 изявени учители, предложени от педагогическите съвети на училищата и детските градини на територията на района, както и двама директори на училища. Книга и грамота получиха и номинирани от администрацията учители, активно участвали в подготовката на презентации на своите ученици и спечелили първите места в обявените конкурси по повод 140 години от Освобождението на България от османско владичество, както и работили за развитие на музикалните таланти. Четирима директори получиха почетни плакети за цялостна високопрофесионална дейност в областта на образованието. \r\nКметът поздрави всички наградени учители и им пожела още успехи, да продължат с ежедневните си усилия, да съхраняват българският дух и родолюбие у децата и учениците.", "date": "2018.11.01", "title": "Пловдив: В Деня на народните будители наградиха водещите учители от детски градини и училища на територията на район „Южен“"}
{"url": "http://www.focus-news.net/news/2018/11/01/2585577/blagoevgrad-intenziven-e-trafikat-na-granichen-punkt-kulata-na-vhod-za-tovarni-avtomobili.html", "text": "Интензивен е трафикът на граничен пункт „Кулата“ на вход за товарни автомобили. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница, движението се извършва без забавяния. \r\nДенис НИКИФОРОВ", "date": "2018.11.01", "title": "Благоевград: Интензивен е трафикът на граничен пункт „Кулата“ на вход за товарни автомобили"}
{"url": "http://www.focus-news.net/news/2018/11/01/2585579/plovdiv-obshtina-brezovo-ima-nov-kmet-sled-kato-sadat-otstrani-radnyo-manolov-ot-bsp.html", "text": "Община Брезово има нов кмет, след като Радньо Манолов бе отстранен от длъжност от съда. Това съобщиха за  Радио „Фокус”- Пловдив  от областната структура на ГЕРБ. Със седем гласа „за” и 6 „против”. Общинският съвет на Брезово гласува новият кмет на общината да бъде Стоян Минчев от ГЕРБ. До момента той беше председател на Общинския съвет. На 29 май състав на Окръжния съд – Пловдив потвърди присъдата на Радньо Манолов. През декември 2017 година Районен съд – Пловдив го осъди на 1 година условно с изпитателен срок от 3 години за това, че в качеството си на местен нотариус е удостоверявал подписи, които не са положени пред него. Всички кметове на ГЕРБ в областта заявиха своята подкрепа за Стоян Минчев и декларираха, че ще му помогнат да навлезе бързо в работата и да управлява община Брезово така, че видимите резултати да бъдат факт съвсем скоро.", "date": "2018.11.01", "title": "Пловдив: Община Брезово има нов кмет, след като съдът отстрани Радньо Манолов от БСП"}
{"url": "http://www.focus-news.net/news/2018/11/01/2585572/ministerstvo-na-otbranata-sredstvata-za-remont-na-samoletite-su-25-ne-nadhvarlyat-100-mln-lv-bez-dds-ne-se-zaobikalya-zakonat-i-narodnoto-sabranie.html", "text": "Не отговаря на истината твърдението, че „средствата за ремонта значително ще надхвърлят сумата от 100 милиона лева, като така целенасочено ще се заобиколи законът и Народното събрание“. Това се посочва в позиция на  Министерството на отбраната  по повод публични изявления на народни представители от БСП относно обществената поръчка за ремонт на самолетите СУ-25. \r\nОт Министерството посочват, че процедурата е обявена публично и е на сайта на Министерството на отбраната с решение 108/17. 08.2018 г. Според него общата стойност на ремонта възлиза на 41 милиона лева без ДДС, като при необходимост от допълнителни ремонти, сумата може да достигне максимум 82.510 милиона лева без ДДС, за което задължително е необходима санкция на Министерски съвет. Както е известно, Народното събрание се произнася по сделки за над 100 милиона лева без ДДС. \r\nПо повод твърдението, че „процедурата е само с един участник“ от Министерството уточняват, че според доклад на Военновъздушните сили (ВВС) само две компании могат да извършат изисквания ремонт. Това са руският завод-производител и авиоремонтният завод „Баранович“ в Беларус. Оферта е подала само втората компания. \r\nОт Министерството посочват, че българският завод „Авионамс“ не е поканен за ремонта, защото от 16 години заводът не е ремонтирал СУ-25, а от 18 години - не е ремонтирал двигател на СУ-25. По оценка на експерти от ВВС, в „Авионамс“ никога не са извършвани капитално-възстановителни ремонти в обема, който е необходим сега. Въпреки многократните покани от Министерството на отбраната до „Авионамс“, дружеството до този момент не е предоставило документи за наличие на способности за изпълнение на обявената от Министерството на отбраната поръчка. Освен това решението за откриване на процедурата не е обжалвано от нито една страна, включително от „Авионамс“.", "date": "2018.11.01", "title": "Министерство на отбраната: Средствата за ремонт на самолетите СУ-25 не надхвърлят 100 млн. лв. без ДДС  - не се заобикаля законът и Народното събрание"}
{"url": "http://www.focus-news.net/news/2018/11/01/2585578/st-politsay-dimitar-dimitrov-odmvr-shumen-nay-vazhnoto-e-che-pri-obezvrezhdane-na-psihichno-bolniya-mazh-ne-postradaha-tsivilni-grazhdani.html", "text": "Най-важното е, че при обезвреждане на психично болния мъж, не пострадаха цивилни граждани, заяви ст. полицай Димитър Димитров от ОДМВР- Шумен, който бе наранен при отработване на инцидента, предаде репортер на  Радио „Фокус“ - Шумен .  На импровизиран брифинг пред сградата на Областната дирекция, заедно с колега му ст. полицай Севдалин Илиев, разказаха за случилото се. „Бяхме изпратени от дежурния по сигнал за съвсем друга ситуация. Движейки се по булевард „Велики Преслав“, видяхме мъж, видимо агресивен, размахващ сатър и нож. Спряхме колата, мъжът се приближи доста бързо до нас, обиждаше с викове: \"Ще избивам всеки, който застане на пътя ми, ще коля наред\". Замахна със сатъра по пасажерската врата, счупи стъклото, започна да боде с ножа през прозореца, беше избутан с вратата назад на около 1,5-2 метра, като с отварянето на вратата хвърли сатъра по нас вътре в автомобила. Слязох, той се опита да боде отново с ножа“, разказа ст. полицай Димитров. Той обясни, че при хвърлянето на сатъра е бил порязан под коляното, като раната е обработена с 5 шева. Ст. полицай Севдалин Илиев допълни, че по време на инцидента е имало много граждани и по булеварда, и в района на близките магазини. „Нашата цел беше да привлечем вниманието на мъжа към нас, за да не пострадат други лица. Уплаха винаги има, но запазихме необходимото самообладание. По-добре е, че в тази стресова ситуация се озовахме на място и се случи на нас, като хора с опит и тренинг, а не с обикновени граждани“, каза ст. полицай Севдалин Илиев. Той е работи в системата на МВР от 6 години, а ст. полицай Димитър Димитров от около 13 години. Инцидентът, при който пострада 37-годишният ст. полицай Димитър Димитров е станал малко след 13 часа днес. Задържаният 30-годишен Д.М. е бил откаран с екип на ЦСМП в болницата. След консулт с психиатър е настанен за лечение в ДПБ- Царев брод. \r\nИвелина ИВАНОВА", "date": "2018.11.01", "title": "Ст. полицай Димитър Димитров, ОДМВР - Шумен: Най-важното е, че при обезвреждане на психично болния мъж, не пострадаха цивилни граждани"}
{"url": "http://www.focus-news.net/news/2018/11/01/2585570/veliko-tarnovo-chetiri-izlozhbi-organizirani-ot-rotari-klub-shte-badat-otkriti-v-denya-na-narodnite-buditeli-1-noemvri.html", "text": "Четири изложби, организирани от Ротари клуб Велико Търново, ще бъдат открити от 18.00 часа в Деня на народните будители – 1 ноември, съобщават от  организацията . Експозициите са част от поредицата инициативи, с които ротарианците отбелязват 80 години от основаването на структурата си в града. В Изложбени зали „Рафаел Михайлов“ ще могат да се видят над 30 картини, рисувани от великотърновски деца. Те твориха  под мотото „Моят Търновград“. Изключителен колорит и живописни решения показват малките творци, вдъхновени от славното минало на старата българска столица.  Техните картини ще бъдат качени във фейсбук страницата на Ротари клуб -Велико Търново f/rotaryvt. Авторите на първите три , които съберат най-много харесвания, ще получат награди – ваучери за пособия за рисуване. Свои творби в общата изложба показва и известният великотърновски художник Сашо Филев – паст президент и почетен член на Ротари клуб. Верен на своя изключителен и разпознаваем стил, той разкрива нови и нови черти от неизчерпаемия си талант в показаните картини. \r\nТретата част от мащабната експозиция включва шаржове на прочути ротарианци, а техен автор е Александър Добринов. Шаржовете са предоставени от летописеца и историк на Ротари движението Цвятко Кадийски. Шеметни кадри от Велико Търново са показани в четвъртата част на изложбата, която съдържа 21 снимки, събрали най – висок брой точки от журито във фотоконкурса „Велико Търново – моето вдъхновение“. В надпреварата се включиха над 120 фотографи от цялата страна с повече от 500 снимки.  Победителите ще бъдат обявени в средата на ноември,  когато е кулминацията от ротарианските  чествания. Общата експозиция ще бъде открита от професор Николай Даскалов от ВТУ, който е почетен член на Ротари клуб – Велико Търново.", "date": "2018.11.01", "title": "Велико Търново: Четири изложби, организирани от Ротари клуб ще бъдат открити в Деня на народните будители – 1 ноември"}
{"url": "http://www.focus-news.net/news/2018/11/01/2585580/burgas-intenzivno-se-osashtestvyava-trafikat-v-oblastta.html", "text": "Интензивно се осъществява трафикът в област Бургас, предаде репортер на  Радио „Фокус“ – Бургас . По-натоварено е движението по автомагистрала „Тракия“ в района на Бургас, както и по пътя Бургас – Сарафово – Поморие. \r\nВ град Бургас движението също се осъществява интензивно. По-натоварено е в някои участъци от бул. „Одрин“ и бул. „Тодор Александров“, както и по бул. „Димитър Димов“, в района на кръстовището с кръгово движение на входа на Бургас и по бул. „Захари Стоянов“ по пътя към ж. к. „Меден Рудник“. \r\nМария КУРТЕВА", "date": "2018.11.01", "title": "Бургас: Интензивно се осъществява трафикът в областта"}
{"url": "http://www.focus-news.net/news/2018/11/01/2585581/veliko-tarnovo-dvizhenieto-po-pat-i-4-veliko-tarnovo-targovishte-v-rayona-na-razklona-na-s-dzhulyunitsa-e-vremenno-ogranicheno-poradi-ptp.html", "text": "Движението по път  I-4  Велико Търново - Търговище в района на разклона на с. Джулюница е временно ограничено поради ПТП. Това съобщиха от пресцентъра на  Агенция \"Пътна инфраструктура\" . Обходният маршрут в посока Търново е: Стражица – Николаево – Камен – Драганово – Д. Оряховица – път I-4, а в посока Варна: Козаревец – Честово – Д. Оряховица – Драганово – Камен - Стражица – път I-4.", "date": "2018.11.01", "title": "Велико Търново: Движението по път  I-4  Велико Търново - Търговище в района на разклона на с. Джулюница е временно ограничено поради ПТП"}
{"url": "http://www.focus-news.net/news/2018/11/01/2585576/viktorio-aleksandrov-ubil-priyatelkata-i-deteto-si-ostava-za-postoyanno-v-aresta.html", "text": "26-годишният Викторио Александров, който уби приятелката си и едногодишната им дъщеричка, остава за постоянно в ареста, предаде  БНР.  Той поиска от Софийския градски съд да бъде поставен под домашен арест заради раните от опита си за самоубийство. Александров заяви още, че не помни двете убийства, че не може да повярва какво е направил и че съжалява. В съдебната зала стана ясно, че дни преди да простреля приятелката и детето си, Александров написал на родителите си, че обмисля да замине за Турция. По време на мярката за неотклонение той беше защитаван от служебен адвокат.", "date": "2018.11.01", "title": "Викторио Александров, убил приятелката и детето си, остава за постоянно в ареста"}
{"url": "http://www.focus-news.net/news/2018/11/01/2585585/kiril-dobrev-bsp-predstoi-ni-dalag-pat-za-da-bade-promenen-segashniyat-model-na-upravlenie.html", "text": "Предстои ни да изминем дълъг път, за да бъде променен сегашният модел на управление на България, отбеляза зам.- председателят на НС на БСП Кирил Добрев на среща с представители на ръководството на Национален синдикат \"Защита\", на която беше обсъден проектът \"Визия за България\". Това съобщиха от пресцентъра на  БСП . В разговора участваха зам.-председателят на ПГ на \"БСП за България\" Крум Зарков и  Атанас Зафиров - член на ИБ на НС на БСП. Крум Зарков коментира трите основни аспекта във \"Визия за България\" по отношение на заетостта - формиране на минималната работна заплата, като процент от средната работна заплата; работното време и качеството на социалния диалог. Той изтъкна, че Визията цели формиране на стратегия, с която се постигат резултати. \"Визията е само поводът да бъдат поставени проблемите\", заяви Зарков.  \r\n\"Има нужда от спешна намеса на държавата\", категоричен бе Красимир Митов - председател на Национален синдикат \"Защита\". Той изрази възмущението си от това, че трудът на хората е изключително подценен и хиляди хора напускат страната по тази причина. Митов коментира, че в държавния сектор е \"нещо нечувано и невиждано\" и пример за това са Български пощи, БДЖ, болници, центрове по спешна помощ. Председателят на синдиката коментира и бюджета на правителството, като посочи, че само изглежда хубав, но в същото време цените продължават да нарастват. Представителите на синдикатите предложиха да има закон, който да  регламентира работата на синдикатите и работодателските организации.", "date": "2018.11.01", "title": "Кирил Добрев, БСП: Предстои ни дълъг път, за да бъде променен сегашният модел на управление"}
{"url": "http://www.focus-news.net/news/2018/11/01/2585584/asya-milenkova-suiche-sv-kliment-ohridski-tryabva-da-uvazhavame-nay-veche-balgarskite-praznitsi.html", "text": "Трябва да уважаваме най-вече българските празници. Това каза за  Радио „Фокус“ – Пирин   Ася Миленкова, учител от Средно училище с изучаване на чужди езици „Св. Климент Охридски“. По думите й няма по-хубаво нещо от това човек да е в добро настроение, изпълнен с радост и веселост. „Хелоуин се наложи, като празник, който децата чакат, защото ги привлича това, че имат възможност да се покажат маскирани. Лакомствата също ги стимулират“, допълни Миленкова. Тя уточни, че това, че сме българи ни прави уникални и не трябва да заменяме българските празници с чужди. „Поради тази причина в навечерието на народните будители, вместо да посетим концерт или изложба, често обличаме децата си, като скелети. Хелоуин навлиза все повече, което според мен е заплаха за българските традиции“, добави учителят . \r\nДенис НИКИФОРОВ", "date": "2018.11.01", "title": "Ася Миленкова, СУИЧЕ „Св. Климент Охридски“: Трябва да уважаваме най-вече българските празници"}
{"url": "http://www.focus-news.net/news/2018/11/01/2585582/varna-rayonniyat-sad-nalozhi-uslovni-nakazaniya-i-globa-na-dvama-dushi-za-pritezhanie-na-visokoriskovi-narkotichni-veshtestva.html", "text": "Районен съд – Варна наложи условни наказания и глоба на двама души за държане на високорискови наркотични вещества. Това съобщиха от пресцентъра на  съда . По силата на постигнато между страните и одобрено от съда споразумение, 26-годишен варненец беше признат за виновен по повдигнатото му обвинение за държане на марихуана, като получи наказание от 6 месеца лишаване от свобода, с 3 години изпитателен срок, както и глоба в размер на 600 лева. При полицейска проверка на 2 януари тази година  в централната част на града е установено, че той държи в джоба на анорака си найлонова торбичка с изсушена зеленикаво-кафява тревиста  маса със специфична миризма – около  25 грама канабис, на стойност за близо 150 лева. 26-годишният подсъдим е неосъждан. Марихуаната, веществено доказателство по делото, се отнема в полза на държавата и предава за унищожение. В друго съдебно производство, също след споразумение, 33-годишен столичанин беше осъден за държане на наркотици на 3 месеца лишаване от свобода, чието изпълнение се отлага с изпитателен срок от 3 години. При извършена на 24 ноември 2016 г. полицейска проверка пред Първа градска болница във Варна у него са били открити 5 пакетчета със суха тревиста маса и опаковки, съдържащи бяло и жълто вещество на кристали. Направената физикохимична експертизата доказва наличие на метамфетамини, с различно процентно съдържание на активно действащ наркотичен компонент, както и на марихуана в петте пакетчета. Общата стойност на откритите у подсъдимия високорискови наркотични вещества е за над 90 лева. 33-годишният мъж е неосъждан. Съдебните актове са окончателни и влизат в сила веднага.", "date": "2018.11.01", "title": "Варна: Районният съд наложи условни наказания и глоба на двама души за притежание на високорискови наркотични вещества"}
{"url": "http://www.focus-news.net/news/2018/11/01/2585586/varna-izlozhba-posvetena-na-aktyora-kiril-gospodinov-shte-bade-otkrita-v-darzhavniya-arhiv.html", "text": "Изложбата „Баш майстора завинаги. Документален разказ за една легенда. 85 години от рождението на актьора Кирил Господинов“, предстои да бъде открита от 18.00 часа днес в Държавен архив Варна. Експозицията включва документи и снимки от личния архив на актьора, както и плакати от театрални постановки. Това съобщи в интервю за  Радио „Фокус“ – Варна  дъщерята на популярния актьор Веселина Господинова. Тази вечер тя ще представи и книгата си „Баща ми – Баш майстора“. Същевременно мултимедийната изложба се реализира и със съдействието на Варненския драматичен театър, а целият архив на Кирил Господинов ще бъде дарен за съхранение в Държавния архив. В експозицията ще бъде показан и костюм, с който артистът изгражда една от върховите си роли в Театър „София“ през 80-те години на миналия век. Веселина Господинова посочи,че в 19.00 часа, след откриването на изложбата, публиката във Варна ще може да изгледа и един от емблематичните филми – „Баш майсторът на море“. Веселина Господинова е актриса и телевизионен водещ. През последните шест години работи върху проекта „Баща ми – Баш майстора“ – изследователски труд, фокусиран върху разкодирането на силата на таланта на едно момче от село Гроздьово, Варненско, което следва мечтата си да стане актьор. \r\nДиана СТОЕВА", "date": "2018.11.01", "title": "Варна: Изложба, посветена на актьора Кирил Господинов, ще бъде открита в Държавния архив"}
{"url": "http://www.focus-news.net/news/2018/11/01/2585587/blagoevgrad-osashtestvyava-se-chastichen-remont-na-asfaltovata-nastilka-na-parvoklasen-pat-1-ot-km-371000-do-km-380000-v-uchastaka-ot-selo-zheleznitsa-do-paten-vazel-brezhani.html", "text": "До втори ноември от 18.00 часа до 6.00 часа, движението по път I-1 от км 371+000 до км 380+000 в участъка от село Железница до пътен възел „Брежани“ ще се осъществява в една лента за движение, поради частични ремонтни дейности на асфалтовата настилка. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци и светлинни източници. Водачите да се движат с повишено внимание и съобразена скорост в свободната лента, съобразно създадената организация на движение. Нормално натоварен е трафикът по АМ „Струма“ и главен път Е79.  Повишена опасност от падащи камъни има в Кресненското дефиле и  в района на Предел. Не е имало сигнали  за паднали камъни, които да са затруднявали трафика по републиканската пътна мрежа. Пътните настилки са сухи. От Областно пътно управление – Благоевгарад отправят апел към шофьорите да карат внимателно, да спазват дистанция и да се съобразяват спрямо пътната обстановка, като спазват правилата за движение по пътищата. \r\nДенис НИКИФОРОВ", "date": "2018.11.01", "title": "Благоевград: Осъществява се частичен ремонт на асфалтовата настилка на първокласен път-1 от км 371+000 до км 380+000 в участъка от село Железница до пътен възел „Брежани“"}
{"url": "http://www.focus-news.net/news/2018/11/01/2585588/mladezhkata-organizatsiya-na-abv-provede-aktsiya-po-daryavane-na-knigi-po-povod-denya-na-narodnite-buditeli.html", "text": "Младежката организация на АБВ проведе акция по даряване на книги от български автори. Това съобщиха от пресцентъра на  АБВ . Събитието бе организирано по повод 1 ноември - Денят на будителите и се проведе в Докторската градина и Южния парк в София. То е част от дългосрочната кампания на АБВ „Да съхраним българското! Да възродим България!“ \r\nКъм  организираната традиционна инициатива  „Подари книга, възроди любовта към познанието“, АБВ – Младежи добавиха специално проектирани два вида книгоразделители. Първият очертава наболели проблеми пред българското общество и предложения за тяхното разрешаване, залегнали в приоритетите на партията.  Вторият вид почита делото на тридесет представители на българските будители.  \r\nПо-рано през деня председателят на партията Румен Пеков, лидерът на АБВ – Младежи Пламена Заячка, членове и симпатизанти на партията, поднесоха цветя пред паметника на „Св. Св. Кирил и Методий“ пред Националната библиотека в столицата.", "date": "2018.11.01", "title": "Младежката организация на АБВ проведе акция по даряване на книги по повод Деня на народните будители"}
{"url": "http://www.focus-news.net/news/2018/11/01/2585589/sofiya-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta-na-3-noemvri.html", "text": "Въвежда се временна организация на движението във връзка с футболна среща на 3 ноември. Това съобщиха от пресцентъра на  Столична община . \r\nЗабраняват се престоят и паркирането на пътни превозни средства,  както следва: \r\nОт 08.00 до 20.00 часа на 03.11.2018 г. при сектор „Г” на  Националния стадион „Васил Левски”. \r\nОт 12.30 до 19.30 часа на 03.11.2018 г. на моста пред Национален стадион „Васил Левски” – 20 /двадесет/ паркоместа. \r\nОт 16.30 часа на 03.11.2018 г. до приключване на футболната среща, само при необходимост и по преценка на ръководството на СДВР да се забрани влизането на пътни превозни средства в двете посоки, с изключение на автобусите на масовия градски транспорт по: \r\n. ул. „Ген. Гурко” между бул. „Васил Левски” и бул. „Евлоги и Христо Георги; \r\n. бул. „Евлоги и Христо Георгиеви” между пл. „Орлов мост” и бул. „Черни връх”; \r\n. бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.11.01", "title": "София: Въвежда се временна организация на движението във връзка с футболна среща на 3 ноември"}
{"url": "http://www.focus-news.net/news/2018/11/01/2585591/ivan-tsarov-rim-veliko-tarnovo-tozi-koyto-daryava-ot-sartse-i-bezvazmezdno-mozhe-da-se-nareche-savremenen-buditel.html", "text": "Изложба с част от даренията, получени във фондовете на Регионалния исторически музей през тази година бе представена в музей „Възраждане и Учредително събрание“ във Велико Търново, предаде репортер на  Радио „Фокус“ – Велико Търново  Богатата и ценна експозиция е наречена „Заедно да съхраним историческата памет“. Директорът на музея Иван Църов отправи приветствие и благодари на всички присъстващи дарители, които са пазители на историческото наследство. „Днес е един от светлите български празници – Деня на народните будители, за нас това е и Деня на дарителя, защото в наши дни, този, който дарява от сърце и безвъзмездно, това е съвременния будител. Днес, освен официалния държавен празник е и християнския празник на Светите безсребърници Козма и Дамян. Не случайно, Деня на народните будители още от епохата на нашето българско Възраждане до наши дни, съвпада с този празник. Този, който от сърце дава без  да очаква пари насреща, този човек е благословен от Бога и закрилян от тези светии. Традиционна е и нашата среща, в която оказваме почит към вас и всички преди вас, които са дали нещо за обществото, защото това, което събираме и съхраняваме, тези колекции, които попълваме, не го правим за нас самите, а за хората, за цялото общество“, посочи Иван Църов. Той допълни, че когато нещо постъпи в музея, то остава там завинаги и може да бъде ползвано от всеки един български и чужд гражданин. „Много хора мислят, че като влезе нещо във фондовете на музея, то потъва някъде в някакви прашни помещения, където музейните работници дори спекулират с тези предмети,  които държавата им е поверила да пазят. Уверявам ви, че такова нещо няма“, допълни той. По думите му, някои от дарените предмети са минали през реставрационните ателиета на музея, където работят добри специалисти по консервация и реставрация. Други все още не са, тъй като и към момента постъпват дарения. \r\nЗаместник-директорът на музея, д-р Миглена Петкова уточни, че дарените предмети до момента са над 250 броя, а дарителите са 47 души, като бройката се увеличава. Тя използва възможността да благодари и на музейните работници, които съхраняват богатствата на културната институция. \r\nМария НЕДЕВА", "date": "2018.11.01", "title": "Иван Църов, РИМ-Велико Търново: Този, който дарява от сърце и безвъзмездно, може да се нарече съвременен будител"}
{"url": "http://www.focus-news.net/news/2018/11/01/2585583/proektobyudzhet-2019-beshe-priet-ot-komisiite-po-byudzhet-i-finansi-zdraveopazvane-i-sotsialna-politika.html", "text": "Проектобюджет 2019 беше приет от комисиите по бюджет и финанси, здравеопазване и труда и социалната политика, предаде репортер на  Агенция „Фокус“ . От здравна комисия „за“ гласуваха 11 депутати, 8 бяха „против“. 12 депутати от Комисията по труда и социалната политика гласуваха „за“, а 8 „против“. От бюджетна комисия 13 депутати подкрепиха проектобюджета, а 9 бяха „против“. Приоритетите на Бюджет 2019 са социалната политика, образованието, отбраната и политиката по доходите. В бюджета за следващата година е заложен дефицит от 0.5% от БВП. Очаква се приходите в бюджета да бъдат 43, 8 млрд. лева, а през 2021 година да достигнат 47,5 млрд. лева. Ставките на корпоративните данъци и тези на данъците върху доходите на физическите лица ще се запазят. Разходите през 2019 г. ще бъдат 44,4 млрд. лева, а през 2021 година се очаква да достигнат до 47, 5 млрд. лева. Предвидени са 40,4 млн. лева за помощи за отопление, с 50% повече в сравнение с 2018 година. 150 млн. лева ще се отпуснат за хората с увреждания, а 7 млн. лева за децата сираци без право на наследствена пенсия. През следващата година разходите за отбрана ще достигнат 1,8 млрд. лева, което е 1,58% от БВП на страната. Средствата ще се разпределят по проектите за модернизация на ВВС, Сухопътни войски и ВМС. Минималната работна заплата ще се увеличи от 510 на 560 лева. С 10% повече са парите за заплати и осигурителни вноски на държавните служители. С 20% по-високи ще бъдат заплатите на учителите, а тези на непедагогическия персонал с 10%. Увеличение ще има и при средствата, отпускани за хранене на учениците от първи до четвърти клас. С над половин милиард лева повече средства ще има и за общините. През 2019 година се очаква държавният дълг да намалее от 22,2 на 20 млрд. лева. Така България ще бъде с третия най-нисък дълг в ЕС. Консолидираният дълг на сектор „Държавно управление“ ще бъде в диапазона 24,3-23,5 млрд. лева. \r\nБиляна ИВАНОВА", "date": "2018.11.01", "title": "Проектобюджет 2019 беше приет от комисиите по бюджет и финанси, здравеопазване и социална политика"}
{"url": "http://www.focus-news.net/news/2018/11/01/2585590/afp-donald-tramp-i-redzhep-taiyp-erdogan-sa-obsadili-siriya-po-telefona.html", "text": "Президентът на САЩ Доналд Тръмп и турския му колега Реджеп Таийп Ердоган са обсъдили сирийския конфликт по телефона в четвъртък, предава  AFP , като се позовава на съобщение от турското президентство. \r\nВ изявлението, бе публикувано не дълго, след като беше обявено, че турски и американски военни част са започнали съвместно патрулиране на северносирийския град Манбидж, който се контролира от подкрепяните от САЩ сирийски кюрди, които Анкара счита за терористи. \r\nПревод и редакция:", "date": "2018.11.01", "title": "AFP: Доналд Тръмп и Реджеп Таийп Ердоган са обсъдили Сирия по телефона"}
{"url": "http://www.focus-news.net/news/2018/11/01/2585592/aktsenti-v-sutreshniya-blok-dobro-utro-balgariya-po-radio-fokus-na-2-noemvri.html", "text": "Десет години след обявената независимост на Косово страната е на път да създаде своя армия. Евентуалното трансформиране на Косовските сили за сигурност и сега предизвиква полюсни реакции на Балканите, но кои са възможните сценарии от тук нататък и как това ще се отрази на иначе крехкия диалог по линия Белград-Прищина? Отговорите на тези и други въпроси търсим от бившия посланик на България в Албания и Косово д-р Боби Бобев. Продължаваме да следим и основния акцент от последните дни - скандала в Държавната агенция за българите в чужбина. На фона на множеството коментари около случая ще потърсим причините довели до него. За пропуските, за свършеното дотук и за правилните изводи от ситуацията ще разговаряме с бившия председател на ДАБЧ Райна Манджукова. Наш гост ще бъде и кметът на Белово Костадин Варев, който ще ни разкаже повече за приоритетните дейности на работа в общината и скритите потенциали на региона. В минутите след 9.00 часа ще поговорим за култура, а от Людмила Йоргова от Радио „Фокус“ - Сливен ще научим какво може да се види в къщата-музей на Добри Чинтулов.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2018.11.01", "title": "Акценти в сутрешния блок „Добро утро, България“ по Радио „Фокус“ на 2 ноември"}
{"url": "http://www.focus-news.net/news/2018/11/01/2585593/sofiya-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta-na-11-noemvri.html", "text": "Въвежда се временна организация на движението във връзка с футболна среща на 11 ноември. Това съобщиха от пресцентъра на  Столична община . \r\nЗабранява се престоят и паркирането на пътни превозни средства, с изключение на автомобилите на участниците в мероприятието,  както следва: \r\n От 08.00 до 17.00 часа на 11.11.2018 г. при сектор „Г” на  Националния стадион „Васил Левски”. \r\n От 08.00 до 16.00 часа на 11.11.2018 г. на моста пред Национален стадион „Васил Левски” – 20 /двадесет/ паркоместа. \r\n От 13.30 часа на 11.11.2018 г. до приключване на футболната среща, само при необходимост и по преценка на ръководството на СДВР да се забрани влизането на пътни превозни средства в двете посоки, с изключение на автобусите на масовия градски транспорт по: \r\n ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n бул. „Евлоги и Христо Георгиеви” между пл. „Орлов мост” и бул. „Черни връх”; \r\n бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.11.01", "title": "София: Въвежда се временна организация на движението във връзка с футболна среща на 11 ноември"}
{"url": "http://www.focus-news.net/news/2018/11/01/2585594/shumen-predstaviteli-na-mestnata-vlast-i-darzhavni-i-kulturni-institutsii-v-razgrad-podnesoha-ventsi-na-denya-na-narodnite-buditeli.html", "text": "В Деня на народните будители пред паметната плоча на Станка и Никола Икономови бе проведен ритуал за отбелязване на тяхното дело и почитане на паметта на българските книжовни и културни хора. Това съобщиха от  Община Разград . Слово поднесе директорът на Регионална библиотека „Проф. Боян Пенев“ Женета Александрова, а символичен огън на поезията запали разградската поетеса Емилия Пройнова. Пред образите на Станка и Никола Икономови венци поднесоха от името на д-р Валентин Василев – кмет на Община Разград – заместник-кметовете Галина Георгиева и Ердинч Хасанов, Надежда Радославова – председател на Общински съвет – Разград, храм „Св. Николай Чудотворец“, цветя бяха поднесени от името на Асим Адемов – член на ЕНП/ГЕРБ в Европейския парламент, Десислава Атанасова – народен представител от ПП ГЕРБ в 44-то НС, Денчо Бояджиев –народен представител от ПП БСП в 44-то НС, Гюнай Хюсмен – Областен управител на Област Разград, Общински съветници от групата на ПП ГЕРБ – Разград, Общински съвет и общински съветници от ПП БСП, Театрално-музикален център Разград, Народно читалище „Развитие 1869“, Капански ансамбъл – Разград, Регионална библиотека „Проф. Боян Пенев”, Областен съвет на децата в Разград, ЦПЛР – ЦУТНТ, Синдикат на българските учители.", "date": "2018.11.01", "title": "Шумен: Представители на местната власт и държавни и културни институции в Разград поднесоха венци на Деня на народните  будители"}
{"url": "http://www.focus-news.net/news/2018/11/01/2585595/sliven-remonti-ima-po-planinskite-patishta-v-rayona-na-kotel-i-v-obshtina-nova-zagora.html", "text": "Интензивен е трафикът по пътищата в Сливенска област. Пътните настилки са сухи и нормално проходими, съобщиха от  Областно пътно управление . Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства.Опасност от падащи камъни има по пътя Сливен – Ичера – Градец. Ремонти има по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.11.01", "title": "Сливен: Ремонти има по планинските пътища в района на Котел и в община Нова Загора"}
{"url": "http://www.focus-news.net/news/2018/11/01/2585596/shumen-leyarnata-v-loznitsa-preustanovi-deynost.html", "text": "Инсталацията за „Топене и леене на алуминий“ в гр. Лозница, с оператор „Метал“ ЕООД преустанови дейност. Това съобщиха от  Регионалната инспекция по околната среда и водите- Русе . Това стана по решение на дружеството, за което екоинспекцията е уведомена предварително. Експерти на РИОСВ – Русе провериха на място изпълнението на представения план за прекратяване на дейността съгласно условие в Комплексното разрешително. При извършения оглед на площадката и представените документи е установено, че инсталацията за топене и леене на алуминий е демонтирана. Огнеупорните тухли са складирани извън помещението. Разкомплектовани са  помощните и пречиствателните съоръжения. Отпадъците от дейността на леярната ще бъдат предадени за скрап, а останалите, констатирани при предходна проверка са предадени на Регионално депо за неопасни отпадъци – Разград. Съгласно изискванията на Закона за опазване на околната среда предстои екоинспекцията да започне процедура за прекратяване на Комплексното разрешително на дружеството.", "date": "2018.11.01", "title": "Шумен: Леярната в Лозница преустанови дейност"}
{"url": "http://www.focus-news.net/news/2018/11/01/2585598/shumen-zapochna-postavyaneto-na-naprechna-shumyashta-markirovka-po-initsiativa-na-sektor-patna-politsiya-razgrad.html", "text": "Служители на сектор „Пътна полиция” и Областно пътно управление  започнаха днес полагането на шумна маркировка М20 на път I-2 в участъка преди село Осенец. Това съобщиха от  ОДМВР- Разград . Проектната идея е на началника на сектор „Пътна полиция” гл.инсп. Диян Симеонов, а целта – да се обезопаси пътният участък. Път I-2 /Русе-Разград-Шумен-Варна/ е със средно годишен денонощен интензитет 5 308 пътни превозни средства за 2017 година. Проектната скорост на пътя в открит участък е 90 км/ч и 50 км/ч при преминаване през населени места. След извършен анализ на поведението на водачите, критичните точки и съществуващата маркировка, на съвместно заседание с Областно пътно управление, областния управител, кмета на Разград и Комисията по транспорт и устройство на територията е взето решение за изготвяне на мотивирано становище към АПИ за отпускане на финансови средства по изграждане на напречна шумна маркировка. Такава маркировка ще бъде положена в още два участъка – по Гаров път в района на село Стражец и на Исперихското кръстовище по първокласния път I-2. По време на поставянето й движението ще бъде регулирано от служители на сектор „Пътна полиция”. Целта на дейностите е да се подобри безопасността на движението и да се намалят рисковите фактори, водещи до пътно-транспортни произшествия. Полагането на шумящата маркировка ще приключи до края на седмицата.", "date": "2018.11.01", "title": "Шумен: Започна поставянето на напречна шумяща маркировка по инициатива на сектор „Пътна полиция” – Разград"}
{"url": "http://www.focus-news.net/news/2018/11/01/2585597/veliko-tarnovo-biblioteka-s-detski-knizhki-be-otkrita-v-dg-sonya.html", "text": "Библиотека с детски книжки бе открита в ДГ „Соня“ във Велико Търново, предаде репортер на  Радио „Фокус“ – Велико Търново . През месец октомври ръководството на градината стартира кампания за събиране на детски книжки. Инициативата бе подета от родителите на децата от първа група „Мики Маус“ по повод Националната седмица на четенето. В рамките на кампанията бяха събрани близо 250 книжки, сред които български приказки, пословици и поговорки. Детската библиотека се намира във фоайето на градината. Изданията ще могат да се вземат за четене у дома и след това да се връщат, като на няколко месеца библиотеката ще се допълва с нови книжки. Желанието на директора Жаклин Павлова е във вече обособеният кът да бъдат канени родители, които да четат приказки на децата. \r\nНадежда КРЪСТЕВА", "date": "2018.11.01", "title": "Велико Търново: Библиотека с детски книжки бе открита в ДГ „Соня“"}
{"url": "http://www.focus-news.net/news/2018/11/01/2585600/shumen-v-targovishte-se-provede-godishna-sreshta-na-chitalishtata-ot-obshtinata-po-povod-denya-na-narodnite-buditeli.html", "text": "В Търговище се проведе годишна среща на читалищата от общината по повод Деня на народните будители. Това съобщиха от  Общината . В нея участваха представители на всички 38 културни институции, развиващи художествена самодейност на територията на общината.", "date": "2018.11.01", "title": "Шумен: В Търговище се проведе годишна среща на читалищата от общината по повод Деня на народните будители"}
{"url": "http://www.focus-news.net/news/2018/11/01/2585599/predstoyashti-sabitiya-v-stranata-za-2-noemvri-agentsiya-fokus.html", "text": "*** \r\nВ резиденция „Евксиноград“ във Варна министър-председателят Бойко Борисов ще бъде домакин на Четиристранната среща на високо равнище между България, Гърция, Румъния и Сърбия. \r\n*** \r\nОт 13.00 часа в сградата на Областна администрация Стара Загора, министърът на вътрешните работи Младен Маринов ще се срещне с кметовете на общинските центрове в област Стара Загора. Темата на работната среща е „Обществен ред и сигурност“. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 09.30 часа 14-и състав на Специализирания наказателен съд ще заседава по делото срещу Десислава И., Биляна Х. и Петко Д., на които са повдигнати обвинения за подкуп. \r\n*** \r\nОт 09.30 часа 2-ри състав на Софийски градски съд ще заседава по делото срещу лекарите Явор Л., Елена В., Антоний Ф. и др. обвинени за смъртта на родилката Деяна Г. \r\n*** \r\nОт 10.00 часа в сградата Висшия съдебен съвет ще се проведе писменият изпит по обявения конкурс за преместване и заемане на 36 длъжности „съдия“ в районните съдилища. \r\n*** \r\nОт 10.00 часа в конферентната зала на Министерството на здравеопазването, ет. 4, председателят на Надзорния съвет на НЗОК и зам.-министър на здравеопазването Жени Начева и управителят на Националната здравноосигурителна каса д-р Дечо Дечев ще дадат пресконференция по повод проекта на Закона за бюджета на НЗОК за 2019 г. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които са повдигнати обвинения за образуване и ръководене на организирана престъпна група.  \r\n*** \r\nОт 10.00 часа 5-и състав на Специализирания наказателен съд ще заседава по делото срещу Николай М., Николай Д. и др., на които са повдигнати обвинения за образуване и ръководене на организирана престъпна група.  \r\n*** \r\nОт 11.00 часа заместник-кметът на София доц.д -р Тодор Чобанов и проектантският екип ще представят идейния проект за разширение на музея за история на София. Събитието ще проведе в залата на музея на пл. „Бански“ 1. \r\n*** \r\nОт 11.00 часа 5-и състав на Специализирания наказателен съд ще заседава по делото срещу Николай М., Николай Д. и др., на които са повдигнати обвинения за образуване и ръководене на организирана престъпна група.  \r\n*** \r\nОт 11.00 часа 8-и състав на Специализирания наказателен съд ще заседава по делото срещу Иво Д., Алиман Б. и др., на които са повдигнати обвинения за образуване и ръководене на организирана престъпна група.  \r\n*** \r\nОт 11.00 часа 17-и състав на Специализирания наказателен съд ще заседава по делото срещу Даниел Н., Велизар Г. и др., на които са повдигнати обвинения за образуване и ръководене на организирана престъпна група.  \r\n*** \r\nОт 12.30 часа 3-ти състав на Специализирания наказателен съд ще заседава по делото срещу Габриел Б., Георги М. и др., на които са повдигнати обвинения за образуване и ръководене на организирана престъпна група.  \r\n*** \r\nДоброволци от ЧЕЗ в България ще залесяват 5 дка от изгоряла при пожар гора с фиданки от дъб и акация в района на с. Росоман, Община Божурище /на 400 м. от табелата за край на селото, в посока с. Златуша/. \r\n*** \r\nОт 14.00 часа в зала4 на Дома на науката и техникатa ( ул. „Г. С. Раковски №108“) ще се проведе кръгла маса за натиска срещу демократичното гражданско \r\nобщество, в рамките на кампания #Новите Будител(к)и: Предай.  \r\n*** \r\nОт 18.30 часа в галерия „Кредо Бонум“ ще бъде открита изложбата „Игри и политика“ – копродукция на Гьоте-институт и Центъра за изкуство и медии ZKM в Карлсруе.  \r\n*** \r\nОт 18.30 часа в Литературен клуб „Перото“ ще се състои на церемонията по връчване на четвъртите годишни награди „Перото“.  \r\n*** \r\nОт 19.00 часа в столичната зала „България“ българският емблематичен църковен хор „Св Йоан Кукузел – Ангелогласният“ ще отбележи 50 години от основаването си и първата си публична изява. \r\n*** \r\nОт 19.00 часа в Нова конферентна зала в Ректората на СУ „Св. Климент Охридски“ ще бъдат представени резултатите от конкурса за разкази „Изгревът на следващото“ на Дружество на българските фантасти „Тера Фантазия“ и фондация „Човешката библиотека“. \r\n***  \r\nОт 10.00 часа в аулата на ВТУ „Св. св. Кирил и Методий“ вземат евродепутатите Мария Габриел и Ева Майдел и депутатът Цветан Цветанов, който е председател на Комисията по вътрешна сигурност и обществен ред в Народното събрание ще вземат участие във форум „С теб съм. Важният си ти! Трафикът на хора е сериозен проблем“.  \r\n*** \r\nОт 13.10 часа в Регионалния пресклуб на БТА ще се проведе пресконференция  за учредяването на структура на партия „Възраждане“ във Велико Търново. \r\n*** \r\nОт 14.30 часа в Регионалния пресклуб на БТА ще се проведе пресконференция  във връзка с 80 годишнината от създаването на Ротари клуб - Велико Търново. \r\n*** \r\nОт 18.00 часа в Голямата зала на ДКТ ще се проведе тържествен концерт-спектакъл „Като живяно бъдеще…” по повод 50 години Младежки дом – Враца.  \r\n*** \r\nОт 13.00 часа ще се състои официалното откриване на реконструирания и модернизиран площад „Георги Измирлиев“ в града. На събитието ще присъства председателят на ПГ на ГЕРБ и зам.-председател на партията Цветан Цветанов. \r\n*** \r\nОт 19.00 часа в концертната зала на Младежкия център ще се проведе музикална среща, на която  млади хора с интерес към музиката ще обменят опит, умения и идеи. \r\n*** \r\nОт 09.00 до 12.30 часа на паркинга пред сградата на Община Карлово ще се проведе кампания за безвъзмездно и доброволно кръводаряване под мотото „Дарете кръв, подарете надежда за живот!“. \r\n*** \r\nОт 14.00 часа в залата на Възрожденското училище ще се проведе информационната кампания под надслов „Осиновяването – сбъднато семейство”.  \r\n*** \r\nОт 09.00 часа ще започне заседание на Общински съвет – Перник. \r\n***   \r\nОт 11.00 часа в Малката конферентна зала в Градски дом на културата „Борис Христов“ ще се състои пресконференция по случай 13-ото издание на „Киномания“ в Пловдив. \r\n***   \r\nОт 11.00 часа в конферентната зала хотел Cartoon  ще се проведе традиционната двудневна  научна конференция с международно участие на Русенски университет „Ангел Кънчев” Филиал - Разград  под наслов „Нови индустрии, дигитална икономика,   общество – проекции на бъдещето”. \r\n*** \r\nОт 18.00 часа в зала „Русе“ на Историческия музей ще бъде представена книгата „Монети от русенския регион“ – съвместно издание на Нумизматично дружество „Червен“ – Русе и Регионален исторически музей – Русе. \r\n*** \r\nОт 09.30 часа в Регионална библиотека „Захарий Княжески“ ще бъде открита четвъртата национална конференция „Историческото наследство на Стара Загора, Тракия и Балканите“.   \r\n*** \r\nОт 17.00 часа в Арт фоайе на Радио Стара Загора ще се проведе тридесет и петото издание на национален младежки конкурс за поезия „Веселин Ханчев“ и ще бъде представена стихосбирката „Щастливи времена” на Мария Донева – лауреат на ХХІ НМКП „Веселин Ханчев” (1994). \r\n*** \r\nОт 18.30 часа в Регионалния исторически музей ще се състои премиерата на стихосбирката „Лентата е почти изснимана“ на Надежда Тричкова, носител на Голямата награда от ХХХІV Национален младежки конкурс за поезия „Веселин Ханчев“ – Стара Загора, 2017. По същото време ще се състои награждаване и рецитал на отличените млади творци в ХХХV издание на конкурса „Златното яйце“. \r\n***   \r\nОт 10.0 часа в зала 2 на Областна администрация Шумен ще се проведе заседание на Областния съвет за развитие.   \r\n*** \r\nОт 17.00 часа в зала 107 на Община Ямбол ще се състои публично обсъждане на предложението на кмета Георги Славов за поемане на дългосрочен общински дълг в размер на 9 млн. евро.", "date": "2018.11.01", "title": "Предстоящи събития в страната за 2 ноември (Агенция „Фокус“)"}
{"url": "http://www.focus-news.net/news/2018/11/01/2585602/veliko-tarnovo-petoklasnitsi-ot-su-vicho-grancharov-chetoha-prikazki-na-detsa-v-tri-gornooryahovski-detski-gradini.html", "text": "Възпитаниците на СУ „Вичо Грънчаров” се включиха в Националната седмица на четенето с  представянето на български народни приказки пред  децата от ДГ „Здравец”, ДГ „Ален мак” и ДГ„Бодра смяна”, съобщават от  учебното заведение . Петокласниците бяха посрещнати с нетърпение от малчуганите, които слушаха с интерес избраните приказки. Децата посрещнаха гостите си със задаване на гатанки и много усмивки. Най-малките от ДГ “Бодра смяна” също се включиха в маратона на четенето, като  с интерес изслушаха приказката „Болен здрав носи” и изпяха песен, с която поздравиха своите гости.Децата получиха и рисунки, направени по сюжети от прочетените творби. Учениците на СУ „Вичо Грънчаров” дариха ръчно изработени книжки с гатанки и детски книги за библиотечните кътове на детските градини. \r\nПосланието на учениците към по-малките бе да се докосват по- често до вълшебния свят на приказката и да черпят  любопитство и вдъхновение към света и човека.", "date": "2018.11.01", "title": "Велико Търново: Петокласници от СУ „Вичо Грънчаров” четоха приказки  на деца в три горнооряховски детски градини"}
{"url": "http://www.focus-news.net/news/2018/11/01/2585605/ministarat-na-turizma-nikolina-angelkova-provede-rabotna-sreshta-s-ministara-na-vatreshnite-raboti-mladen-marinov.html", "text": "Министърът на туризма Николина Ангелкова проведе работна среща с министъра на вътрешните работи Младен Маринов. Това съобщиха от пресцентъра на  Министерството на туризма . Двамата обсъдиха подготовката на Единната система за туристическа информация (ЕСТИ), която ще осигури в реално време и по защитени канали пряка свързаност между местата за настаняване в страната и МВР, НАП, общините.  \r\n\"Тази система ще гарантира по-голяма безопасност и сигурност на туристите в страната и ще изсветли сивия сектор в туристическата индустрия\", подчерта министър Ангелкова. Тя анонсира, че в близко време изпълнителят на обществената поръчка ще представи демоверсия на проекта.  \r\n\"ЕСТИ е необходима и ще има положителен ефект върху съвместната ни работа и нейната оперативност\", подчерта министър Маринов.   \r\nПо време на срещата бе обсъдена и традиционната подготовка за приближаващата зима в туризма. \"В най-скоро време ще започнат срещите ни с контролните органи, местната власт и бизнеса преди началото на активния ски сезон. Разчитаме отново на отличното партньорство с МВР, за да осигурим безпроблемно пребиваване на хилядите туристи в нашите планински курорти\", каза министър Ангелкова.", "date": "2018.11.01", "title": "Министърът на туризма Николина Ангелкова проведе работна среща с министъра на вътрешните работи Младен Маринов"}
{"url": "http://www.focus-news.net/news/2018/11/01/2585575/shest-patnotransportni-proizshestviya-s-uchastie-na-karutsi-sa-stanali-na-teritoriyata-na-blagoevgradska-oblast-ot-nachaloto-na-godinata-obzor.html", "text": "Шест пътнотранспортни произшествия с участие на каруци са станали на територията на Благоевградска област от началото на годината, показва проверка на  Радио „Фокус“ - Пирин . Директорът на Областна дирекция на МВР- Благоевград Николай Хаджиев информира, че съвместно с Община Благоевград са проведени няколко операции по дисциплиниране на участниците в движението, които се придвижват с каруци. Той обясни, че каруците трябва да бъдат регистрирани в общината по местоживеене, да имат съответните обозначения, а водачите им да спазват необходимите предпазни мерки, включително и за конете, които ги теглят. Около 55 каруци са регистрирани на територията на община Благоевград, информира Кирил Манов, началник на сектор „Обществен реди и сигурност“. Той подчерта, че няма проблем с безстопанствените коне на територията на града център, но съществуват такъв в селата. Те обаче не са предпоставка за пътнотранспортни произшествия или за инциденти, а са причина за оплаквания на хора, че животните опустошават земеделските посеви. Кирил Манов обясни, че при констатиране на безстопанствени животни техните собственици се издирват и предупреждават.  \r\nВ Община Благоевград регулярно се извършват проверки на пътя за каруци, движещи се извън разрешените за това зони, както и за каруци в движение без регистрация. Санкциите за нарушителите са до 200 лв. Акциите са съвместни и се осъществят от Община Благоевград и I, II РУП и КАТ – Благоевград, представители на сектор „Обществен реди и сигурност“ към Община Благоевград и „Охранителна полиция“ към ОДМВР. Проверките целят да ограничат нарушенията, свързани със Закона за движение по пътищата. \r\nЛора КАЛЧЕВА", "date": "2018.11.01", "title": "Шест пътнотранспортни произшествия с участие на каруци са станали на територията на Благоевградска област от началото на годината (ОБЗОР)"}
{"url": "http://www.focus-news.net/news/2018/11/01/2585604/sofiya-maykite-na-detsa-s-uvrezhdaniya-protestirat-za-edinadeseti-den.html", "text": "Единадесета поредна вечер майки на деца с увреждания и граждани, които ги подкрепят, се събират пред Министерския съвет, предаде репортер на  Агенция „Фокус“ . Протестиращите настояват за оставката на вицепремиера Валери Симеонов заради неговите думи към техните деца. В района между парламента, президентството и Министерския съвет полицейското присъствие е засилено.", "date": "2018.11.01", "title": "София: Майките на деца с увреждания протестират за единадесети ден"}
{"url": "http://www.focus-news.net/news/2018/11/01/2585607/milen-nikolov-direktor-na-rim-burgas-veroyatno-sv-yoan-bogoslov-e-napisal-apokalipsis-v-grad-efes.html", "text": "Вероятно Св. Йоан Богослов е написал „Апокалипсис“ в град Ефес. Това каза за  Радио „Фокус“ – Бургас  Милен Николов, директор на Регионалния исторически музей – Бургас. По думите му е възможно последната част от Светата Библия да е била написана в Ефес, който е един от най-големите градове в Древния свят. „Свети Йоан е известен като любим ученик на Христос и е завършил земния си път именно в град Ефес“, каза още Николов. Той добави, че има данни за това как се е почитала паметта на Св. Йоан Богослов от жителите на града в миналото. „Неговият ден – 9 май, е наречен Розовник, тъй като вечерта преди преклонението пред мощите на светеца, гробът му се е отрупвал с рози, а на сутринта на мястото е намиран прах, появяващ се по чудодеен начин. Пилигримите, които са се събирали от целия тогавашен християнски свят, са взимали от този прах, слагали са го в малки реликварии и са го отнасяли по родните си места, за да ги дарят на храмовете там“, поясни директорът. Според него най-вероятно някой от тези поклонници, който е участвал в преклоненията пред мощите на Св. Йоан Богослов, е взел ампула с този прах и я е дарил на раннохристиянския храм край Крайморие, като по този начин тя се е съхранила там и до наши дни. \r\nМария ГЕОРГИЕВА", "date": "2018.11.01", "title": "Милен Николов, директор на РИМ – Бургас: Вероятно Св. Йоан Богослов е написал „Апокалипсис“ в град Ефес"}
{"url": "http://www.focus-news.net/news/2018/11/01/2585606/sofiya-zatrudneno-e-dvizhenieto-po-bul-tsar-osvoboditel-zaradi-protesta-na-maykite-na-detsa-s-uvrezhdaniya-izmenya-se-marshrutat-na-avtobusite-po-liniya-10tm.html", "text": "Затруднено е движението по бул. „Цар Освободител“ заради протеста на майките на деца с увреждания. Това съобщиха от пресцентъра на Столична община. Временно автобусите, движещите по линия 10ТМ, ще се отклоняват по бул. „Княз Александър Дондуков“ и бул. „Васил Левски“", "date": "2018.11.01", "title": "София: Затруднено е движението по бул. „Цар Освободител“ заради протеста на майките на деца с увреждания, изменя се маршрутът на автобусите по линия 10ТМ"}
{"url": "http://www.focus-news.net/news/2018/11/01/2585601/zapochna-sreshtata-na-ministar-predsedatelya-boyko-borisov-s-izraelskiya-mu-kolega-benyamin-netanyahu-vav-varna.html", "text": "Започна срещата на министър-председателя Бойко Борисов с израелския му колега Бенямин Нетаняху, предаде репортер на  Агенция „Фокус“ . Двамата разговарят в резиденция „Евксиноград“ във Варна. „Това е двореца „Евксиноград“ - отремонтирахме го и направо си го направихме както трябва. Беше много занемарен – след 1990 г. не беше пипан. Той си е паметник на културата“, обясни Борисов. От своя страна, Нетаняху коментира, че дворецът изглежда чудесно. \r\n „Имах възможност да разгледам и Черно море и установих, че не е черно“, каза на свой ред израелският премиер. Борисов отговори, че са построени навсякъде пречиствателни станции.", "date": "2018.11.01", "title": "Започна срещата на министър-председателя Бойко Борисов с израелския му колега Бенямин Нетаняху във Варна"}
{"url": "http://www.focus-news.net/news/2018/11/01/2585609/varna-stotitsi-abonati-shte-badat-s-narusheno-vodopodavane-zaradi-remontni-deynosti-po-bul-vasil-levski-na-2-noemvri.html", "text": "Стотици абонати във Варна ще бъдат с нарушено водоподаване от 9.00 до 21.00 часа на 2 ноември заради ремонтни дейности по бул. „Васил Левски“. Това съобщиха за  Радио „Фокус” – Варна  от дружеството „Водоснабдяване и канализация”. Със смущения и нарушено водоподаване ще бъдат домакинствата в района на бул. „Вл. Варненчик“, бул. „Хр. Ботев“, „Девня“ и „Княз Черкаски“, както и в района около улиците „В. Априлов“ и „Отец Паисий“, допълниха от дружеството. \r\nМарияна ВАЛЕНТИНОВА", "date": "2018.11.01", "title": "Варна: Стотици абонати ще бъдат с нарушено водоподаване заради ремонтни дейности по бул. „Васил Левски“ на 2 ноември"}
{"url": "http://www.focus-news.net/news/2018/11/01/2585603/blagoevgrad-trafikat-na-granichen-punkt-kulata-e-intenziven-za-tovarni-avtomobili-na-vhod.html", "text": "Трафикът на граничен пункт „Кулата“ е интензивен за товарни автомобили на вход.Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница, трафикът се извършва без забавяния. Не са въведени ремонтни дейности и временни ограничения на движението. \r\nЛора КАЛЧЕВА", "date": "2018.11.01", "title": "Благоевград: Трафикът на граничен пункт „Кулата“ е интензивен за товарни автомобили на вход"}
{"url": "http://www.focus-news.net/news/2018/11/01/2585610/nimh-utre-shte-preobladava-oblachno-i-maglivo-vreme-maksimalnite-temperaturi-shte-sa-mezhdu-19-i-24.html", "text": "През следващото денонощие над страната ще преобладава облачно, а в равнините и котловините и мъгливо време. На отделни места ще преръми. Временно подобрение на видимостта ще настъпва в следобедните часове. Ще духа слаб до умерен вятър от изток-североизток. Минималните температури ще бъдат между 9° и 14°, максималните – между 19° и 24°. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) при Българската академия на науките (БАН) . \r\nНад Черноморието ще преобладава облачно и мъгливо време, като временно подобрение на видимостта ще настъпва в следобедните часове. Ще духа до умерен вятър от изток-североизток. Максимални температури на въздуха и морската вода – 17-18°. \r\nНад планините ще има значителна облачност, но без съществени валежи. Ще духа слаб до умерен югоизточен вятър. Максимална температура на височина 1200 метра около 19°, на 2000 метра – около 13°. \r\nПрез следващите дни вятърът ще бъде от източната четвърт, слаб до умерен и температурите ще продължат постепенно да се понижават, като все пак ще останат по-високи от обичайните. През почивните дни и в понеделник над Източна България ще бъде с ниска облачност или мъгла; в часовете след обяд облачността временно ще се разкъсва, видимостта ще се подобрява. Над останалата част от страната ще бъде предимно слънчево с разкъсана висока облачност. Максималните температури ще са предимно между 17° и 22°, минималните – между 6° и 11°. \r\nАтмосферното налягане е и ще се задържи по-високо от средното за ноември.", "date": "2018.11.01", "title": "НИМХ: Утре ще преобладава облачно и мъгливо време, максималните температури ще са между 19° и 24°."}
{"url": "http://www.focus-news.net/news/2018/11/01/2585614/sport-maks-biadzhi-osnova-otbor-v-motogp.html", "text": "Бившият ас в моторните спортове Макс Биаджи основава собствен отбор в най-ниския клас на MotoGP – Moto3. Новият отбор ще започне участието си в шампионата догодина с мотори KTM. Биаджи вече осигури подписа на многократния победител в Moto3 Арон Канет. Интересното е, че в същия шампионат отбор има и Валентино Роси, който беше основния съперник на Биаджи на пистата, така че съперничеството между двамата се подновява.", "date": "2018.11.01", "title": "Спорт: Макс Биаджи основа отбор в MotoGP"}
{"url": "http://www.focus-news.net/news/2018/11/01/2585608/sofiya-protestirashtite-mayki-na-detsa-s-uvrezhdaniya-blokiraha-krastovishteto-pri-rektorata-na-sofiyskiya-universitet.html", "text": "Протестиращите майки на деца с увреждания блокираха кръстовището между бул. „Цар Освободител“ и бул. „Васил Левски“. Това съобщиха от пресцентъра на  Столична община . От площад „Независимост“, където протестиращите се събраха, те се отправиха по  бул. „Цар Освободител“ до кръстовището при Ректората на Софийския университет.  \r\nВременно автобусите, движещите по линия 10ТМ, ще се отклоняват по бул. „Княз Александър Дондуков“ и бул. „Васил Левски“", "date": "2018.11.01", "title": "София: Протестиращите майки на деца с увреждания блокираха кръстовището при Ректората на Софийския университет"}
{"url": "http://www.focus-news.net/news/2018/11/01/2585611/libertas-makedoniya-sofiya-kihna-skopie-hvana-pnevmoniyai.html", "text": "„Или нереални разкази от реалния живот: Много „дребни души“ са преминали през зловредната машинация и фабрикацията на ‚благонадеждни българи‘“, както е подзаглавието на материалa на Веле Митановски, публикуван от скопското електронно издание „Либертас“ във връзка с гръмналия скандал в „Държавната агенция за българите в чужбина“. Статията е представена без редакторска намеса.  \r\nБългарските власти водят интензивно разследване за големи измами на държавни служители, които продавали потвърждения за българско потекло на граждани от страни извън Европейския съюз, а въз основа на това те получавали български паспорти и гражданство. \r\nЗа някой, който сега е паднал от Марс, това би било новината на деня, дори по-голяма от оставката на Даниела Рангелова, но, същевременно, за познавачите, а дори и за нормалните хора, беше „обществена тайна“, че до вчера това беше официална държавна политика: България годишно издава около 10 хиляди български лични карти на чужденци. \r\nЕ, а, че сега някой е облажил дебело от тази политика – облажил се. Междувременно, Службата, която издава потвържденията, т.е. служителите (директорът на Държавната агенция за българите в чужбина), са близки, или членове, на националистическите партии, които в момента са в управляващата коалиция на консервативния премиер Бойко Борисов. \r\nСрещу служителите има съмнения за корупция, злоупотреба със служебно положение и фалшифициране на документи. Те издавали потвърждения за българско потекло на чужденците, които успеят да докажат, че поне един от техните предци е бил българин. \r\n„Обществена тайна“ е и това, че най-много кандидати за „произвеждане на новоизпечени благонадеждни българи“ имаше и има от нашата мила Македония, както би казал Заев. Разбира се и от неговата Струмица, докато моят Охрид беше един от центровете, стълбовете, ако не и стожерът, в тази „фабрика за човешки души“! \r\nНастрана шегите и майтапите, в това „направление“ влязоха и много честни човешки души, или икономически кандидати, за което знаеше и официална София, но така и искаше. Може би, някои не, но аз редовно забелязвах госпожа Йотова, официално, вицепрезидент на Република България, на пътя за „българските вилаети“: Пустец и Голо Бърдо в Албания. Там, тя преобразуваше „етническите македонци“ в българи! Не ми липсваше и бай Каракачанов, лидерът на ВМРО-БНД, настоящ вицепремиер на България и министър на отбраната. \r\nНо, дори и да разбирам бедните граждани (а това е по вина на нашата държава!), какво да имам за онези, които нагостяваха Каракачанов в хотелите и механите насред Охрид? Собственици на много доходоносни фирми! Да, парите нямат политическа разцветка и национална нишка, особено за доказаните мошеници. Независимо дали от бизнеса или политиката. Парите нямат политическа разцветка и национална нишка, особено за доказаните мошеници \r\nТа нали, уважаемият господин – депутат Пишев, се „подписа!“ като македонец и стана българин! Със сигурност не по икономическа принуда. Той е богат човек. Или, да речем, „госпожа“ Силвана Бонева, която поиска „българско гражданство“, а след това помоли да „изтеглим апликацията!“,  твърди пред мен лично приятел, чиято професия е „посредник за българско гражданство“. Той твърди, че в България на македонци са издадени 110 хиляди паспорта, а само той уредил 11 хиляди, както и че в „листата на чакащите“ са още 53 хиляди искащи паспорти. Не се крие, но засега ще използвам само инициалите – В.J. \r\nЛюбчо (с Б) Георгиевски навремето свидетелстваше, че половината от Изпълнителния комитет на ВМРО –ДПМНЕ са „притаени българи, с българско самосъзнание“. Самият той има български паспорт и фирма в България. В политиката влезе „чисто гол“, във властта – с палто на заем от Борис Змейковски, а от премиерския кабинет излезе като „средно богат македонец“ (бизнесмен)?! \r\nСилвана Бонева е също така една от „силните вмровски патриотки“ от най-тясното партийно ръководство, които са поискали, или получили, „българско гражданство“, лично пред мен свидетелства охридчанина – сега натурализиран софиянец. Казва, че се сеща за поне 50 такива „професионалисти“ в македонските градове, докато себе си поставя на самия връх, като доайен и по време, и по, както казва, „издадени“ паспорти! \r\n„Аз см най-старият, с повече от 25 години опит, от 1999 година насам съм в тази професия, но съм и най-добрият – най-продуктивният. До 2000 година посредничих само за граждани на Македония, а след това и от Албания. Това са т.нар. торбеши от Голо Бърдо, т.е. „български мюсюлмани“, като „българите мохамедани“, т.е. помаците – казва моето приятелче от нашето „Черногорско село“ (предградие на Охрид). \r\nТой твърди, че общият брой на гражданствата, одобрени от „Съвета за българско гражданство“ при Министерството на правосъдието (орган от 15 функционери от различни министерства и правителствени институции), възлиза на 110 хиляди души, както и че в „списъка на чакащите“ има още 53 хиляди кандидати. Йотова „препятства“ – Каракачанов „посредничи“ в процеса на българизация!? \r\nСъбеседникът ми казва, че процесът е препятстван от вицепрезидента на България Илиана Йотова (не съм сигурен в това!), а от друга страна, най-заслужил в „посредничеството“ за процеса бил лидера на тамошната ВМРО Каракачанов, „който има множество приятели в Македония, който посещава и летува в Македония“. Посочва хотел „Лихнидос“ в центура на Охрид, а посочва и македонски бизнесмени, които от неговите ръце получили паспорти за цялото семейство!? За него, Каракачанов е един от най-влиятелните политици в България, който в момента е човекът с три ресора: вицепремиер, министър на отбраната и министър на националната сигурност. \r\nЗа Каракачанов няма нужда да ми се казва два пъти, ама не съм сигурен за „госпожа“ Йотова. Тя, през „красивия Охрид“ отиде в Албания, за да „произвежда“ българи, тъкмо в момента на затопляне на македонско-българските отношения. Беше в горанското село Шиштевец, община Кукс в Североизточна Албания, където живеят само македонци. За Йотова, вероятно и за българската официална политика, те са българи. Тя им занесе училищни подаръци и книги, а България за тях „ще отвори училища“. \r\nТам тя беше „много щастлива“, когато чу „българския език, който говорят и днес!“ Нека продължават така, „българският език ще се изучава и в училищата!“ Етническите македонци в Албания потвърдиха, че там „наистина има българи, но само в тяхното дипломатическо представителство в Тирана!“ (македонското дружество „Илинден“). То призова правителството в Тирана да се откаже от отварянето на училища на български език за македонците в областта Гора, защото това „представлява геноцид срещу македонците в Албания и срещу македонския народ, като цяло“. „Етническите македонци“ протестират – македонските институции мълчат?! \r\nРеагира и партията „Македонски алианс за европейска интеграция“ (МАЕИ) като единствената македонска партия, която защитава интересите на македонския народ в Албания. „Дълбоко сме огорчени и протестираме заради включването и на българското малцинство в закона, след заканите на България, че ще наложи вето за членството на Албания в Европейския съюз. Признаването на несъществуващото българско малцинство в областите Преспа, Голо Бърдо и Гора, които са населени с македонци, го смятаме за сериозно нарушение на международното право, универсалната декларация за човешките права и свободи над македонския народ и престъпление срещу човечеството“. (Васил Щерьовски, генерален секретар). \r\nИ от МАЕИ, и от „Илинден“, македонците поискаха помощ от албанското правителство, но също така изразиха учудване защо мълчат нашето Министерство на външните работи, властите, медиите (българските отразиха обилно посещението), а от България поискаха да престане да нарича македонското малцинство българи. Изпратиха призив до правителството на Република Македония да демонстрира загриженост за развитието и положението и правата на македонците в Албания и да не позволи отваряне на български училища за македонците в Албания. \r\nМедиите в Албания внимателно проследиха посещението на Йотова в Шиштевац. Почти всички намериха за нужно да пояснят: „Шиштевац е регион с българско малцинство, а същото твърди и Македония“. Силвито Бонево е една от кандидатките за „българско гражданство\" \r\nБившият комшия В.J. иска да бъде обвективен. Казва, че става въпрос преди всичко за т.нар. „икономически кандидати“, за които българският паспорт е единствената възможност, като занаятчии, или подобни, да отидат в Европа, да напечелят пари за своите семейства, да вдигнат къщи тук, в Македония. С българския паспорт те могат да заминат свободно в Австралия, Америка, на британските острови, казва моето приятелче. \r\nНо ги имало и такива, които показват „поне минимално българско самосъзнание и решителност“, някои носят удостоверения за раждане преди 1942 година, други носят и ордени, за да потвърдят българските си корени. \r\n„Ако не бяхме ние, ако не беше Каракачанов, пред портите на бившето правителство на Груевски щеше да има още 50 хиляди безработни, недоволни граждани. Антонио Милошовски и групата около него, са последните, които могат да парадират с антибългарски настроения. Тер идват на гроба на Тодор Александров, те спяха в сградата на ВМРО-БНД на Красимир Каракачанов, за да спестят някое и друго евро“, ми казва В.J. \r\nТой е личен свидетел, че Силвето Бонево е една от кандидатките за „българско гражданство“. „В един момент, по незнайни причини, преди да й бъде дадено, лично ме помоли да изтеглим документите.  Това го направихме с един техен партиен координатор“! Твърди, че и Любчо Георгиевски не може да избяга от факта, че е „български гражданин“, но той не е получил паспорта си чрез „посредници“, защото имал „посредник“ от по-висок ранг. Според неговите предположения, това бил Кирил Пендев (директор на „Балканска банка“ в Скопие, когато Груевски е бил министър на финансите). \r\nМоето приятелче В.J. днес е високопоставен бизнесмен в София, който е отворил фирма-канцелария за превеждане от македонски и руски с петима служители. Цели 15 години бил наемател в сградата на ВМРО-БНД, а сега има собствен и помещения, апартаменти в София, къща в Охрид, моторница, която му я пазят македонските „армейци“ от Центъра за водно обучение в Охрид. Има някоко коли и се шегува: „Аз съм средно богат бизнесмен“! Филип Петровски взимал паспорти за „майка си и баща си!“, а Йордан Миялков подарявал шахове, изработени ръчно, с дърворезба, „от българските затворници в Идризово“!? \r\nПоследното преброяване, на което македонците са могли свободно да се обявят е проведено през 1956 година и показва, че в българската държава са живели 187 хиляди македонци. Оттогава държавата при всяко преброяване прави всички възможни манипулации и упражнява натиск, за да намали бройката. През 1992 година ги направи само 10 803 души, през 2001 година – 7071, а през 2011 година – само 1600. Дори и да са само толкова, значи съществуват. Въпреки това, държавата официално и чрез всички свои институции го отрича, започвайки от парламента през 1990 година и стигайки до Конституционния съд през 2000 година. \r\nКомшията В. J. не крие, че е работил за българската кауза, с присъствието на тържествата на паметника на Мара Бунева, на Вардар, с присъствието в Смилево, на панихиди на Владо Черноземски – атентаторът на сръбския крал в Марсилия. \r\nМоже би, защото в София станал академичен „гражданин“, дипломирал международни отношения в университет „Свети Климент Охридски“. Оженил се за рускиня от Украйна и има две деца – на 11 и 9 години. Едното учи в руското посолство, другото – в частно училище. \r\nВ. J. днес е виден жител на „столицата“. Едно друго мое приятелче от София, колегата (само като журналист, по другите „въпроси“ се разграничавам!), собственикът на „Фокус“ – империята, Красимир Узунов, казва, че днешните „антибългари“ от Скопие спели на тавана на ВМРО в София, за да пестят пари.  Та не може Петровски да идва, да взима паспорти за баща си и майка си и после да пише всякакви теории за България? Чуди се Узунов. \r\nКазва, че „чудесии!“ като Петровски в Скопие има „с лопата да ги ринеш!“ \r\n „Не може Милошовски да седне и да говори против България и против договора, колко бил лош, като той, заедно с Ангел Джамбазки, ходеше на гроба на Тодор Александров. За да му е по-евтино, спеше на тавана на ВМРО. Каракачанов е вицепремиер – можете да го попитате, как ги е отглеждал тези! (Узунов). Най-вероятно като печурки след дъжд – в мазето и на тавана! \r\nЗа братовчеда „чудесията!“ Миялков казва, че явно няма нищо общо със своя татко Йордан Миялков: „Таткото беше директор на завод „Брест“, министър на вътрешните работи. Убиха го, докато отиваше да преговаря за изтегляне на ЮНА. Вечерта преди да го убият ми подари един шах-табла, ръчна изработка, резба. Взех я, защото ми каза, че е направена от българските затворници в Идризово“. (Узунов). \r\nПревод и редакция:", "date": "2018.11.01", "title": "\"Либертас\" (Македония): София кихна, Скопие хвана пневмония!?"}
{"url": "http://www.focus-news.net/news/2018/11/01/2585615/veliko-tarnovo-spetsialni-svidetelstva-poluchiha-daritelite-na-regionalniya-istoricheski-muzey.html", "text": "Специални свидетелства получиха дарителите на Регионалния исторически музей във Велико Търново. Те им бяха връчени по време на представянето на изложбата „Заедно да съхраним историческата памет“ в музей „Възраждане и Учредително събрание“ от директора на културната институция Иван Църов, предаде репортер на  Радио „Фокус“ – Велико Търново . Освен грамотите, дарителите получиха и карти за безплатно посещение на музейните обекти в рамките на една година. Едно от най-големите дарения се състои от 182 шевни машини, направено от родолюбивия българин Иван Вачков от Златарица. Той е предоставил на музея и еднолитрова чаша, видяла сраженията на румънския фронт през Първата световна война. Грамота получи и най-младият дарител, който е на 13 години и се казва Явор Недялков. Младежът е предоставил машина за ронене на царевица, която е на повече от 100 години и е немска. Ивелин Тодоров дарява урна с пръст от връх Кала тепе край Дойран, където нашите деди са защитавали честта на България. Сред наградените е и Нелина Църова, директор на Дирекция „Култура, туризъм и международни дейности“ в Община Велико Търново. „Дарителството е нещо много ценно и значимо особено в днешните времена, трябва да бъде насърчавано и който с каквото има възможност, трябва да се включи. Не бива да позволяваме да бъде размита националната идентичност, а музеите имат функцията да я запазят, всички ние би следвало да ги подкрепяме в това начинание“, каза Нелина Църова при получаване на специалната грамота. Генерал лейтанант от резерва Кирил Цветков председател на Асоциацията на Сухопътните войски предоставя Том Трети от поредицата „Историята на Сухопътните войски в България“. \r\nЕдин от редовните дарители на музея Радослав Алексиев представи пред гостите три ценни находки, които предостави на културната институция. Една от тях е желязна сестерция от времето на римския император Септимий Север. Във фондовете на музея вече има и сребърна монета с образа на Михаил Шишман от 14 век, както и монета от времето на римския император Антонин Пий. \r\nИмената на дарителите ще бъдат публикувани на сайта на Регионалния исторически музей. \r\nМария НЕДЕВА", "date": "2018.11.01", "title": "Велико Търново: Специални свидетелства получиха дарителите на Регионалния исторически музей"}
{"url": "http://www.focus-news.net/news/2018/11/01/2585613/premierat-boyko-borisov-na-sreshtata-s-premiera-na-izrael-benyamin-netanyahu-obsadihme-dvustrannite-otnosheniya-v-oblasti-ot-vzaimen-interes.html", "text": "На срещата с премиера на Израел Бенямин Нетаняху обсъдихме двустранните отношения в области от взаимен интерес. Това написа премиерът Бойко Борисов в официалната си страница във  Фейсбук , след като проведе среща с министър-председателя на Израел Бенямин Нетаняху във Варна. \"С Бенямин Нетаняху проведохме среща на четири очи. Обсъдихме двустранните отношения в области от взаимен интерес. Акцент бе поставен и върху международни и регионални теми\", се посочва в съобщението.", "date": "2018.11.01", "title": "Премиерът Бойко Борисов: На срещата с премиера на Израел Бенямин Нетаняху обсъдихме двустранните отношения в области от взаимен интерес"}
{"url": "http://www.focus-news.net/news/2018/11/01/2585618/predstoyashti-mezhdunarodni-sabitiya-za-2-noemvri-agentsiya-fokus.html", "text": "*** Лидерите на страните от Южните Балкани ще проведат среща на върха и работен обяд с премиера на Израел Бенямин Нетаняху \r\n*** Изтича 15-дневния срок за внасяне на конституционните поправки в македонския парламент \r\n*** Започва работа македонско-гръцкият комитет за тълкуване на историческите събития \r\n*** Ангела Меркел пристига на посещение в Полша \r\n*** Доналд Тръмп ще участва в митинги в навечерието на междинните избори в САЩ на 6 ноември \r\n***", "date": "2018.11.01", "title": "Предстоящи международни събития за 2 ноември ( Агенция „Фокус“ )"}
{"url": "http://www.focus-news.net/news/2018/11/01/2585621/sport-lionel-mesi-otnovo-ne-e-sred-povikanite-v-natsionalniya-otbor-na-arzhentina.html", "text": "Голямата звезда на Барселона отново не е сред повиканите за приятелския мач на националния отбор на Аржентина срещу Мексико в началото на ноември. Селекционерът Лионел Скалони е извикал 30 футболисти за лагер-сбора, но сред тях не е доскорошния капитан на отбора. Друг голям отсъстващ е нападателя на Милан Гонсало Игуаин, но този път сред повиканите е Мауро Икарди, който е недолюбван от много национали на Аржентина заради историята с Уанда Нара. Меси не е викан в състава на отбора на страната си от Световното първенство в Русия и това засилва спекулациите, че той може да се откаже да играе повече за него.", "date": "2018.11.01", "title": "Спорт: Лионел Меси отново не е сред повиканите в националния отбор на Аржентина"}
{"url": "http://www.focus-news.net/news/2018/11/01/2585619/kyustendil-pred-prepalnenata-zala-na-chitalishte-bratstvo-bsp-predstavi-viziya-za-balgariya.html", "text": "Пред препълнената зала на читалище „Братство” в Кюстендил БСП представи „Визия за България”, предаде репортер на  Радио „Фокус” – Кюстендил . В представянето на документа участваха народните представители от ПГ на „БСП за България“ Валери Жаблянов,  Димитър Данчев и проф. д-р Георги Михайлов. „По същество, като съдържание, като предложения, този документ представлява един проект за бъдеща управленска програма на БСП. Условието да бъде реализирана тази програма е спечелване на парламентарни избори от БСП. „Визия за България” е един документ, който се старае да обхване онези области от нашия обществен, политически и икономически живот, нуждаещи се от сериозна реформа. Реформа на днешното стопанство на България, реформа на днешната местна власт в България и на принципите на които тя функционира. Реформа на системата на здравеопазването и образованието, които се оказа, че в резултат на някои заложени пороци във функционирането на тези системи, стигнаха до там, да не може да изпълняват основните конституционни насочености които имат – да гарантират здравето и образованието на българските граждани”, каза Валери Жаблянов. По думите му има недоволство в огромната част на обществото, натрупано от функционирането на държавата, от появилите се дълбоки различия, недоволство към държавните институции. Според Валери Жаблянов БСП не е партия, която ще спекулира с народното недоволство с цел да доразруши държавата. БСП предлага да се управлява от предварително одобрена от широки обществени среди програма.  \r\nОбсъждането на „Визия за България” продължава вече три месеца, а самото обсъждане става в най-различни среди. Според Валери Жаблянов първият принцип, който се поставя във „Визия за България” е възстановяване ролята на държавата в редица области – здравеопазване, образование, инвестиционна дейност, опазване на обществения ред. Области, от които българската държава отдавна се е оттеглила. „Програмата, която предлагаме, не е революция. Това е предложение за реформи, но реформи не на съдебната власт, не конституционна реформа, а реформа на социално-икономическата сфера на българското общество. Реформа на социалната държава”, каза Валери Жаблянов. От своя страна, проф. д-р Георги Михайлов посочи основните идеи в сферата на здравеопазването. Става въпрос за извършването на четири основни промени. Първата промяна е преустановяване съществуването на лечебните заведения под формата на търговски дружества. Втората идея е здравеопазването да се развива на сериозен географски принцип. Необходимо е и коренно преосмисляне на лекарствената политика, защото към момента българските граждани са задължени да заплащат голяма част от предписаните им медикаменти. „Визия за България” е насочена към съхраняването и укрепването на кадровия потенциал.  \r\n„Когато се обърнем към най-близките, до всяко семейство, до всеки гражданин проблеми, ние трябва да знаем, че носачите на основата на нашата вяра в държавата са образование, здравеопазване, вътрешна и национална сигурност. И четирите темела във вярата на нацията в устоите и възможността й да се развива, бяха практически сериозно увредени през последните 30 години”, каза проф. д-р Георги Михайлов. Пред присъстващите в залата народният представител Димитър Данчев спря вниманието им върху предложенията за промени в областта на стопанството, данъчната политика и регионалното развитие. Една от целите е стабилизиране на икономическите региони за планиране като крачка към придобиване на по-голяма самостоятелност. Целта е постепенно прерастване на регионите от обект на централизирани политики в ангажирани партньори на националните органи. \r\nВенцеслав ИЛЧЕВ", "date": "2018.11.01", "title": "Кюстендил: Пред препълнената зала на читалище „Братство” БСП представи „Визия за България”"}
{"url": "http://www.focus-news.net/news/2018/11/01/2585616/sofiya-vremenno-se-promenya-marshrutat-na-vsichki-linii-ot-gradskiya-transport-dvizheshti-se-v-rayona-na-pl-orlov-most.html", "text": "Временно се променя маршрутът на всички линии от градския транспорт, движещи се в района на пл. „Орлов мост“. Това съобщиха от пресцентъра на  Столична община . Промените в движението се налагат заради протеста на майките на деца с увреждания, които са блокирали кръстовището на бул. „Цар Освободител“ и „Васил Левски“. Линиите на градския транспорт, които се движат по бул „Цариградско шосе“ в посока центъра ще обръщат при Орлов мост, а тези, които се движат по бул. „Евлоги и Христо Георгиеви“ въртят при бул. „Драган Цанков“.", "date": "2018.11.01", "title": "София: Временно се променя маршрутът на всички линии от градския транспорт, движещи се в района на пл. „Орлов мост“"}
{"url": "http://www.focus-news.net/news/2018/11/01/2585623/shumen-detski-otdel-na-regionalna-biblioteka-stiliyan-chilingirov-obyavyava-dva-koledni-konkursa.html", "text": "Детски отдел на Регионална библиотека „Стилиян  Чилингиров” обявява конкурс за най-красива коледна рисунка и най-добро коледно пожелание. Това съобщиха от  библиотеката  В конкурса могат да участват деца до 14-годишна възраст, а крайният срок за кандидатстване е 1 декември. Рисунките могат да бъдат изпълнени с техника по избор – моливи, пастели, акварелни или темперни бои, апликация, но е желателно да са във формат, не по-малък от А4. Могат да бъдат изпратени на адрес: гр. Шумен, бул. „Славянски” 19, за РБ „Стилиян Чилингиров”, или предадени на място в Детския отдел на библиотеката. Текстовете с коледни пожелания могат да бъдат изпратени на e-mail: detski_otdelsh@abv.bg или предадени на място - в Детски отдел на библиотеката. Конкурсните творби трябва да са придружени с трите имена на участника, възраст, адрес и телефон за връзка. Награждаването на победителите ще се състои на Коледно тържество в библиотеката на 14 декември, а наградените творби ще бъдат включени в поздравителна книжка.", "date": "2018.11.01", "title": "Шумен: Детски отдел на Регионална библиотека „Стилиян  Чилингиров” обявява два коледни конкурса"}
{"url": "http://www.focus-news.net/news/2018/11/01/2585620/veliko-tarnovo-ogranicheno-e-dvizhenieto-na-motorni-prevozni-sredstva-nad-35-t-po-patya-mezhdu-selata-cheshma-i-kesarevo-velikotarnovska-oblast.html", "text": "Ограничено е движението на моторни превозни средства над 3,5 т. по пътя между селата Чешма и Кесарево, Великотърновска област. Причината е намален габарит на пътното платно. Обходният маршрут е през селата Сливовица, Горско Ново село и Джулюница. Срокът за приключване на дейностите е до 11 януари 2019 година, съобщиха за  Радио „Фокус“ – Велико Търново  от Областно пътно управление. \r\nНатоварен е трафикът по основните улици и булеварди във Велико Търново в края на работния ден. Интензивно е движението по ул. „Магистрална“, част от главен път София-Варна. Натоварен е трафикът и в района на Южния пътен възел, пътен възел „Качица“ и по Беляковско шосе. Отворен за движение на всички превозни средства е Проходът на Републиката. \r\nОграничено е движението на моторни превозни средства с обща маса нас 12 т. по пътя Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. \r\nДвижението по път Дебелец-Средни колиби-Елена е ограничено за моторни превозни средства над 10 тона поради намален габарит на пътното платно. Обходният маршрут е по направление Дебелец – Велико Търново – Лясковски кантон – Миндя – Елена и обратно. \r\nМария НЕДЕВА", "date": "2018.11.01", "title": "Велико Търново: Ограничено е движението на моторни превозни средства над 3,5 т. по пътя между селата Чешма и Кесарево, Великотърновска област"}
{"url": "http://www.focus-news.net/news/2018/11/01/2585624/premierat-na-izrael-benyamin-netanyahu-balgariya-i-izrael-si-satrudnichat-uspeshno-v-protivodeystvieto-na-antisemitizma-i-v-borbata-s-radikalniya-islyam.html", "text": "България и Израел си сътрудничат успешно в противодействието на антисемитизма и в борбата с радикалния ислям. Това каза премиерът на Израел Бенямин Нетаняху на пресконференция след среща с министър-председателя Бойко Борисов, предаде репортер на  Агенция „Фокус“ . \r\n“За мен е чест че българският премиер Бойко Борисов инициира тази важна среща на върха – между България, Румъния, Гърция и Сърбия. И смятам, че сътрудничеството, което България има със страните от Западните Балкани, ще помогне на всички държави в региона. Това ще помогне и на вас, и на нас по отношение на здравеопазване, киберсигурност, информационни технологии и по отношение на всички области, които могат да създадат работни места и да доведат до просперитет”, каза още Нетаняху. \r\nТой обясни, че това е третата му среща с българския премиер в рамките на 4 месеца. „Това показва интензивността и близостта на нашето приятелство. Ценя високо приятелството на българския и израелския народ – то датира от столетия. Наскоро открихме паметник за това че българите спасиха своите евреи и го оценяваме. Българите някога легнаха на влаковите релси, за да спасят своите евреи“, посочи израелският премиер. \r\nНетаняху обясни, че България и Израел си сътрудничат много успешно в противодействието на антисемитизма. „Ценим свободата, мира и обещанието за добро бъдеще. А в днешни дни тези ценности са под атака от страна на екстремисти. Те се стремят да подкопаят нашите ценности и да ни атакуват всички. Иран стоят основно зад тези екстремистки действия, проявяващи се в различни държави – Израел, Сирия и др. Наскоро открихме данни, че те искат да генерират атаки в Европа. Така че стоим рамо до рамо в борбата с радикалния ислям“, каза още той и посочи, че държавите са по-силни заедно. \r\n„По отношение на сътрудничеството ни в областта на сигурността – нещата са на много-високо ниво. Работим по отношение на разработването на специално оборудване. Сътрудничим си и в областта на икономиката, науката, информационните технологии, но смятам, че има още много, което можем да направим заедно. В Румъния и Сърбия също се развиват добре информационните технологии – това са областите, които създават работните места на бъдещето, създават се условия за ускоряване на развитието – а то се случва, когато има промени в бизнес сектора. Радвам се, когато компаниите и на двете държави отбелязват успехи“, коментира Нетаняху.", "date": "2018.11.01", "title": "Премиерът на Израел Бенямин Нетаняху: България и Израел си сътрудничат успешно в противодействието на антисемитизма и в борбата с радикалния ислям"}
{"url": "http://www.focus-news.net/news/2018/11/01/2585622/sofiya-vazstanoveno-e-dvizhenieto-v-rayona-na-pl-orlov-most-i-na-krastovishteto-mezhdu-bul-tsar-osvoboditel-i-vasil-levski.html", "text": "Възстановено е движението в района на пл. „Орлов мост“ и на кръстовището между бул. „Цар Освободител“  и „Васил Левски“. Това съобщиха от пресцентъра на  Столична община . Движението в района на двете кръстовища беше блокирано от протестиращите майки на деца с увреждания. В момента протестиращите се движат по бул. „Цар Освободител“ в посока сградата на Министерския съвет.", "date": "2018.11.01", "title": "София: Възстановено е движението в района на пл. „Орлов мост“ и на кръстовището между бул. „Цар Освободител“  и „Васил Левски“"}
{"url": "http://www.focus-news.net/news/2018/11/01/2585626/asya-milenkova-suiche-sv-kliment-ohridski-v-savremennite-detsa-otkrivam-buditeli.html", "text": "В съвременните деца откривам много будители. Това каза за  Радио „Фокус“ – Пирин  Ася Миленкова, учител от Средно училище с изучаване на чужди езици „Св. Климент Охридски“. Тя допълни, че съвременни будители са тези ученици, които имат интересни идеи, печелят медали, конкурси и участват в различни проекти и извънкласни дейности. „Важна роля играе възпитанието при децата, което започва още от тяхното раждане. Не може да кажем, че то започва от училище, защото основите му се градят още в ранна детска възраст“, каза Ася Миленкова. По думите й за учениците са много важни извънкласните дейности. „Всички участия в тържества, концерти, изложби, музеи, театри и библиотеки обогатяват децата и съхраняват историческата им памет“, уточни  учителят. Ася Миленкова добави, че по време на екскурзии, учениците имат възможност да се доближат до живота на героите и будителите. „Значението на всички извънкласни дейности е огромно“, добави учителят. \r\nДенис НИКИФОРОВ", "date": "2018.11.01", "title": "Ася Миленкова, СУИЧЕ „Св. Климент Охридски“: В съвременните деца откривам будители"}
{"url": "http://www.focus-news.net/news/2018/11/01/2585612/problemat-s-izpolzvaneto-na-karutsi-vse-oshte-e-nabolyal-v-chasti-na-oblast-burgas-obzor.html", "text": "Проблемът с използването на каруци все още е наболял в части на област Бургас, показва проверка на  Радио „Фокус“ – Бургас . Най-засегнатите общини на територията на областта са Карнобат и Малко Търново. Според кмета на  община Карнобат  Георги Димитров, проблемът с каруците е голям. По думите му инцидентите свързани с каруци са малко, но преди близо 1 година е имало инцидент в тъмната част на деня, при който каруца се е преобърнала и е загинал човек. Той добави, че няма нито една официално регистрирана каруца на територията на Карнобат и превозните средства се използват предимно от малцинствата. „Проблемът е голям, извършват се много кражби, санкции и актове се налагат, но никой не ги плаща. Отделно в държавното горско стопанство, те стопанисват общинските гори, има конфискувани може би над 30 каруци”, отбеляза кметът. Движението на каруци все още представлява проблем и за  община Малко Търново . Според кмета Илиян Янчев законите все още се заобикалят и хората се възползват от това. В  община Руен  каруците се използват основно от малцинствата, но от 2-3 години не е имало инциденти с тях. По думите на кмета Исмаил Осман нарушители се санкционират чрез парична глоба.  „Нямаме инциденти с каруци, но има нарушения и съответно се пишат актове“, заяви кметът на  община Сунгурларе  Васил Панделиев, който добави, че има забрана за движение на каруци в тъмната част на денонощието. По думите му по време на гроздобера е имало съвместни действия с жандармерията, общината и полицията. „Тогава имаше няколко случаи на направени актове за нарушаване на тази заповед, но като цяло в общината има създаден ред“, допълни кметът. В  община Айтос  значително са намалели случаите на нарушители с каруци. „Пишат се актове и нарушителите се санкционират“, добави кметът на Васил Едрев. По думите му през месеците септември и октомври се правят регистрации и преглед, а инциденти с каруците няма. Според кмета на  община Камено  Жельо Вардунски, проблемът с каруците е, че когато има поставени глоби, рядко се плащат. „По главната улица на Камено е забранено движението на каруци, налагат се санкции по наредба номер 1 на община Камено и има доста наложени глоби, но не всички ги плащат. Каруците ни са регистрирани, боядисани и са номерирани“, каза още кметът. Според Веселин Василев, от Дирекция „Управление при кризи, обществен ред и сигурност“ в  община Бургас  е съществувал такъв проблем допреди десетина години, но в следствие на предприетите мерки, появата на каруците в града е ограничена до минимум. „До ден днешен се срещат нарушители, които обикновено идват от Сливен или село Градец, но при подаден сигнал веднага предприемаме съответните мерки“, добави Веселин Василев. По думите на комисар Неделчо Рачев, началник на сектор „Охранителна полиция и КАТ” към ОДМВР – Бургас случаите на забелязани нарушители са изключително малко – не повече от 2-3 на година. „Отдавна е взета генерална мярка по този въпрос. Когато се установи, че нарушители се движат по неопределените за това места и не по реда, който е установен, каруцата и впрегатният добитък се конфискуват и се съставят актове“, каза още комисарят. Д-р Георги Митев, директор на БАБХ – Бургас, заяви, че има случаи на регистрирани коне в област Бургас, но те не са концентрирани на територията на една община. Според д-р Пламен Конов, председател на Български ветеринарен съюз – Бургас, проблемът с чипирането на конете е, че това е скъпа процедура. „Макар че законът задължава стопаните да го правят, много от тях нямат средствата за издаването им“, каза още д-р Конов. Той добави, че оттам идва и проблемът с неспазването на законите.", "date": "2018.11.01", "title": "Проблемът с използването на каруци все още е наболял в части на област Бургас (ОБЗОР)"}
{"url": "http://www.focus-news.net/news/2018/11/01/2585627/premierat-na-izrael-benyamin-netanyahu-malko-ot-gaza-ot-iztochnoto-sredizemnomorie-za-koyto-vodim-pregovori-s-gartsiya-mozhe-da-dostigne-i-do-balgariya.html", "text": "Малко от газа от Източното Средиземноморие, за който водим преговори с Гърция, може да достигне и до България. Това каза премиерът на Израел Бенямин Нетаняху на пресконференция след среща с министър-председателя Бойко Борисов, предаде репортер на  Агенция „Фокус“ . \r\nНетаняху посочи, че отношенията между България и Израел имат голям потенциал и в областта на енергетиката. „Между България, Израел и Гърция ще стане дума за газовите връзки на Източното Средиземноморие. Това е много голям проект. Смятам, че малко от този газ, за който водим преговори с Гърция, може да достигне до България“, коментира израелският премиер. \r\n„Смятам, Бойко, че знаеш, че повече от 210 000 израелски туристи са посетили България за изминалата година. И се надявам още повече да идват заради потенциала, който имате“, каза Нетаняху. \r\nТой посочи, че двете държави си сътрудничат много добре и в областта на киберсигурността и относно пречиствателните станции на води и тези теми са били засегнати на днешната среща. „Когато разговаряме, усещането ми е, че все едно съм в своето семейство, а не водим формални разговори. Затова искам да благодаря на българите за топлото гостоприемство и ангажимента ви за поддържане на сигурността на Израел. Благодарение на премиера Борисов България се превърна в лидер в ЕС. За Израел Борисов е изключително важен партньор. Благодаря ти, Бойко, ти си мой приятел“, каза още премиерът на Израел.", "date": "2018.11.01", "title": "Премиерът на Израел Бенямин Нетаняху: Малко от газа от Източното Средиземноморие, за който водим преговори с Гърция, може да достигне и до България"}
{"url": "http://www.focus-news.net/news/2018/11/01/2585625/hulusi-akar-ministar-na-otbranata-na-turtsiya-pkk-shte-badat-pogrebani-v-sobstvenite-si-okopi-v-manbidzh-turtsiya-e-garant-za-mira-v-kipar.html", "text": "Терористичната групировка „Работническа партия на Кюрдистан“ (ПКК) и нейните сирийски издънки – „Демократичен съюз“ (PYD/ДС) и военното крило „Отряди за народна самоотбрана“ (YPG/ОНС) трябва да знае, че нейните членове ще бъдат погребани в собствените им окопи в сирийския район Манбидж, заяви министърът на отбраната на Турция Хулуси Акар в четвъртък, цитиран от  онлайн изданието на консервативния ежедневник Yeni Safak . \r\n„Терористичната групировка копае окопи в Манбидж, както правеше в Африн, въпреки обещанията на ПКК/ДС/ОНС, че ще се изтегли от Манбидж“, заяви Акар пред депутатите в парламентарната комисия по планиране и бюджет. \r\n„Терористичната групировка трябва да знае, че ще бъде поргребана в окопите, които прокопа“, увери той. \r\nАкар добави, че Турция продължава да се сблъсква с терористични заплахи, защото правителствата на Ирак и кюрдския регион не предприемат ефективни мерки срещу ПКК в Северен Ирак. \r\n„В тази връзка, нашата операция ще продължи, докато терористичната заплаха от територията на Ирак не бъде ликвидирана“, подчерта военният министър на Турция. \r\nСъгласно споразумението между Турция и САЩ, терористите от ПКК/ОНС трябва да се изтеглят от град Манбидж, за да бъде стабилизиран региона, отбелязва изданието. ФЕТО \r\nАкар заяви също, че Турция е освободила общо 15 153 военнослужещи заради техните връзки с Фетулахистката терористична организация (ФЕТО) след осуетения опит за държавен преврат през 2016 година, от които 323 са възстановени на длъжност след освобождаването си. \r\nСпоред турското правителство, ФЕТО и техният лидер Фетулах Гюлен, който живее в САЩ, са организирали неуспешния опит за преврат от 15 юли 2016 година, когато загинаха 251 души, а още близо 2200 пострадаха. \r\nАнкара обвинява ФЕТО и в това, че е зад дългосрочна стратегия за събаряне на реда в държавата чрез инфилтрация в институциите на Турция и най-вече в силовите структури и правосъдната система. Турция – гарант на мира на остров Кипър \r\nАкар заяви, че Турция никога няма да допусне стъпка или свършен факт в Кипър, Егейско море и Източното Средиземноморие. \r\n„Нашите събеседници трябва да знаят, че нито един проект, в който не участва Турци и Турска Република Северен Кипър в Егейско и Средиземно море няма да бъде успешен“, подчерта министърът на отбраната. Акар също призова актьорите в региона на Източното Средиземноморие да спрат с провокациите, които „поставят под риск региона“. \r\n„Йени Шафак“ припомня, че на 18 октомври турската флота предотврати намеса на гръцка фрегата в дейността на Барбарос Хайретин Паша, турски сеизмичен и сондажен кораб, работещ в Средиземно море. Дейността му, която беше отрано обявена от турските власти, беше посрещната с намеса от страна на Гърция, отбелязва вестникът. \r\nВ материала се припомня още, че Турция постоянно оспорва едностранните сондажи на Република Кипър в Източното Средиземноморие на основание, че турските киприоти също имат права над ресурсите в района. \r\nАкар подчерта, че турските сили ще продължат да охраняват правата на турците и турците киприоти в Егейско море и Източното Средиземноморие. \r\n„Въоръжените сили на Турция ще продължат да бъдат гарант на мира и сигурността на остров Кипър в съответствие с международните договорености и споразумения за съюзи“, добави той. \r\n„Йени Шафак“ припомня, че Кипър е разделен от 1974 година насам, когато преврат на гърците киприоти е последван от насилие срещу турците на острова, което, от своя страна, предизвиква интервенция на Анкара като сила-гарант. \r\nЩо се отнася до покупката на системи за ПВО/ПРО С-400, Акар посочи: „Достигнахме определена точка в процеса на придобиване на системи С-400 от Русия, чрез което да задоволим спешната си нужда от системи за противовъздушна отбрана, колкото е възможно по-скоро“. \r\n„С тези системи, които се очаква да бъдат доставени през 2019 година, нашата страна ще придобие значителни възможности за въздушна отбрана“, обясни военният министър на Турция. \r\nПревод и редакция:", "date": "2018.11.01", "title": "Хулуси Акар, министър на отбраната на Турция: ПКК ще бъдат погребани в собствените си окопи в Манбидж, Турция е гарант за мира в Кипър"}
{"url": "http://www.focus-news.net/news/2018/11/01/2585628/premierat-boyko-borisov-kogato-dva-pati-premierat-na-izrael-napomnya-kak-balgarite-sa-spasili-nad-50-000-evrei-tova-otekva-v-tsyal-svyat.html", "text": "Когато два пъти премиерът на Израел напомня как българите са спасили над 50 000 евреи, това отеква в цял свят. Това каза премиерът Бойко Борисов в изявление след срещата си с премиера на Израел Бенямин Нетаняху в двореца „Евксиноград“, предаде репортер на  Агенция „Фокус“ . „Много историчари наричаха България фашистки окупатор и десетилетия наред подвигана българския народ не достигаше до знанието на Израел и на цял свят. А българският народ действително е извършил подвиг. И когато два пъти премиерът на Израел напомня как българите са лягали на железопътните линии, за да спират влаковете и са спасили над 50 000 евреи, това отеква в цял свят“, заяви премиерът Борисов.", "date": "2018.11.01", "title": "Премиерът Бойко Борисов: Когато два пъти премиерът на Израел напомня как българите са спасили над 50 000 евреи, това отеква в цял свят"}
{"url": "http://www.focus-news.net/news/2018/11/01/2585632/gabrovo-ogranicheno-za-prevozni-sredstva-nad-10-tona-e-dvizhenieto-v-uchastak-ot-patya-mezhdu-selo-kramolin-i-veliko-tarnovo.html", "text": "Ограничено за превозни средства над 10 тона е движението в участък от пътя между село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. Това съобщиха за  Радио „Фокус“ – Велико Търново  от Областно пътно управление – Габрово. \r\nНа прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението в участък от пътя между кварталите Чехлевци  и Велчевци, съвпадащ с ул. „Малина“ в Габрово. Причината е извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. \r\nМария НЕДЕВА", "date": "2018.11.01", "title": "Габрово: Ограничено за превозни средства над 10 тона е движението в участък от пътя между село Крамолин и Велико Търново"}
{"url": "http://www.focus-news.net/news/2018/11/01/2585630/premierat-boyko-borisov-nadyavam-se-v-nedalechno-badeshte-s-izrael-da-razvivame-nashite-voenni-zavodi-za-mestno-proizvodstvo-na-dronove.html", "text": "Надявам се в недалечно бъдеще с Израел да развиваме нашите военни заводи за местно производство на дронове. Това каза премиерът Бойко Борисов в изявление след срещата си с премиера на Израел Бенямин Нетаняху в двореца „Евксиноград“, предаде репортер на  Агенция „Фокус“ . Утрешната среща е свързана с желанието ни ЕС и Балканите като част от него да бъдат все по-проспериращи, по-бързо развиващи се в сферите, в които Израел е водещ - високите технологии, заяви премиерът. Българите са изключително силни в природните и математическите науки, програмирането, добави той.  \r\n„Надявам се това, което си ми обещал, защото си спазваш обещанията - в недалечно бъдеще да развиваме и нашите военни заводи за местно производство на дронове, които ще бъдат бъдещето на военните действия след време. Разбира се в киберсигурността, в общите тренировки на нашите военни“, обърна се Борисов към Нетаняху.  \r\nКакто Израел така и България е на ключово място. Нашият регион е такъв, че с общи усилия, с приятелство, толерантност трябва а си решаваме проблемите. За разлика от други колеги, винаги съм смятал, че Балканите имат огромна перспектива, така че Израел е добре дошъл и на утрешната среща ще можем и по тази тема да говорим, каза още премиерът Борисов.", "date": "2018.11.01", "title": "Премиерът Бойко Борисов: Надявам се в недалечно бъдеще с Израел да развиваме нашите военни заводи за местно производство на дронове"}
{"url": "http://www.focus-news.net/news/2018/11/01/2585629/sofiya-avtobusite-po-liniya-10tm-se-dvizhat-po-normalniya-si-marshrut.html", "text": "Автобусите по линия 10ТМ се движат по нормалния си маршрут. Това съобщиха от пресцентъра на  Столична община . Временно автобусите се отклоняваха по бул. „Княз Александър Дондуков“ и бул. „Васил Левски“, вместо по бул. „Цар Освободител“ заради провеждането на протест на майките на деца с увреждания.", "date": "2018.11.01", "title": "София: Автобусите по линия 10ТМ се движат по нормалния си маршрут"}
{"url": "http://www.focus-news.net/news/2018/11/01/2585617/12-patnotransportni-proizshestviya-s-uchastieto-na-karutsi-s-chetirima-postradali-sa-registrirani-ot-nachaloto-na-godinata-v-oblast-plovdiv-obzor.html", "text": "От началото на годината до 31 октомври на територията на област Пловдив са регистрирани общо 12 пътнотранспортни произшествия с участието на каруци, показва проверка на  Радио „Фокус“ - Пловдив . Говорителят на ОДМВР Анелия Влахкинова уточни, че 8 от произшествията са с материални щети, а в 4 от случаите има пострадал. На 15 водачи на такива превозни средства са съставени актове за различни нарушения по Закона за движение по пътищата. Размерът на глобите е от 20 до 50 лева. „На територията на областната дирекция няма регистрирани нарушения, свързани със състезания с каруци”, каза още Влахкинова. Законът за движение по пътищата изисква през тъмната част на денонощието водачът на каруца да бъде със светлоотразителна  жилетка, а каруцата да е оборудвана със светлоотразителни елементи и да има светещо тяло отзад. „Регистрацията на каруци се осъществява от съответното кметство по местоживеене. Не всички обаче се регистрират”, каза още Влахкинова. Съгласно чл. 147 ал. 1 от Закона за движение по пътищата пътните превозни средства, теглени с животинска тяга, не подлежат на задължителен периодичен преглед за проверка на техническата им изправност. Такива прегледи обаче трябва да се извършват периодично от съответните общини, където са регистрирани каруците, добави тя. \r\nДо края на годината се предвижа промяна в наредбата за ограничаване на движението на „римски“ двуколки на територията на пътната мрежа в  община Стамболийски , каза Стоян Богданов, председател на Общински съвет-Стамболийски. „Има оплаквания от неконтролираното управление на такива пътни превозни средства. Те се движат с бърза скорост и са предпоставка за инциденти“, добави Богданов. Той каза още, че за 2018 година на територията на общината са регистрирани 22 каруци, а общо регистрираните са 48. „Има и нерегистрирани, но за тях не се води статистика“, уточни той. По думите му, за регистрацията на превозни средства с животинска тяга на територията на общината има издадена и приета от Общинския съвет наредба за изискванията, регистрацията и контрол на пътни превозни средства с животинска тяга от 2016 година. Там са описани подробно критериите, на които трябва да отговаря пътно превозно средство с животинска тяга. Основно те трябва да имат по два светлоотразителя отпред и отзад, да имат „престилка“, водачът на превозното средство трябва да има светлоотразителна жилетка. Регистрацията на каруцата става с подава се заявление към общината, а таксата е 10 лева за издаване на регистрационни табела и талон. Глобите за тези собственици, които не отговарят на изискванията, са до 300 лева. Основно санкциите се налагат на водачи, управляващи каруци без „престилки“. От началото на годината са регистрирани катастрофи с каруци, но без жертви. Контролът се упражнява от КАТ „Пътна полиция“. \r\nОбщинска наредба ограничава движението на цигански каруци без престилки на територията на  община Садово , съобщи зам.-кметът на Садово Петър Георгиев. По думите на Георгиев тази наредба почти не се спазва. Налагат се и глоби, които не са големи и които рядко се плащат. Преди два месеца общината е започнала кампания срещу каруците с надежда да успеят да променят това. \r\n148 видеокамери ще опасват  община Карлово  по проект, финансиран от ЕС, съобщи секретарят на общината Стефан Стефанов. Идеята е да се подобри процеса за ефективно управление на риска от кризи на територията на общината и подпомагане на усилията за поддържане на обществения ред и опазване на обществената собственост от набези. „Няма да има селище в общината, което да не е обхванато от видеонаблюдението”, каза Стефанов. Предвижда се още да бъдат сформирани и мобилни групи, които ще дежурят денонощно и при получаване на сигнал за нарушаване на обществения ред и за престъпления. Според Стефанов, реализацията на този проект ще сложи край на циганските набези и незаконност по пътищата. Звеното, което ще представлява нещо като общинска полиция, ще бъде в постоянна координация с кметовете на населени места за бързо реагиране при проблеми – при сбивания, кражби, цигански набези и беззакония по пътищата и др. \r\nОт началото на годината досега има 5-6 случая на конфискувани каруци в Район „Източен“ в  Пловдив , където се намира най-големият цигански квартал Столипиново, съобщи районният кмет Николай Чунчуков. За миналата година случаите са над 10. По думите му броят на каруците в района намалява. Той обясни, че каруците се използват предимно за превоз на строителни материали, за товарни и разтоварни дейности, за извозване на отпадъци. Община Пловдив въведе тотална забрана за движение на каруци по оживените улици в града и налага санкции на собствениците като конфискуване на превозното средство. „След тази наредба този вид транспорт постепенно е на изчезване. В близките години се очаква изцяло да изчезне”, твърди районният кмет. \r\nЦветана ТОНЧЕВА", "date": "2018.11.01", "title": "12 пътнотранспортни произшествия с участието на каруци, с четирима пострадали, са регистрирани от началото на годината в област Пловдив (ОБЗОР)"}
{"url": "http://www.focus-news.net/news/2018/11/01/2585634/afp-ot-kiev-merkel-obeshta-da-zapazi-sanktsiite-sreshtu-rusiya.html", "text": "Германският канцлер заяви в Киев, в четвъртък, че е решена да запази санкциите срещу Русия за ролята й в украинския конфликт, предава  AFP . \r\n„За съжаление... Минските споразумения не се спазват, всеки път ние напредваме с милиметри, но понякога се движим и назад“, обясни Меркел по време на визитата си в Киев. \r\n„По тази причина Германия ще настоява тези санкции да бъдат продължени“, подчерта тя на съвместната пресконференция с украинския президент Петро Порошенко. \r\n„Русия трябва да направи нещо елементарно: да остави Украйна, да изтегли войниците си, да изтегли оръжията си и да възстанови териториалната цялост на страната“, заяви пък Порошенко. \r\nТой осъди изборите в самопровъзгласените Донецка и Луганска народни републики, които трябва да се състоят на 11 ноември. \r\n„Осъдихме организирането от Русия на тези фалшиви избори“, посочи украинският лидер. \r\n„Това е ясен знак, че Кремъл не иска мирно разрешение“, сигурен е държавният глава. \r\nДвамата лидери са обсъдили също и строителството на газопровода „Северен поток 2“. \r\nЕднодневната визита на Меркел в Киев е първата й след подписването на Минските споразумения, които засега не постигат целта си да донесат мир в Източна Украйна, отбелязва „Франс прес“. \r\nЕвропейският съюз и САЩ наложиха санкции на Русия за присъединяването на Крим през 2014 година, припомня още агенцията. \r\nМосква е обвинена, но отрича категорично, че разпалва конфликта в Източна Украйна, който струва животите на 10 хиляди души, както посочва медията.  \r\nПревод и редакция:", "date": "2018.11.01", "title": "AFP: От Киев Меркел обеща да запази санкциите срещу Русия"}
{"url": "http://www.focus-news.net/news/2018/11/01/2585633/antoaneta-bares-nkiz-zapadnite-strani-spryaha-da-gledat-na-balgariya-samo-kato-na-dostavchik-na-surovini.html", "text": "Западните страни спряха да гледат на България само като на доставчик на суровини. Това каза в обзорното предаване на  Радио „Фокус“  „Това е България“ изпълнителният директор на „Национална компания индустриални зони“ Антоанета Барес. Тя обясни, че ясен знак за това е фактът, че редица немски, френски и други фирми позиционираха производства в страната ни. Освен това България се превръща в сериозен играч в производството на части за автомобилната индустрия, каза още тя.„През последната година към „Национална компания индустриални зони“ са се обърнали над 15 фирми от автомобилната индустрия. Сред тях са инвеститори от Германия, Франция, Швеция и български компании, които работят като поддоставчици. Не трябва да забравяме, че и първият инвеститор в икономическа зона София-Божурище е също доставчик на големи автомобилни производители Бер-Хелла Термоконтрол“ обясни тя. Като допълнителна подкрепа за тенденциите в икономиката Антоанета Барес добави и предстоящото влизане на страната ни в чакалнята за Еврозоната. Дори самото говорене и очакване за присъединяване на България към шенгенското пространство е  позитивно послание за инвеститорите и ще спомогне за укрепването на икономиката. Усилията на правителството за намаляване на бюрократичната и административна тежест също дават резултат, каза още тя.", "date": "2018.11.01", "title": "Антоанета Барес, НКИЗ: Западните страни спряха да гледат на България само като на доставчик на суровини"}
{"url": "http://www.focus-news.net/news/2018/11/01/2585636/veliko-tarnovo-normalizirano-e-dvizhenieto-po-patya-veliko-tarnovo-varna-mezhdu-razklonite-za-selata-kozarevets-i-dzhulyunitsa.html", "text": "Нормализирано е движението по пътя Велико Търново - Варна между разклоните за селата Козаревец и Джулюница. Това съобщиха от  ОДМВР-Велико Търново . Движението в района временно беше спряно заради пътен инцидент с участието на два леки автомобила, при която пострадаха трима души.", "date": "2018.11.01", "title": "Велико Търново: Нормализирано е движението по пътя Велико Търново - Варна между разклоните за селата Козаревец и Джулюница"}
{"url": "http://www.focus-news.net/news/2018/11/01/2585637/antoaneta-bares-nkiz-natsionalna-kompaniya-industrialni-zoni-e-atraktivna-za-investitorite.html", "text": "„Национална компания индустриални зони“ е атрактивна за инвеститорите. Това каза в обзорното предаване на  Радио „Фокус“  „Това е България“ изпълнителният директор на компанията Антоанета Барес. Тя каза още, че положителните тенденции в икономиката дават смелост на инвеститорите да стъпят в България. „Интересен е списъкът с инвеститори, които са потърсили да правят проекти с нас. Имаме инвеститори от хранително-вкусовата промишленост. Имаме инвеститори от опаковъчната индустрия, от химическата промишленост, от леката промишленост. Имаме инвеститори и от автомобилната промишленост, тежката промишленост, машиностроене, както и фармацевтичната промишленост. Имаме инвеститори и в сферата на енергетиката и високите технологии. Интересът на логистичните центрове също е голям“ каза тя. Антоанета Барес каза още, че имат и друг вид инвестиции от интересни български компании, които произвеждат в България. Според нея три фактора са необходими за една инвестиция. Това са местоположение, инфраструктура и работна ръка. Тя обясни, че в „Национална компания индустриални зони“ инвеститорите намират и трите.", "date": "2018.11.01", "title": "Антоанета Барес, НКИЗ: „Национална компания индустриални зони“ е атрактивна за инвеститорите"}
{"url": "http://www.focus-news.net/news/2018/11/01/2585638/sliven-globi-ot-50-do-500-lv-shte-se-nalagat-za-razhozhdane-na-kuche-bez-povod.html", "text": "Собствениците на кучета, разхождащи ги без повод на публични места, ще бъдат глобявани от днес. Това съобщи за  Радио „Фокус“ – Сливен  директорът на ОДМВР - Сливен старши комисар Димитър Величков. Проверките са започнали след получени в полицията множество сигнали за подобни случаи в новия парк по поречието на река Асеновска. Глобата се определя от общинската администрация и е от 50 до 500 лв. \r\nЛюдмила ЙОРГОВА", "date": "2018.11.01", "title": "Сливен: Глоби от 50 до 500 лв. ще се налагат за разхождане на куче без повод"}
{"url": "http://www.focus-news.net/news/2018/11/01/2585631/mladezhi-gerb-sofiya-podnesoha-venets-pred-pametnika-na-sv-sv-kiril-i-metodiy-po-sluchay-denya-na-narodnite-buditeli.html", "text": "По случай 1 ноември – Деня на народните будители, младежите от ГЕРБ-София поднесоха венец пред паметника на Св. Св. Кирил и Методий в София. Това съобщиха от пресцентъра на  ГЕРБ . \r\n„Днешният ден е повод да се преклоним пред делата на всички българи, които с дълг и отговорност са работили и работят в името на каузата за просвещение, свобода и национално самосъзнание. Трябва да бъдем благодарни на предците си, че сме запазили идентичността си през вековете. Нека ние, младите, бъдем по-будни и да сме двигател на развитието“, споделиха от МГЕРБ - София. \r\nОт създаването си младежката организация на ГЕРБ в София всяка година на 1 ноември засвидетелства своята почит и признателност към всички онези просветители, книжовници и революционери, съхранили през годините българския дух.", "date": "2018.11.01", "title": "Младежи ГЕРБ - София поднесоха венец пред паметника на Св. Св. Кирил и Методий по случай Деня на народните будители"}
{"url": "http://www.focus-news.net/news/2018/11/01/2585641/balgariya-vse-oshte-e-iztochnik-na-trafika-na-hora-problemat-tryabva-da-se-izdigne-v-dnevniya-red-na-obshtestvoto-obzor.html", "text": "България все още е източник на трафик на момичета с цел сексуална експлоатация. Затова трябва да се провеждат още повече информационни кампании с превантивна цел, но и да се оказва пълната подкрепа на всички жертви на това престъпление. Това заяви председателят на Комисията по вътрешна сигурност и обществен ред и председател на ПГ на ГЕРБ Цветан Цветанов по време на конференция на тема: „С теб съм. Важният си ти! Трафикът на хора е сериозен проблем“, която се проведе в Софийската младежка лаборатория за иновации в присъствието на младежи, родители и учители. „Ако с тези форуми успеем да спасим дори 1 човешка съдба, то всичко би си струвало“, подчерта Цветанов. Той отбеляза, че трафикът на хора отнема мечти и призова младежите бъдат внимателни. „Всяко дете има много мечти и всички те - постижими, но за целта е нужна информираност както за потенциалните възможности, така и за опасностите“, каза Цветанов. По думите му е много важно младите хора да бъдат добре информирани какво представлява трафикът на хора и да споделят всичко с родителите си. Той ги призова да станат посланици на тази кауза, защото борбата срещу това съвременно робство е много тежка. Цветанов изтъкна и важната роля на неправителствения сектор в тази битка, като отбеляза, че в България няма статистика, от която да се добие реална представа за размерите на това явление. Председателят на Комисията по вътрешна сигурност и обществен ред припомни, че в сряда Народното събрание прие Закона за киберсигурност, което е още една стъпка за противодействие на трафика на хора. По думите му България работи много добре с Европол и службите на страните-членки на ЕС и ще продължи да развива тези успешни партньорства. \r\nВ рамките на дискусията ръководителят на Представителството на Европейската комисия в България Огнян Златев заяви, че проблемът трябва да бъде издигнат на още по-високо ниво в дневния ред на нашето общество. Като пример за това, че въпросът е в центъра на вниманието на всички европейски институции, той прочете обръщение към участниците в конференцията от името на българския еврокомисар по цифрова икономика и цифрово общество Мария Габриел. В него Мария Габриел изразява надежда, че дискусията в Софийската младежка ларобатория за иновации ще се превърне в платформа за това как може да се засили превенцията и да се противодейства още по-добре на трафика на хора във всичките му нива. „Цифровите технологии позволяват на трафикантите да имат достъп до широк кръг от потенциални жертви. Технологиите обаче могат да бъдат силно оръжие и в нашите ръце, като с тях разпространяваме важните послания и съвети в борбата с това зло“, посочи еврокомисарят.  \r\nЕвродепутатът от ГЕРБ/ЕНП Ева Майдел припомни, че жертва на трафик на хора може да стане всеки, дори и високообразовани личности. Тя призова всички да бъдат внимателни, когато гледат онлайн обяви за работа в чужбина с много добро заплащане, защото подлъгването по измамни предложения може да изпепели мечтите им. Консултантът по линия на противодействието на трафика на хора Антоанета Василева благодари на Цветан Цветанов за активната му помощ през годините и изтъкна, че неговата дейност по линия на превенцията срещу трафика датира още от времето, когато е бил в Столична община. \r\nПред участниците във форума своята лична история разказа Олга, която е била жертва на трафик. „През всичките 8 години живеех в един затвор от страх и принуда и не ми се позволяваше да имам никакви чувства. Не бях човек, а машина, която се използваше както от сводника, така и от клиентите. Преживях най-големия кошмар, който човек може да си представи“, разказа Олга, като допълни, че подкрепя такива инициативи, за да не попадат други млади момичета в този капан. \r\nИнспектор Ян Смит, който е водил разследването по случая на Олга, обясни през какви етапи е минал процесът и уточни, че събирането на доказателства за съпричастност на дадено лице в трафик на хора е много трудно. Той отбеляза, че работата му с българските власти е много успешна и има редица български и холандски граждани, задържани и осъдени за това престъпление, благодарение на съвместните им действия. \r\nПо време на събитието стана ясно, че всяка година жертви на трафик на хора в световен мащаб стават хиляди жени, а приходите на занимаващи се с тази престъпна дейност достигат до милиарди евро на година. \r\nВесела АЛЕКСАНДРОВА", "date": "2018.11.01", "title": "България все още е източник на трафика на хора – проблемът трябва да се издигне в дневния ред на обществото (ОБЗОР)"}
{"url": "http://www.focus-news.net/news/2018/11/01/2585639/rumen-petkov-abv-predlagame-sazdavaneto-na-natsionalen-savet-po-grazhdanstvo-na-koyto-agentsiyata-za-balgarite-v-chuzhbina-da-bade-edinstveno-sekretariat.html", "text": "Създаването на Национален съвет по гражданство, на който Агенцията за българите в чужбина да бъде единствено секретариат предлагат от АБВ. Това каза в обзорното предаване „Това е България“ на  Радио „Фокус“  председателят на партията Румен Петков във връзка с корупционния скандал в Агенцията за българите в чужбина. Той поясни, че предложението е направено още през 2007г. от Ивайло Калфин, който е обърнал внимание и на необходимостта от създаването на единна карта, която да съдържа всички критерии, на които трябва да отговаря  кандидатът за българско гражданство, за да е ясно, че е с български произход - нещо, което и до моментът не е направено.  \r\n„Точно за това ние от АБВ настояваме. И г-н Калфин го е написал още 2007г. За потребностите на България – какво искаме ние? Днес нашите работодатели казват, че им трябва работна ръка. И какво постигаме? Пристигат едни млади украинци или молдовци, които карат 3 месеца стаж и си отиват. Три дни ние слушаме за българското гражданство без да си дадем сметка, че тази агенция работи с българите в чужбина. Никой не попита тази агенция, какво прави за българските деца в чужбина, за българските училища в чужбина, съботно-неделните училища в чужбина. Тази агенция работи ли заедно с православната ни църква, изпраща ли литература? Тези въпроси не стоят и това показва извращаването на работата на тази агенция.“ \r\nРумен Петков каза още, че приветства действията на прокуратурата и изрази надежда случаят да бъде доведен до съдебната зала.", "date": "2018.11.01", "title": "Румен Петков, АБВ: Предлагаме създаването на Национален съвет по гражданство, на който Агенцията за българите в чужбина да бъде единствено секретариат"}
{"url": "http://www.focus-news.net/news/2018/11/01/2585646/antoaneta-bares-nkiz-balgariya-e-namalila-efektivno-byurokratsiyata.html", "text": "България е намалила ефективно бюрокрацията. Това каза в обзорното предаване на  Радио „Фокус“  „Това е България“ изпълнителният директор на „Национална компания индустриални зони“ Антоанета Барес. „България доста е съкратила сроковете за издаване на разрешението за строеж. Което е много положително. Едно от най-тежките неща е да започнеш строителството. Строителство се прави, когато има проект, има разрешение за строеж, тоест минал си всичките необходими процедури, строителството е по-леката част отколкото самото проектиране и съгласуване на всички видове проекти. В НКИЗ стартирахме много услуги, които вече електронно можеш да ползваш, включително и от държавата. Най-различни заявления вече се издават, аз самата повечето услуги за себе си и за компанията ги извършвам електронно, почти всичко през НАП, ние правим по електронен път, банкиранията са електронни, свидетелство за съдимост, проверки от НАП пак на различни видове декларации. Всичко това извършваме електронно“ каза тя. Антоанета Барес добави, че най-сериозните проблеми са във връзка с достъпа до инфраструктура и изграждането й.", "date": "2018.11.01", "title": "Антоанета Барес, НКИЗ: България е намалила ефективно бюрокрацията"}
{"url": "http://www.focus-news.net/news/2018/11/01/2585640/antoaneta-bares-nkiz-kategorichno-ne-mozhe-da-se-govori-za-lipsa-na-rabotna-raka-v-balgariya.html", "text": "Категорично не може да се говори за липса на работна ръка в България. Това каза в обзорното предаване на  Радио „Фокус“  „Това е България“ изпълнителният директор на „Национална компания индустриални зони“ Антоанета Барес.Тя обясни, че когато се предложи добра цена на труда, се намират и добри служители. „Истина е, че според статистиката населението на страната е намаляло с 51 хил. души през 2017г. Но трябва да се има предвид, че 30 хил. българи в активна и трудоспособна възраст са се върнали от чужбина. Налице е компенсиране на намаляващото население. Убедена съм, че тази тенденция ще продължи с подобряването на заплащането и на условията на труд в страната ни. Това е и нещото, за което работим“ обясни тя.Според Антоанета Барес повече от 80% от инвеститорите, които проучват България за позициониране за последните 2-3 години, не идват в страната ни заради евтината работна ръка, а са привлечени от добрите условия за бизнес.", "date": "2018.11.01", "title": "Антоанета Барес, НКИЗ: Категорично не може да се говори за липса на работна ръка в България"}
{"url": "http://www.focus-news.net/news/2018/11/01/2585651/a1-on-makedoniya-italianskata-prokuratura-poiska-prekratyavane-na-razsledvaneto-sreshtu-bivsh-albanski-vatreshen-ministar.html", "text": "Италианската прокуратура за борба с мафията и Държавната прокуратура след приключване на всички разследвания, поискаха от италианския съд да прекрати разследването на Саймир Тахири, бивш министър на вътрешните работи на Албания, тъй като няма данни за  участие в незаконна дейност, пише македонският портал  A1 On . \r\nТова съобщи Тахири лично след почти шест месеца мълчание на днешната среща с журналистите. \r\nПреди година известни личности направиха всичко възможно  да ме вкарат зад решетките, но аз се явих пред  правосъдието като обикновен гражданин, а не като политик, каза Тахири. \r\nПредставяйки публично документа от италианския съд, Тахири заяви, че е решен да отиде докрай за собствената си истина, че няма никаква връзка с неговия далечен роднина от семейството Хабилай и търговията с наркотици, в която той е замесен. \r\nСега, според него, втората битка е тази с албанската прокуратура, на която, независимо от това, че е получила всички необходими документи от Италия ѝ е \"потребно още време за изясняване на  истината\".  Юлиян Марков", "date": "2018.11.01", "title": "A1 Оn (Македония); Италианската прокуратура поиска прекратяване на разследването срещу бивш албански вътрешен министър"}
{"url": "http://www.focus-news.net/news/2018/11/01/2585649/prof-mihail-nedelchev-v-epohi-na-upadak-kogato-kriteriite-sa-razmiti-sblasakat-mezhdu-materialnoto-i-visoko-duhovnoto-e-silno-dramatichen-kakto-se-sluchva-i-dnes.html", "text": "В епохи на упадък, когато критериите са размити, сблъсъкът между материалното и високо духовното е силно драматичен, както се случва и днес. Това каза в обзорното предаване на  Радио „Фокус“  „Това е България“ литературният историк и теоретик проф. Михаил Неделчев. „Будителят днес буди с контраст. Контрастът с показното търгашество, със спекулацията с националната проблематика. Който не вижда и не разбира този контраст и не може да го оцени, нищо не може да се направи. Когато ти си потопен в чалга културата, нищо не може да се направи. Контрастът е този, който ни обединява и събира в такива екстремни моменти – контрастът между пошлото, ниското и високо духовното.“ Проф. Михаил Неделчев каза още, има различни будители – хора, които пряко се ангажират с обществени каузи и които ние трябва да уважаваме, но и такива, които не винаги се забелязват, поради естеството на тяхната работа, но също заслужават нашето уважение. Проф. Неделчев допълни, че в обществото има глад за духовност.", "date": "2018.11.01", "title": "Проф. Михаил Неделчев: В епохи на упадък, когато критериите са размити, сблъсъкът между материалното и високо духовното е силно драматичен, както се случва и днес"}
{"url": "http://www.focus-news.net/news/2018/11/01/2585650/antoaneta-bares-nkiz-evropeyskite-investitori-sa-po-vziskatelni-no-s-tyah-se-raboti-leko.html", "text": "Европейските инвеститори са по взискателни, но с тях се работи лeко. Това каза в обзорното предаване на  Радио „Фокус“ „Това е България“ изпълнителният директор на „Национална компания индустриални зони“ Антоанета Барес. „Когато те са решили и знаят точно какво искат и виждат в теб надежден партньор, с тях се работи изключително лесно. Това са хора, които знаят какво искат, знаят как го искат, ще помогнат на всеки етап, защото знаят, че нещата не стават лесно, те не стават за никоя страна лесно. И когато виждат надежден партньор, наистина много лесно и много адекватно може да се работи с тях” каза тя. Според Антоанета Барес азиатският бизнес иска да стъпи в Европа, защото позиционирайки се тук, неговите компании разполагат с целия европейски  пазар, а България е естествен вход към него.", "date": "2018.11.01", "title": "Антоанета Барес, НКИЗ:  Европейските инвеститори са по взискателни, но с тях се работи лeко"}
{"url": "http://www.focus-news.net/news/2018/11/01/2585648/burgas-atelietata-art-i-fakti-na-akve-kalide-ochakvat-detsata-na-4-noemvri.html", "text": "В изданието си „Арт-И-Факти“ на 4 ноември ТК „Акве Калиде“ е подготвил две нови предизвикателства за деца от 3 до 12-годишна възраст, съобщиха от пресцентъра на  Общината . В предстоящата неделя от 11.00 ч. малките творци ще си изработят детско пано от отпадъчни материали с изображения на животни на фона на ретро флорални мотиви и ще моделират пъстра светеща гривна. Украшението от бързосъхнеща олекотена глина ще декорират с мотив, който те сами ще измислят. Арт ателиетата в програмата „Арт-И-Факти“ включват детски творчески занимания, заедно с опознаване на историята. Таксата от 3 лв. за едно и 4 лв. за две занимания е с включено посещение на музея и 3D мапинг. За повече информация и резервации: 0882 00 41 26, akvekalide@gotoburgas.com http://www.aquae-calidae.com.", "date": "2018.11.01", "title": "Бургас: Ателиетата „Арт-И-Факти“ на Акве Калиде очакват децата на 4 ноември"}
{"url": "http://www.focus-news.net/news/2018/11/01/2585654/plovdiv-kmetat-na-rayon-trakiya-kostadin-dimitrov-nagradi-oshte-edin-pobeditel-v-kampaniyata-registriray-kuche-i-specheli-nagrada.html", "text": "Още един собственик на новорегистрирано куче в ж.к. „Тракия“ бе отличен в кампанията „Регистрирай куче и спечели награда” на Община Пловдив, съобщи за  Радио „Фокус“ - Пловдив  кметът на Района Костадин Димитров. Това е Катерина Попова, стопанин на порода „Голдън ретривър“ с името Сара. Генерираният на случаен принцип от електронната система на Община Пловдив картон № 8150 за новорегистрирано куче им донесе предметни награди, които включват легло, шампоан, четка и други аксесоари за Сара. \r\nКампанията „Регистрирай куче и спечели награда” се провежда за четвърта поредна година и е насочена към собствениците, които стриктно спазват разпоредбите и надлежно декларират притежаването на домашните си любимци. Целта на кампанията е да стимулира активността на стопаните в това им задължение. \r\nПредвидено е 12 изрядни притежатели на кучета да получат пакет подаръци за своя любимец - разнообразни аксесоари и груминг услуги, ако до 10 декември 2018 г. регистрират своя домашен любимец в районната администрация по местоживеене.", "date": "2018.11.01", "title": "Пловдив: Кметът на Район „Тракия“ Костадин Димитров награди още един победител в кампанията „Регистрирай куче и спечели награда“"}
{"url": "http://www.focus-news.net/news/2018/11/01/2585652/18-godishen-arestant-be-zaloven-sled-kato-izbyaga-ot-bolnitsata-v-blagoevgrad-obzor.html", "text": "18-годишен арестант бе заловен, след като избяга от болницата в Благоевград. Около 05.10 часа в четвъртък автопатрул при Първо районно полицейско управление - Благоевград, на улица „Христо Татарчев“ забелязва лице със съмнително поведение, което върви пеша. Младежът е спрян за проверка и се установява неговата самоличност. При справка се разбира, че младежът е криминално проявено за кражби, увреждане и наркотици. Това налага полицейските служители да извършат допълнителна проверка - личен обиск, при който е открито малко количество канабис - около 0,6 грама. Младежът веднага е  задържан и доведен в Първо районно управление- Благоевград. Започнато е досъдебно производство за извършено от него престъпление - държане на наркотично вещество. Уведомена е Районна прокуратура-Благоевград. След задържането му се изисква лицето да бъде прегледано в Центъра за спешна медицинска помощ, като е конвоиран до мястото. В хода на прегледа, по молба на дежурния лекар, белезниците са му били свалени, за да бъде извършен по-обстоен преглед. Устното решение на лекаря е, че лицето не може да бъде задържано, или по-точно да бъде продължено неговото задържане, тъй като има здравословни проблеми. По време на прегледа, лицето заявява, че се чувства зле и има нужда да посети тоалетната. При придвижване от кабинета на лекаря до тоалетната, задържаният побягва в Спешния център, като влиза в отключено помещение - лекарски кабинет с отворен прозорец. Младежът скача през него и избягва в неизвестна посока. Полицейските служители веднага уведомяват дежурния и са предприети заградителни мероприятия. Около 13.00 часа младежът сам се предава в Първо районно управление- Благоевград. \r\nЛора КАЛЧЕВА", "date": "2018.11.01", "title": "18-годишен арестант бе заловен, след като избяга от болницата в Благоевград (ОБЗОР)"}
{"url": "http://www.focus-news.net/news/2018/11/01/2585653/futbol-arien-roben-obmislya-da-se-varne-v-rodinata-si.html", "text": "Футбол:Полузащитникът на Байерн Мюнхен Ариен Робен може да си тръгне от клуба още през лятото на 2019 година. 34-годишният футболист, може да се завърне в родината си, където да облече екипа на Грьонинген. Холандският клуб Грьонинген е този, с който Робен подписа първия си професионален договор през 2000 година.", "date": "2018.11.01", "title": "Футбол: Ариен Робен обмисля да се върне в родината си"}
{"url": "http://www.focus-news.net/news/2018/11/01/2585658/parlamentat-reshi-mediite-zadalzhitelno-da-razkrivat-sobstvenitsite-si-obzor.html", "text": "Парламентът прие окончателни промени в Закона за задължителното депозиране на печатни и други произведения, внесени от ПГ на ДПС. Депутатите решиха доставчиците на медийни услуги (вестници, списания, онлайн медии, информационни агенции, радиа и телевизии) ежегодно да подават в Министерството на културата декларация, която идентифицира действителния им собственик. В декларацията ще се упоменава дали собственикът заема публична длъжност, както и всяко получено финансиране през предходната година. Медиите ще трябва да посочват и всички сключени договори с държавни или местни органи, и с политически партии, и тяхната стойност. Действителният собственик ще се упоменава и на интернет страницата на доставчика на медийни услуги. Промените засягат и разпространителите на периодични печатни произведения, които също ще трябва да идентифицират собствениците си в декларация. Ако едно лице използва повече от 1/3 от обектите за продажба в страната, Министерството на културата ще уведомява Комисията за защита на конкуренцията. \r\nВ пленарна зала зам.-председателят на ПГ на БСП Антон Кутев коментира: „С промените в медийния закон за първи път ПР акция се прави през законодателство“. Според него целта на промените е да се изсветли един собственик на медии, който иска да докаже, че не е монополист. „Всеки нормален прочит на тази работа казва, че той не е монополист и това е ясно. Не виждам защо този медиен трик трябва да минава през законодателство“, посочи Антон Кутев. По думите му текстовете за изсветляване на собствеността на медиите са във вярна посока, но в този си вид няма да свършат работа. В отговор зам.-председателят на ПГ на ДПС Йордан Цонев заяви: „Законопроектът ни не е опит за ПР акция на едно лице, а ПР акция на България и на медийната среда“. Той обяви, че с промените се прави крачка за това медийната среда да изсветлее и да подобри оценките си в класациите за свободата на словото, а не да се прави ПР на този или онзи. \r\nПарламентът реши глобата за непопълване на декларации да бъде от 10 до 15 хил. лева, а при повторно нарушение- от 20 до 30 хил. лева. Актовете за нарушение ще се съставят от длъжностни лица в Министерството на културата, а когато нарушителят не може да се установи, ще се търси съдействието на МВР.  \r\nМинистерството на културата ще създаде и ще поддържа публичен регистър на доставчиците на медийни услуги и на разпространителите на периодични печатни произведения. Министерството трябва да създаде регистъра в едногодишен срок след влизането в сила на закона.  \r\nБиляна ИВАНОВА", "date": "2018.11.01", "title": "Парламентът реши медиите задължително да разкриват собствениците си (ОБЗОР)"}
{"url": "http://www.focus-news.net/news/2018/11/01/2585647/the-washington-examiner-obshtestveniyat-spor-koy-razdelya-obshtestvoto-vsashtnost-razdelya-obshtestvoto.html", "text": "Общественият спор кой разделя обществото всъщност разделя обществото, пише американското издание  The Washington Examiner . \r\nНеотдавнашните събития –  серията от самоделни бомби, изпратени по пощата  и стрелба в синагогата в Питсбърг  предизвикаха национален дебат за политическото разделение в американското общество, пише изданието. \r\nДемократите и медиите посочиха с пръст президента Тръмп, републиканците и консервативните медии за настоящата среда. Президентът Тръмп и поддръжниците му посочиха отново медиите и демократите за създаването на политическо разделение. \r\nНеотдавнашният дебат последва седмици, в които републиканците изобразяваха либералите като \"гневна тълпа\" заради протестите, насочени срещу Върховния съд и тормоза над сенатора Тед Крус, докато вечеря със съпругата си. Това последва ожесточената битка на Върховния съд за потвърждаване на кандидатурата на Брет Кавано, като всяка страна описва другата като особено зловеща в преследването на собствения си дневен ред. \r\nАко разделим този спор на съставните му  части, можем да видим, че наистина се случва двустепенен дебат. От една страна  е дебатът по въпроси от съществено значение, върху които и двете страни имат дълбоки несъгласия. Втората е дебатът за това коя страна е „злобна“ или използва по-вредна тактика, за да утвърди позициите си. \r\nМакар че разискването на първо ниво е неизбежно, особено в страна, в която толкова много хора са засегнати от решенията на федералното правителство и деветте съдии, дебатът на второ ниво е до известна степен външен. Теоретично хората биха могли да защитават емоционално същността на своите позиции, без да се застъпват за това кои тактики са по-лоши. И все пак това е дебатът на второ ниво за това кой се държи по-арогантно и допринася за средата на взаимна непоносимост. Това е второстепенният дебат, който кара хората да се възприемат не като съграждани, които се опитват да дискутират различията в демократична система, а като почти нечовешки и зли - което от своя страна оправдава всякакви реторики, които от своя страна само подхранват гнева още повече, пише изданието.  Юлиян Марков", "date": "2018.11.01", "title": "The Washington Examiner:  Общественият спор кой разделя обществото всъщност разделя обществото"}
{"url": "http://www.focus-news.net/news/2018/11/01/2585657/the-washington-post-sauditskiyat-prestolonaslednik-e-narekal-dzhamal-hashogi-opasen-islyamist-v-razgovor-s-dzhared-kashnar.html", "text": "Саудитският престолонаследник Мохамед бин Салман в разговор със старши съветника и зет на президента Доналд Тръмп Джаред Кушнер и съветника по националната сигурност Джон Болтън е нарекъл  журналиста Джамал Хашоги, убит в Истанбул \"опасен ислямист\", съобщава авторитетното издание   The Washington Post . \r\nКакто съобщи изданието в четвъртък, този разговор се e състоял няколко дни след първите медийни съобщения за изчезването на журналистa, когато саудитските власти все още не са правили публични изявления. \r\nСпоред вестника Салман, в разговор с съветниците на Тръмп, е определил убития Хашоги като „член на ислямистката асоциация „Братя мюсюлмани“ . Саудитските власти отричат, че такъв разговор се е състоял, като отбелязват, че  принцът  и представители на американската администрация от време на време говорят по телефона. \r\nНа свой ред членовете на семейството на журналиста отхвърлят принадлежността му към тази групировка. \"Джамал Хашоги не е бил член на групата на мюсюлманското братство. Той отрича такива обвинения многократно през последните няколко години\", се казва в изявлението на семейството.  Юлиян Марков", "date": "2018.11.01", "title": "The Washington Post: Саудитският престолонаследник е нарекъл Джамал Хашоги „опасен ислямист“ в разговор с Джаред Къшнър"}
{"url": "http://www.focus-news.net/news/2018/11/01/2585659/asya-milenkova-suiche-sv-kliment-ohridski-uchenitsite-sa-ogledalo-na-uchitelya.html", "text": "Учениците са огледало на учителя. Това каза за  Радио „Фокус“ – Пирин  Ася Миленкова, учител от Средно училище с изучаване на чужди езици „Св. Климент Охридски“. По думите й общуването между учителите и учениците е ежедневно взаимодействие, което е необходимо да даде възможност за изява и за успех в обучението. „При учениците е важно насърчаването за изразяване на собствено мнение и да бъдат включени активно в процеса на обучение. Те не трябва да бъдат пасивни слушатели в учебния процес, а активни и творческо мислещи личности“, каза Ася Миленкова. Тя добави, че е необходимо да стремим учениците да бъдат добри граждани. „Смятам, че точно в това се състои ролята на българския учител днес, до ги превърне в активни, добри и успешни творчески граждани на България“, съобщи Миленкова. \r\nДенис НИКИФОРОВ", "date": "2018.11.01", "title": "Ася Миленкова, СУИЧЕ „Св. Климент Охридски“: Учениците са огледало на учителя"}
{"url": "http://www.focus-news.net/news/2018/11/01/2585656/pazardzhik-kmetat-na-velingrad-d-r-kostadin-koev-otkri-ofitsialno-detskata-ploshtadka-v-detska-gradina-detski-ray.html", "text": "Кметът на Велинград д-р Костадин Коев откри официално детската площадка в ДГ ”Детски рай” под наслов „Зелен кът за обучение и игри“, съобщи за  Радио“Фокус“ - Пазарджик  Бояна Кирилова от общинска администрация. Тя уточни, че проектът е финансиран от МОСВ и обновяването е чрез национална кампания за „Чиста околна среда” 2018 г. на тема: „Обичам природата и аз участвам”.  \r\n„Успяхме да реализираме инициативата под надслов „Вълшебство в зелено” и направихме озеленяване и модернизация на дворното пространство на детското заведение“, каза кметът д-р Костадин Коев на откриването на детската площадка. \"Закупени са нови съоръжения за забавления, които ще развиват както двигателните, така и опознавателните умения на децата\", допълни още той.  \r\nДиректорът на детската градина, г-жа Маргарита Узунова благодари за подкрепата и съдействието на кмета и поздрави децата и родителите с новата придобивка.  \r\n\"Със средства от Общината бе ремонтиран покрива на сградата, като ще се търсят нови възможности за подмяна дограмата през следващата година\", каза д-р Коев. „Ще направим всичко възможно да надграждаме този проект с нови уреди и детският парк да се обогатява ежегодно. Основен приоритет за нас е подобряването на условията за израстване и възпитание на децата, за да имат пълноценно и щастливо детство“, каза в заключение кметът на Велинград.", "date": "2018.11.01", "title": "Пазарджик: Кметът на Велинград д-р Костадин Коев откри официално детската площадка в детска градина ”Детски рай”"}
{"url": "http://www.focus-news.net/news/2018/11/01/2585662/pazardzhik-v-regionalniya-istoricheski-muzey-shte-bade-otkrita-gostuvashta-izlozhba-emporion-pistiros-v-trakiya-na-7-noemvri.html", "text": "В Регионален исторически музей – Пазарджик ще бъде открита гостуваща изложба „Емпорион Пистирос в Тракия“ на Археологически музей „Проф. М. Домарадски“ гр. Септември, съобщиха за  Радио „Фокус“ - Пазарджик  от РИМ - Пазарджик. Откриването ще е на 7 ноември 2018 г. от 17.00 часа в залата за временни изложби. Изложбата ще представи на посетителите резултатите от проучванията на археологическия обект емпорион Пистирос, намиращ се в землището на гр. Ветрен, общ. Септември, обл. Пазарджик. Пистирос е първият селищен център със статут на емпорион (търговско селище), засвидетелстван в сърцето на Тракия, където съжителстват съвместно траки и гърци в периода от края на Ⅴ до началото на Ⅱ в. пр. Хр. Изложбата обхваща различни аспекти от живота в емпориона - етнически състав на населението, търговия, строителство и архитектура, занаяти и производства, бит, религиозни вярвания и култови практики, местни и вносни керамични съдове и изделия. Темите са представени с оригинален материал и илюстрирани с табла, включващи обяснителни текстове и снимков материал. Разглежданите теми и експонираните материали позволяват лекционни курсове, свързани с учебните програми и интересите на различна възрастова публика. Изложбата ще бъде експонирана до 20.12.2018 г. в залата за временни изложби на Регионален исторически музей – Пазарджик, пл. „К. Величков“ № 15.", "date": "2018.11.01", "title": "Пазарджик: В Регионалния исторически музей ще бъде открита гостуваща изложба „Емпорион Пистирос в Тракия“ на 7 ноември"}
{"url": "http://www.focus-news.net/news/2018/11/01/2585660/premierat-boyko-borisov-i-izraelskiyat-mu-kolega-benyamin-netanyahu-obsadiha-vav-varna-dvustrannite-otnosheniya-v-oblasti-ot-vzaimen-interes-obzor.html", "text": "Министър-председателят Бойко Борисов и израелският му колега Бенямин Нетаняху обсъдиха във Варна двустранните отношения в области от взаимен интерес. Това е третата среща на двамата премиери в рамките на последните четири месеца. Te се срещнаха в резиденция „Евксиноград“, където на 2 ноември ще се проведе Четиристранната среща на високо равнище между България, Гърция, Румъния и Сърбия, в която участие ще вземе и премиерът на Израел. Бенямин Нетаняху  посочи, че двете държави си сътрудничат успешно в противодействието на антисемитизма и в борбата с радикалния ислям. „Ценим свободата, мира и обещанието за добро бъдеще. А днес тези ценности са под атака от страна на екстремисти. Те се стремят да подкопаят нашите ценности и да ни атакуват всички. Иран стоят основно зад тези екстремистки действия, проявяващи се в различни държави – Израел, Сирия и др. Наскоро открихме данни, че те искат да генерират атаки в Европа. Така че стоим рамо до рамо в борбата с радикалния ислям“, каза още той и посочи, че държавите са по-силни заедно. Нетаняху обясни, че България и Израел си сътрудничат още в области като киберсигурност, икономика, наука, информационни технологии и туризъм. „Повече от 210 000 израелски туристи са посетили България за изминалата година. И се надявам още повече да идват заради потенциала, който имате“, каза още той. Израелския премиер коментира и общите интереси на двете държави в областта на енергетиката. „На утрешната среща между България, Израел и Гърция ще стане дума за газовите връзки на Източното Средиземноморие. Това е много голям проект. Смятам, че малко от този газ, за който водим преговори с Гърция, може да достигне до България“, каза още Нетаняху. Той отново изказа и благодарност от името на израелския народ към българите за това, че са спасили над 50 000 евреи по времето на Холокоста. \r\nОт своя страна, премиерът  Бойко Борисов  коментира, че когато два пъти премиерът на Израел напомня как българите са спасили над 50 000 евреи, това отеква в цял свят. „Много историчари наричаха България фашистки окупатор и десетилетия наред подвигът на българския народ не достигаше до знанието на Израел и на цял свят. А българският народ действително е извършил подвиг“, каза още министър-председателят. Борисов изрази надежда, че в недалечно бъдеще България и Израел ще развиват и своите военни заводи за местно производство на дронове. „Те ще бъдат бъдещето на военните действия след време. Разбира се, и киберсигурността, и общите тренировки на нашите военни“, каза още той. „Както Израел така и България е на ключово място. Нашият регион е такъв, че с общи усилия, с приятелство, толерантност трябва да си решаваме проблемите. За разлика от други колеги, винаги съм смятал, че Балканите имат огромна перспектива, така че Израел е добре дошъл и на Четиристранната среща, там ще можем и по тази тема да говорим“, каза още премиерът Борисов.", "date": "2018.11.01", "title": "Премиерът Бойко Борисов и израелският му колега Бенямин Нетаняху обсъдиха във Варна двустранните отношения в области от взаимен интерес (ОБЗОР)"}
{"url": "http://www.focus-news.net/news/2018/11/01/2585655/vodeshtite-parlamentarni-komisii-prieha-na-parvo-chetene-byudzhetnite-zakoni-za-2019-godina-obzor.html", "text": "На съвместно заседание комисиите по бюджет и финанси, здравеопазване и труда и социалната политика приеха на първо четене проектобюджетите за следващата година. Депутатите разгледаха проектозаконите за държавния бюджет, за бюджета на държавното обществено осигуряване и за бюджета на НЗОК. Проектобюджетите на ДОО и на Касата ще се гласуват на извънредно заседание на 6 ноември. Законопроектът за държавния бюджет ще се гласува на 7 ноември. Двете пленарни заседания ще бъдат изцяло за бюджетите за 2019 година. На 8 ноември депутатите ще продължат с гласуване на промени в други закони. \r\nМинистър Владислав Горанов заяви, че с проектобюджета за 2019 година управляващите изпълняват ангажиментите си за фискална стабилност. Не променят параметрично данъчната система, дават възможност за устойчиво развитие на икономиката и не увеличават дела на намеса на държавата в нея. „Проектобюджетът за 2019 година изпълнява предназначението си и гарантира изпълнението на основните приоритети на държавата“, обяви финансовият министър.  Приоритетите на Бюджет 2019 са социалната политика, образованието, отбраната и политиката по доходите. В бюджета за следващата година е заложен дефицит от 0.5% от БВП. Очаква се приходите в бюджета да бъдат 43, 8 млрд. лева, а през 2021 година да достигнат 47,5 млрд. лева. Ставките на корпоративните данъци и тези на данъците върху доходите на физическите лица ще се запазят. Разходите през 2019 г. ще бъдат 44,4 млрд. лева, а през 2021 година се очаква да достигнат до 47, 5 млрд. лева. Предвидени са 40,4 млн. лева за помощи за отопление, с 50% повече в сравнение с 2018 година. 150 млн. лева ще се отпуснат за хората с увреждания, а 7 млн. лева за децата сираци без право на наследствена пенсия. През следващата година разходите за отбрана ще достигнат 1,8 млрд. лева, което е 1,58% от БВП на страната. Средствата ще се разпределят по проектите за модернизация на ВВС, Сухопътни войски и ВМС. Минималната работна заплата ще се увеличи от 510 на 560 лева. С 10% повече са парите за заплати и осигурителни вноски на държавните служители. С 20% по-високи ще бъдат заплатите на учителите, а тези на непедагогическия персонал с 10%. Увеличение ще има и при средствата, отпускани за хранене на учениците от първи до четвърти клас. С над половин милиард лева повече средства ще има и за общините. През 2019 година се очаква държавният дълг да намалее от 22,2 на 20 млрд. лева. Така България ще бъде с третия най-нисък дълг в ЕС. Консолидираният дълг на сектор „Държавно управление“ ще бъде в диапазона 24,3-23,5 млрд. лева. \r\nЗдравният министър Кирил Ананиев обяви, че през 2019 година се очаква да има достъпна, качествена и своевременна медицинска помощ, както и ефективно функциониране на системата на задължително здравно осигуряване. Той обясни, че с проектобюджета на НЗОК се правят промени, които да създадат възможност от 1 януари 2020 година в сила да влезе новият здравноосигурителен модел. Според ДПС управляващите използват „късата писта“ за проектобюджета на НЗОК, за да избегнат истинския дебат. Те се обявиха против множеството законови изменения през Преходните и заключителни разпоредби. Левицата няма да подкрепи проектобюджета в зала с мотив, че в него липсва прагматична здравна политика. Опозицията обърна внимание, че медицината не трябва да се превръща в икономически показатели и параметри. От Асоциацията на индустриалния капитал посочиха, че съзират в законопроекта воля за реформи, увеличаване на контрола и подобряване на качеството на здравеопазването. От Лекарския съюз изразиха принципна удовлетвореност от повишението на средствата в сектора. Българският зъболекарски съюз приветства увеличението на средствата за НЗОК за 2019 година. От Българския фармацевтичен съюз определиха проектобюджета като балансиран и изразиха подкрепата си за приемането му. От Националната пациентска организация са против проектобюджета.  За първи път през следващата година бюджетът за здравеопазване ще надхвърли 5 млрд. лева. Средствата за здравеопазване в бюджета ще бъдат 5,2 млрд. лева или 4,5% от БВП. Увеличението спрямо 2018 година е 547 млн. лева. Предвидени са близо 4,3 млрд. лева приходи и трансфери в бюджета на НЗОК за догодина, от които 2,8 млрд. лв. са приходи от здравноосигурителни вноски и 1,4 млрд. лв. са трансфери за здравно осигуряване. Общо текущите разходи са в размер на 4,2 млрд. лв., което представлява увеличение с 476,9 млн. лв. спрямо Закона за бюджета на Националната здравноосигурителна каса за 2018 г. Средствата за здравноосигурителни плащания са в размер на 4,1 млрд. лв., което представлява увеличение с 454 млн. лв. спрямо Закона за бюджета на Националната здравноосигурителна каса за 2018 г. 2,5 млрд. лева ще отпусне държавата за медицински дейности (за първична извънболнична медицинска помощ - 225 млн. лева; за специализирана извънболнична медицинска помощ - 250 млн. лева; за медико-диагностична дейност - 90 млн. лева; за болнична медицинска помощ - 2 млрд. лева). 167 млн. лева са предвидени за дентални дейности, а 1,2 млрд. лева за лекарства и медицински изделия. 160,4 млн. лева ще се дадат за здравноосигурителни плащания за медицинска помощ. Предвидено е всеки месец Министерството на здравеопазването да отпуска на НЗОК 43 млн. лева за разходи. През 2019 година здравната осигурителна вноска от 8% ще се запази. \r\nБСП и ДПС разкритикуваха и бюджета за ДОО. От левицата обявиха, че няма да го подкрепят в пленарна зала, защото затвърждава най-ниските нива на бедност в ЕС, стимулира миграционните процеси и отдалечава България от Европа. От БСП ще предложат алтернативен бюджет. От ДПС заявиха, че са категорично против увеличаването на максималния осигурителен доход. От КНСБ и КТ „Подкрепа“ изразиха принципна подкрепа за бюджета на ДОО. Против параметрите в проектозакона са Асоциацията на индустриалния капитал в България. „АИКБ не подкрепя бюджета на ДОО, в него има грешни политики, които насърчават това да се чака от държавата на готово“, обяви председателят на УС Васил Велев. Против проектобюджета са от Организацията на пенсионерите, както и от Българската търговско-промишлена палата.  В проектобюджета на държавното обществено осигуряване от 1 юли догодина пенсиите ще се увеличат с 5.7%. Минималният размер на пенсията за осигурителен стаж и възраст ще се повиши на 219,43 лева. От същата дата максималният размер на получаваните една или повече пенсии се увеличава от 910 на 1200 лева. Мярката се прилага за всички пенсии, без оглед на момента на отпускането им. През 2019 година за изплащане на пенсии са предвидени 9,9 млрд. лева или с над 533 млн. лева в повече в сравнение с настоящата година. Процентът за всяка година осигурителен стаж в пенсионната формула ще се увеличи от 1,169 на 1,2. Максималният осигурителен доход ще се повиши от 2600 на 3000 лева. Повишение има и при минималния осигурителен доход за самоосигуряващите се лица- от 510 на 560 лева. Най- значително е увеличението за земеделските стопани и тютюнопроизводители от 350 на 560 лева. Размерът на осигурителната вноска за фонд „Пенсии“ ще се запази. При изчисляването на индивидуалния коефициент за пенсиониране ще се взема осигурителният доход за времето от 2000 година.  \r\nБиляна ИВАНОВА", "date": "2018.11.01", "title": "Водещите парламентарни комисии приеха на първо четене бюджетните закони за 2019 година (ОБЗОР)"}
{"url": "http://www.focus-news.net/news/2018/11/01/2585663/balgariya-chestva-denya-na-narodnite-buditeli-obzor.html", "text": "България чества 1 ноември – Деня на народните будители - празник на всички ученици, учители, студенти, университетски преподаватели, книжовници, читалищни работници, учени и журналисти. Празникът е отбелязан за пръв път в Пловдив през 1909 г. В Деня на народните будители почитаме делото на всички просветители, възрожденци и борци за духовна независимост на България. Официалното включване в празничния календар на страната става през 1922 г. В 1945 г. честването на деня е отменено от комунистическия режим. Традицията е възобновена през 1992 г. по идея на проф. Петър Константинов.  \r\nВ чест на празника се проведе традиционна церемония по издигане на националния флаг пред президентската институция. Президентът и върховен главнокомандващ на Въоръжените сили  Румен Радев  прие почетния строй на Националната гвардейска част. Той произнесе официално слово пред ръководители на културни институции, общественици и дейци в областта на науката, образованието, културата и изкуството. Държавният глава посочи, че за да си будител, интелектуалният авторитет не стига, трябва да имаш добавена стойност от доблест, кураж и посветеност. „Преди година споменах на тази дата, че будителят не е интелектуалец по европейски образец. Това е българска духовна категория. Будителите са мисионерите на културата, морала и свободата“, каза той. Радев призова народа да пребори унинието, мрака, безразличието и моралната криза, за да пребъде България. „Преди месец призовах за национално единение, но това не е апел да запълним обществените разломи с примирение и безличие. Това е апел за борба, демокрация, справедливост, просветеност и свобода на словото“, каза той. Според него будители е имало и в най-мракобесните времена, има ги и днес. \r\nПо повод празника министърът на културата  Боил Банов  каза, че българите сме закърмени с усещане за святост и с почит към нашите будители. „Чест прави на нашата държава, че възстанови този свят празник, защото почитта към будителите е почит към всичко свято, което се е случило в тази държава – почит и към нас самите, и към бъдещите поколения“, каза още Банов. Министърът посочи, че вярва, че живата памет е вродена на българина. „Може и по различен начин да го изразяваме, но българите имаме усещане за святост, имаме усещане за почит към нашите будители. И това е във всеки един от нас, закърмени сме с него. Надявам се, че и в най-младите е така“, каза той. \r\nВ поздравителния си адрес по повод Деня на народните будители, министърът на образованието и науката  Красимир Вълчев  посочи, че този празник ни напомня за духовния и просветителски размах на една хилядолетна традиция на труд и упорство и ни прави още по-отговорни към бъдещето. „В този ден трябва да си кажем, че както свободата, така и знанието, науката, успехът и възходът трябва да бъдат извоювани и спечелени от всяко следващо поколение отново и отново. И всяко поколение трябва да се погрижи, като подготви по най-добрия начин своите деца, за да продължат по този нелек, но верен път към успеха. За мен учителите са тихите герои в класната стая. Нека не си спомняме само в един ден от годината за тях, за отговорността и всеотдайността им и да им пожелаем да продължават да вдъхновяват и да поддържат живо любопитството на младите хора към знанието и науката“, обясни още той.  \r\nВсички парламентарни групи излязоха с декларации по повод Деня на народните будители. Депутатът от ПГ на ГЕРБ и председател на образователната комисия Милена Дамянова заяви: „И днес знаем, че Господ е добър към нас, защото имената на будителите са много и се множат всеки ден“. Тя посочи, че будителите днес са учителите, които с отдаденост работят за образованието на децата ни; родителите, които събуждат интереса към книгата в ранните детски години; преподавателите в университета, учените, библиотечните и читалищните деятели, творците, хората на словото и духовността. От ГЕРБ призоваха БСП да прочетат частта за образованието във „Визия за България“, за да не заблуждават избирателите си. „За да не записвате остарели изречения в програми, които имат претенция да бъдат визионерски, като ходите при народа, чуйте какво ви казва“, коментира Милена Дамянова. В отговор от БСП обявиха, че на светъл празник като 1 ноември, дребните противопоставяния трябва да останат на заден план. „Нека да съблечем от празничните си мисли и действия ненужната патетика, пресиления възторг, формалното преклонение“, заяви депутатът от ПГ на БСП Чавдар Велинов. Той обърна внимание, че празникът на будителите е единствен по същината си, защото идеята за него възниква в отговор на остра необходимост от животоспасяващо лекарство за духа на страдащото ни отечество. \r\n„Всички, които обичат Отечеството си и работят за него са будители“, обявиха от „Обединени патриоти“. Проф. Станислав Станилов коментира, че 1 ноември е празник на будителите, сътворили българския дух, довел Възраждането и превърнал българина в модерен човек. „Почитаме незабравените духовници, просветените книжовници и непокорните бунтовници, които ни държат будни във времето“, заявиха от ДПС. Депутатът Ерол Мехмед посочи, че 1 ноември е общобългарски празник, неизменна част от духовната същност от народа ни. От „Воля“ честитиха празника на всички, които се грижат да не падне и прашинка на забрава върху златните страници на нашето минало. Депутатът Боряна Георгиева обясни, че няма удобно време, епоха или век да бъдеш будител, защото думата показва, че водиш и отваряш съзнанието на другите за новото. \r\nДенят на народните будители беше отбелязан с чествания в цялата страна, в които се включиха културни институции, представители на местната власт и политически партии.", "date": "2018.11.01", "title": "България чества Деня на народните будители (ОБЗОР)"}
{"url": "http://www.focus-news.net/news/2018/11/01/2585661/aleksandar-nikolovski-makedoniya-vseki-ot-vmro-dpmne-koyto-glasuva-za-konstitutsionnite-promeni-shte-bade-izklyuchen-ot-partiyata.html", "text": "„Всеки от ВМРО-ДПМНЕ, който гласува за конституционните промени, ще бъде изключен от партията“, заяви заместник-председателя на опозиционната  партия пред македонското електронно издание  “Фактор“ . \r\n„По-добра сделка с Гърция вече не е възможна. Аз съм на мнение, че сделката е лоша, но сега, след действията на СДСМ, след всичко, което се случи, ние сме в еднопосочна улица. За съжаление, всички ние ще трябва да живеем със споразумението от Преспа“, заяви Николовски. \r\n\"Всеки депутат от ВМРО-ДПМНЕ, който действа в парламента в противоречие с позицията на Централния комитет и подкрепи конституционните промени, ще бъде изключен от партията\", каза Николовски. \r\nВицепрезидентът на основната опозиционна партия заяви, че процесът на кадрови промени във ВМРО-ДПМНЕ е завършен, като добави, че остава на позицията на Централния комитет, че Сашо Миялков работи в интерес на властта.  Юлиян Марков", "date": "2018.11.01", "title": "Александър Николовски (Македония): Всеки от ВМРО-ДПМНЕ, който гласува за конституционните промени, ще бъде изключен от партията"}
