{"url": "http://www.focus-news.net/news/2017/08/24/2428879/aa-dvama-chlenove-na-pkk-sa-bili-likvidirani-v-iztochnata-chast-na-turtsiya.html", "text": "В четвъртък двама членове на Кюрдската работническа партия (ПКК) са били ликвидирани в източната турска провинция Ван, съобщиха местните власти, предава Anadolu Agency.\r\nВ изявлението се уточнява, че от жандармерията и полицията са идентифицирали група от членове на ПКК, които са пристигнали в провинцията. След това е била извършена операция срещу ПКК, която турските власти определят като терористична организация.  Мария Динкова", "date": "2017.08.24", "title": "АА: Двама членове на ПКК са били ликвидирани в източната част на Турция"}
{"url": "http://www.focus-news.net/news/2017/08/24/2428845/peter-siyarto-v-momenta-situatsiyata-v-evropa-e-nay-loshata-nyakoga.html", "text": "Унгарският министър на външните работи Петер Сиярто заяви, че скорошните събития демонстрират, че терористичната заплаха е станала по-голяма от когато и да е в Европа, предаде Magyar Hirlap.\r\nСпоред министъра, въз основа на случилото се това лято, може да се каже, че ситуацията със сигурността в Европа никога не е била толкова лоша и че заплахата на тероризма никога не е била толкова сериозна. „Би било задължение на европейските лидери да гарантират сигурността на континента. Тези, които не могат да направят не са достойни да стоят на постовете си“, заяви Сиярто. \r\n„Стандарта на европейските реакции при последните нападения в Барселона и във Финландия е притеснителен. Европейските лидери изпращат съболезнования след подобни атаки, но след това продължават изказванията си, казвайки, че няма да позволят да бъдат заплашвани и че няма да позволят живота на европейците да бъде променен“, посочи той. Според министъра тези лидери „не разбират реалността“ и „ако това е единственото, на което са способни, тогава не са силни думите, че Европа е под опасност“.  Виктор Турмаков", "date": "2017.08.24", "title": "Петер Сиярто: В момента ситуацията в Европа е най-лошата някога"}
{"url": "http://www.focus-news.net/news/2017/08/24/2428846/parva-kopka-na-6-kilometrov-uchastak-ot-lot-31-na-am-struma-shte-bade-napravena-na-31-avgust-obzor.html", "text": "На 31 август ще бъде направена първа копка на 6-километров участък от Лот 3.1 Благоевград – Крупник на АМ „Струма“. Това стана ясно при посещението на министъра на регионалното развитие и благоустройството Николай Нанков и председателя на ПГ на ГЕРБ и зам.-председател на партията Цветан Цветанов в Годеч. Те откриха саниран блок със средства по Националната програма за енергийна ефективност, нова детска площадка и инспектираха работата по реконструирането на водопроводната мрежа и частичната рехабилитация на канализацията.\r\nМинистър Нанков припомни, че разрешението за строеж на обекта е издадено през миналата седмица и уточни, че строителството на Лот 3.3 Кресна – Сандански се изпълнява според графика и се очаква дейностите да бъдат завършени дори предсрочно, така че през 2018 г. обектът да е приключен. Изпълнени са всички процедури, касаещи оценката за въздействие върху околната среда за участъка от магистралата през Кресненското дефиле, а на 11 септември ще бъдат направени обществени обсъждания за проекта. До края на октомври се очаква и положително становище по ОВОС. Николай Нанков заяви, че целта е през май-юни 2019 г. да има избран изпълнител и издадено строително разрешение, така че до 2023 г. участъкът да бъде построен. Той посочи, че през следващата седмица ще бъде обявена нова обществена поръчка за строителството на тунел „Железница“ на АМ „Струма, като обектът ще бъде разделен на три отсечки. До края на следващата седмица ще бъде обявена и обществена поръчка в две обособени позиции за строителството на скоростния път София – Калотина, като за обекта има осигурено финансиране в размер на 20 млн. евро по линия на Инструмента за свързана Европа. При посещението си в Годеч регионалният министър съобщи, че днес се подписват договорите по Оперативна програма „Региони в растеж“ 2014 – 2020, с общо 27 млн. лв. от която ще бъде ремонтиран пътят между Костинброд и Берковица на два лота. Той пое ангажимент със средства на Агенция „Пътна инфраструктура“ да бъде ремонтирано трасето на пътя и в рамките на Костинброд. \r\nВ санирания блок в Годеч са инвестирани 820 246 лева. Министър Николай Нанков заяви, че с Националната програма за енергийна ефективност се постигат по-ниски сметки за топло- и електроенергия, а социалният и икономическият ефект са огромни. Той обясни, че е подобрен контролът по програмата и на органите за строителен контрол, създадено е и специално звено в министерството, което да контролира кметове. Председателят на ПГ на ГЕРБ Цветан Цветанов коментира, че думите на хората са най-доброто доказателство за успеха на програмата за саниране. Той заяви, че ГЕРБ ще продължи да работи в интерес на гражданите без да дели населените места на малки и големи. \r\nДо края на годината 1/3 от водопровода в Годеч ще бъде подменен. Министър Николай Нанков посочи, че почти 3 млн. лв. от бюджета на министерството за 2016 и 2017 г. са инвестирани за реконструкция на водопровода, тъй като общината е сред тези с най-големи водозагуби в страната – над 70%. За завършване на водопровода са необходими допълнително около 350 хил. лв., които ще бъдат осигурени от министерството през следващата година, за да завършат четвъртият и петият етап на проекта. Кметът на Годеч Радослав Асенов благодари на МРРБ и лично на Бойко Борисов и Цветан Цветанов за подкрепата, която са оказали за приключване на третия етап от подмяната на водопровода в града. Той коментира, че до населеното място вече има нормален достъп, след като е изграден 8 км път на стойност над 2 млн. лева. \r\nНа откриването на новата детска площадка Цветан Цветанов заяви, че резултатите от управлението на правителството на Бойко Борисов и на кмета Радослав Асенов са видими. Той уточни, че от началото на мандата на кмета в общината са усвоени около 5 милиона лева - за подобряване на инфраструктурата и за водопровода. Стойността на проекта за новата детска площадка е 25 000 лева. Цветан Цветанов припомни, че с премиера Бойко Борисов полагат максимални усилия за развитието на Годеч още от 2008 година, когато са помогнали за реконструкцията на църквата, която е нямала купол и камбанария 70 години.", "date": "2017.08.24", "title": "Първа копка на 6-километров участък от Лот 3.1 на АМ „Струма“ ще бъде направена на 31 август (ОБЗОР)"}
{"url": "http://www.focus-news.net/news/2017/08/24/2428847/the-slovak-spectator-grazhdanka-na-slovakiya-e-prekarala-dva-dni-na-balgarsko-letishte-sled-kato-e-zagubila-lichnata-si-karta.html", "text": "След два дни чакане словашка гражданка, живееща край град Кошице, е била допусната да напусне летище „Бургас“, където е била блокирала, след като е загубила паспорта си. Тя пристига в Бургас на 20 август, но е успяла да напусне транзитната зона, след като е получила паспорта си като замяна на личната си карта, загубена по пътя, предаде  The Slovak Spectator.\r\nПървоначално жената е използвала личната си карта да премине през летищния контрол. Възможно е тя да я е загубила някъде между Кошице и Бургас. „Тя е решила да продължи с ваканцията си“, заяви Йозеф Орош, собственик на туристическата агенция, използвана от жената. \r\nСловашкото посолство е можело да издаде временни документи, позволяващи ѝ да напусне страната, но не и да влезе в България.  „Така че , технически, не е било възможно да ѝ се издаде документ в замяна“, заяви прессекретарят на словашкото МВнР Петер Сушко. \r\nЖената е трябвало да разчита на членовете на семейството си в Словакия. Те са открили нейния паспорт и са ѝ го изпратили по следващия полет с други 190 летовници. Международният паспорт ѝ е бил донесен от жена, която разбира за случая по новините.  Виктор Турмаков", "date": "2017.08.24", "title": "The Slovak Spectator: Гражданка на Словакия е прекарала два дни на българско летище, след като е загубила личната си карта"}
{"url": "http://www.focus-news.net/news/2017/08/24/2428849/sofiya-do-28-avgust-2017g-se-zabranyava-vlizaneto-na-patni-prevozni-sredstva-po-iztochnoto-platno-na-bul-dragan-tsankov-na-22-metra-sled-krastovishteto-s-ul-lachezar-stanchev.html", "text": "До 28 август 2017г. се забранява влизането на пътни превозни средства  по източното платно на бул. „Драган Цанков“ на 22  метра след кръстовището с ул. „Лъчезар Станчев“ в участък от 72 метра. Това съобщиха от пресцентъра на Столична община.  Движението ще се извършва двупосочно в по една лента по западното пътно платно на булеварда в обхвата на строителната площадка. Промяната в организацията на движение се налага във връзка със строителни дейности по обекта пешеходен мост по бул. „Драган Цанков“ при ул. „Николай Хайтов“, изпълнявани от „МОСТРЕМОНТ 98“ООД.", "date": "2017.08.24", "title": "София: До 28 август 2017г. се забранява влизането на пътни превозни средства по източното платно на бул. „Драган Цанков“ на 22  метра след кръстовището с ул. „Лъчезар Станчев“"}
{"url": "http://www.focus-news.net/news/2017/08/24/2428850/kardzhali-52-pozhara-sa-registrirani-v-oblastta-prez-yuli-i-avgust-41-ot-tyah-sa-vsledstvie-na-choveshka-nebrezhnost.html", "text": "От началото на месец юли в резултат на високите температури, в област Кърджали възникнаха 52 пожара в горски масиви, сухи треви и храсти. Това съобщиха от ОД МВР – Кърджали. Унищожени са 180 декара сухи треви и храсти, 7 декара горска постеля, 10 декара иглолистна гора, 2 декара широколистна гора, 3170 бали сено и слама, 2 тона фураж. Благодарение на своевременната намеса на служителите от Регионална дирекция „Пожарна безопасност и защита на населението” - Кърджали, подпомогнати от местното население, пожарите не обхванаха по-големи площи.\r\nНарастването на броя на пожарите е тревожно, тъй като при условия на сухо и ветровито време, те могат да бъдат сериозна заплаха за вилни зони, населени места, полски и горски масиви, живота, здравето и имуществото на хората.\r\nПричините за възникване на пожарите са основно небрежност при боравене с открит огън – хвърлени незагасени клечки кибрит и угарки от цигари, палене на огън на не обезопасени места и др. Особено опасно е паленето на сухи треви и храсти в близост до горски и полски имоти, вилни зони и селскостопански постройки, тъй като силният вятър е предпоставка за бързото разпространение на огъня.\r\nОДМВР - Кърджали напомня, че е в сила абсолютна забрана за изгаряне на растителни отпадъци и стърнища в земеделските земи по Закона за опазване на земеделските земи. Жителите и гостите на областта трябва да бъдат по-внимателни с огъня и да спазват основните правила за недопускане на пожари:\r\n- Не палете огън на открито във ветровито време. Това е предпоставка за пренасяне на големи разстояния на запалени частици и може да доведе до бързо разпространение на пожара с обхващане на значителни площи.\r\n- При почистването на селскостопански и вилни имоти и дворове отпадъците не трябва да се изгарят, а да се изнасят на определените и безопасни места.\r\n- Не позволявайте на децата да играят с кибрит, запалки, пиратки и др.\r\n- Особено внимание по отношение на мерките за пожарна безопасност трябва да проявяват пастири, пчелари, ловци, туристи, собственици на вилни и земеделски имоти.\r\n- Не палете крайпътни ивици и други площи със суха тревна растителност. Запаленият в сухи треви огън лесно може да обхване намиращи се в съседство трайни насаждения, стопански сгради, вилни и жилищни постройки, горския фонд.\r\n- Не палете огън в междублоковите пространства, където са паркирани много автомобили, както и в близост до бензиностанции и газстанции, складове за леснозапалими и горими течности.\r\n- При подготовката на зимнина, устройване на пикници и барбекюта да се вземат мерки за изгасяване на огнищата.\r\n- При възникване на пожар потърсете най-бързата възможност за подаване на съобщение на телефон 112.", "date": "2017.08.24", "title": "Кърджали: 52 пожара са регистрирани в областта през юли и август, 41 от тях са вследствие на човешка небрежност"}
{"url": "http://www.focus-news.net/news/2017/08/24/2428851/inzh-damyan-damyanov-yuzdp-preustanovyavat-se-deynostite-po-gaseneto-na-pozhara-v-kresnenskoto-defile-na-myasto-shte-ostanat-ekipi-a-utre-v-0600-chasa-podnovyavame-deynostta-si.html", "text": "Обстановката при пожара в Кресненското дефиле остава усложнена. Това каза за Радио „Фокус“ – Пирин инж. Дамян Дамянов, директор на Югозападно държавно предприятие. Той обясни, че към момента силният вятър в района е намалял и в по-голямата си част по фронта пожарът е низов. „Сега пускаме тежката техника, за да направи просеки. Дейностите на пожарникарите за момента са преустановени, но цяла нощ на място ще останат дежурни екипи, които ще следят и контролират ситуацията“, каза още инж. Дамянов. Той добави, че дейностите по гасенето на огъня в Кресненското дефиле ще бъдат подновени утре сутрин към 06.00 часа. \r\nЛивия НИНОВА", "date": "2017.08.24", "title": "Инж. Дамян Дамянов, ЮЗДП: Преустановяват се дейностите по гасенето на пожара в Кресненското дефиле, на място ще останат екипи, а утре в 06.00 часа подновяваме дейността си"}
{"url": "http://www.focus-news.net/news/2017/08/24/2428852/the-guardian-politsiyata-e-izpolzvala-vodni-oradiya-sreshtu-bezhantsi-okupirali-ploshtad-na-rim.html", "text": "Полицията е използвала водни оръдия и палки срещу бежанците, окупирали площад на Рим в знак на протест срещу заповедта да напуснат сградата, която са обитавали незаконно, предаде  The Guardian.\r\nПолицията съобщава, че бежанците са отказали да приемат предложените от градските власти места в бежанските центрове и че операцията е била необходима заради риска, който използваните за готвене от мигрантите газови бутилки са представлявали за сигурността на квартала. \r\nПовечето незаконно обитаващи къщата мъже са били от еритрейски и етиопски произход.  Виктор Турмаков", "date": "2017.08.24", "title": "The Guardian: Полицията е използвала водни оръдия срещу бежанци, окупирали площад на Рим"}
{"url": "http://www.focus-news.net/news/2017/08/24/2428853/kaloyan-pargov-bsp-sofiya-nash-dalg-e-da-pazim-pametta-za-onezi-dni-na-velichie-kato-shipchenskata-epopeya.html", "text": "Наш дълг е да пазим паметта за онези дни на величие, на национално единение като Шипченската епопея. Това каза лидерът на БСП - София и председател на групата на БСП в СОС Калоян Паргов в словото си по време на тържественото честване на 140 години от геройството на опълченците на Шипка, съобщиха от пресцентъра на БСП - София. Честването беше организирано от столичните социалисти и Фондация \"Героите на България\". Патрон на честването беше президентът Румен Радев, а официален гост - вицепрезидентът Илияна Йотова.\r\n\"На този ден, преди 140 години, българските опълченци извършват велик подвиг, бранейки прохода \"Шипка\". Подвиг, който категорично показва на света, че българският народ, след 500 години робство, е достоен за своята свобода, че има правото да гради своя независима национална държава\", каза Калоян Паргов. \"На Шипка дружините горди спояват с кръвта си завета на предците: да защитят отечеството с цената на всичко. Да са единни и обединени. Заедно с братята руснаци те удържат победа, която според историците е ключова, най-значимата битка по пътя към Освобождението на България от османско иго. Мисля, че няма българин, който да не се гордее с този героичен миг на саможертва и себеотрицание\", каза още лидерът на БСП - София. \"Наш дълг е да разказваме на децата си истината за предците, за българските възрожденци, за будителите, за юнаците и хайдутите, за революционерите и онези непокорни българи от Панагюрище, Батак, Брацигово, Перущица, които запазиха българското ни самосъзнание след пет века под османско иго\", добави той. \"Наш дълг е да помним и предаваме на потомците си и благодарността си към руските братя, които подкрепиха българския народ в полета му към свободата. Днес имаме огромна нужда от ново възраждане, от нов пример за себеотдаване в името на родината. Героите на Шипка проляха кръвта си, за да сме свободни. Но свободни ли сме наистина, изпълнявайки безприкословно заповедите на новите чужди господари? Свободни ли сме, когато под чужд диктат с лекота заличаваме паметта си? Днес вярваме, че сме наследили духа на опълченците. Но бягаме от България и със смущаваща лекота изоставяме родните си домове, за да търсим щастието си в чужбина. Днес се хвалим с велики дела. Но не образоваме децата си, не осигуряваме работа на родителите им, обричаме на глад и страдание възрастните хора. Днес постоянно се делим. По цвят, по политически убеждения, на всякакви фили и фоби. Вместо да се обединяваме и заедно да решаваме проблемите. Това е големият парадокс на нашето време. Но това със сигурност не е бъдещето, за което опълченците дадоха живота си\", заяви Паргов.\r\nВ словото си Калоян Паргов припомни и историята около изграждането на паметника на опълченците срещу храма \"Александър Невски\" в София, който предстои да бъде преместен. \"Преди 10 години подкрепихме идеята на Фондация \"Героите на България\" в издигането на този паметник на Опълченците. Мястото съвсем не е случайно. Тук са били турските казарми, в които е бил затворен Апостола, след като са го заловили заптиетата, каза Калоян Паргов. - Този паметник е символ на духа, на героизма и родолюбието на всеки български възрожденец, участвал в поредицата от събития, предхождащи Освобождението на България. Сега предстои този паметник да бъде преместен. За щастие, само преместен, а не разрушен, каквато е съдбата на други исторически паметници. Нещо като мода, която последователно се налага от днешните управляващи в България. След преместването паметникът ще бъде още по-близо до улица \"11 август\", която е отсреща. Бих искал да пожелая на всички ни датата 11 август в българския календар да стане масово разпознаваема от българските младежи\", посочи Паргов.", "date": "2017.08.24", "title": "Калоян Паргов, БСП - София: Наш дълг е да пазим паметта за онези дни на величие като Шипченската епопея"}
{"url": "http://www.focus-news.net/news/2017/08/24/2428854/sadat-osvobodi-maykata-na-izostavenoto-v-zapaden-park-bebe-obzor.html", "text": "Софийският градски съд освободи срещу подписка 18-годишната Юлия Василева, която изостави 8-месечното си бебе  в „Западен парк”. Според магистратите няма опасност тя да се укрие или да извърши ново престъпление. Наказанието, което Юлия Василева може да получи е лишаване от свобода за 3 години. Агенция „Фокус“ припомня, че  бебето беше открито на 11 август в парка от случайни минувачи. След обстоен преглед медиците установиха, че детето е в добро здравословно състояние. То бе настанено в „Специализираната болница за лечение по детски болести - проф. д-р Ив. Митев”-София. Още на следващия ден бяха установени родителите на момиченцето – биологичният баща бе разпитан, а майката в продължение на няколко дни се издирваше от полицията. На 14 август тя бе арестувана, а на 16-ти бе оставена в ареста, тъй като според обвинението тя е създала опасност за физическото развитие на детето, което е било оставено на земята, само, без храна и вода, в безпомощно състояние, в рядко посещавана част на парка. \r\nТова бе вторият случай на изоставено дете в София в рамките на две седмици, след като  на 30 юли на детска площадка в кв. „Младост-1“ беше намерено момче на около 3 месеца. Грижите за детето бяха поети от Държавната агенция за закрила на детето, а майката бе привлечена като за това, че е оставила тримесечното си бебе без надзор. Междувременно стана ясно, че 38-годишната жена е подала заявление за реинтеграция на детето си, а експертите са я консултирали за възможностите за подкрепа за повишаване на родителския капацитет и са й предложили съдействие за регистрация в бюрото по труда и намиране на работа.", "date": "2017.08.24", "title": "Съдът освободи майката на изоставеното в „Западен парк“ бебе (ОБЗОР)"}
{"url": "http://www.focus-news.net/news/2017/08/24/2428855/balgarskiyat-patriarh-neofit-shte-poseti-kremikovskiya-manastir-za-da-blagoslovi-detsata-ot-sofiyska-eparhiya-koito-sa-na-lager-tam.html", "text": "Негово Светейшество Българският патриарх Неофит, в качеството му на Софийски митрополит, ще посети на 27 август Кремиковския манастир, за да благослови лично децата от Софийска епархия, които са на лагер там. Това съобщиха от пресцентъра на Св. Синод на БПЦ. Около 50 деца в момента почиват в манастира край софийското село Кремиковци, като това лято са лагерували там на няколко смени около 300 деца от първи до осми клас от София, Годечко, Самоковско и Ихтиманско. Предстои пред септември да дойде и група деца в предучилищна възраст. \r\nПравославни детски лагери са отворени за всички деца. Те нямат за цел да въцърковят децата на всяка цена, а да им покажат огромният всеобхватен свят на православната вяра и да възпитават в тях традиционните добродетели, като се съчетават занятия по вероучение и участие в богослуженията с игри, спорт и разходки сред природата. \r\nНегово Светейшество ще вземе участие в неделната светата Литургия, която ще отслужи главният секретар на Светия Синод Мелнишки еп. Герасим, и ще гостува на лагеруващите при манастира деца. \r\nПочти във всички епархии на БПЦ православните манастири приеха и тази година деца на летни лагери като: Бачковския манастир, Хаджидимовския, Етрополския, Църногорския и други. Дните прекарани в светата обител оставят светли спомени у децата и те се връщат отново там година след година, водейки и свои другарчета.", "date": "2017.08.24", "title": "Българският патриарх Неофит ще посети Кремиковския манастир, за да благослови децата от Софийска епархия, които са на лагер там"}
{"url": "http://www.focus-news.net/news/2017/08/24/2428856/deutsche-welle-prezidentat-na-germaniya-obeshta-na-litva-solidarnost-a-na-rusiya-dialog.html", "text": "Президентът на Германия Франк-Валтер Щайнмайер заяви по време на посещението си в Литва, че страната може да разчита на солидарността на Берлин и на НАТО,, предаде  Deutsche Welle.\r\nГерманският политик също така подчерта, че готовността балтийския регион да бъде защитен не изключва диалога с Русия. Щайнмайер добави, че германските военнослужещи ще останат в Литва, докато ситуацията със сигурността не се измени към по-добро. Той добави, че отправянето на военно от Бундесвера не е самоцел, а трябва да служи като основа за последващо формиране на по-благоприятна политическа обстановка.  Виктор Турмаков", "date": "2017.08.24", "title": "Deutsche Welle: Президентът на Германия обеща на Литва солидарност, а на Русия диалог"}
{"url": "http://www.focus-news.net/news/2017/08/24/2428857/georgi-slavov-kmet-na-yambol-izgrazhdaneto-na-biznes-zona-v-obshtinata-sledva-logikata-na-biznesa.html", "text": "Изграждането на бизнес икономическа и индустриална зона е нещо, което следва логиката на бизнеса. Това коментира в ефира на Радио \"Фокус\" кметът на Община Ямбол Георги Славов след срещата си с министъра на икономиката Емил Караниколов. Славов заяви, че този потенциал може да се създаде само ако се обединят усилията на двата града – Ямбол и Сливен. „Трябва да се използва и ресурсът и на двата града, за да могат да се привлекат потенциални инвеститори, тъй като един от големите проблеми в момента е работната и квалифицирана сила. За да отговорим на очакванията на бизнеса, които са все по- големи и за да сме конкурентни и на двата други големи града, които са на магистрала „Тракия“ – Стара Загора и Бургас, това е може би най-правилното решение - създаването на едно общо и икономическо пространство на двата града“, уточни Георги Славов. \r\nТой каза още, че Община Ямбол не само, че към момента няма никакви дългове, но и по статистиката на Министерството на финансите за първото тримесечие на годината градът е в първата 10-ка на общините, които са в най-добро финансово състояние на държавата. Кметът каза още, че Ямбол успява през последните години да развие онези забележителности, които притежава и да ги покаже на гражданите и гостите на града.", "date": "2017.08.24", "title": "Георги Славов, кмет на Ямбол: Изграждането на бизнес зона в общината следва логиката на бизнеса"}
{"url": "http://www.focus-news.net/news/2017/08/24/2428858/komisar-toshko-barzilov-perimetarat-na-pozhara-kray-kresnenskoto-defile-shte-se-ohranyava-prez-tsyalata-nosht-nad-5-000-dekara-e-zasegnata-plosht.html", "text": "Над 5 000 декара е засегната от пожара край Кресненското дефиле площ. Създадена е необходимата организация за ликвидирането му. Това съобщи за Агенция „Фокус“ комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН).\r\n„Продължава борбата с огъня. Създадена е необходимата организация за спиране на разпространението му към населените места. На този етап всичко е под контрол“, увери ком. Бързилов. „Извършена е превантивна евакуация на хората. Осигурени са им подслон и храна“, допълни той. По думите му в момента на мястото на пожара са изпратени екипи от цялата областна дирекция на „Пожарна безопасност и защита на населението“ – Благоевград, както и от Кюстендил, Перник, Дупница, Радомир, София, Самоков и Боровец, а допълнително натам пътуват и екипи от Пловдив и Пазарджик. „Тоест създадена е необходимата организация за ограничаване и ликвидиране на пожара. В момента са вкарани два булдозера за направата на просеки по периметъра на пожара. Два хеликоптера го гасиха във светлата част на деня“, каза още ком. Бързилов. Той  уточни, че периметърът на пожара ще се охранява от екипите през цялата нощ, за да не достигне до населените места. „Там, където е възможно ще гасим и ще се правят превантивно просеки. Направена е необходимата организация, сформиран е щаб за взаимодействие между областната администрация, местното население, горските стопанства. Цялата налична техника на Югозападно държавно предприятие е тук. Националният ресурс е вкаран в действие“, заяви още ком. Бързилов. По думите му огънят вече е обхванал над 5 000 декара, но към момента не може да се каже с точност каква площ е засегната.\r\nВесела ПЕТРОВА", "date": "2017.08.24", "title": "Комисар Тошко Бързилов: Периметърът на пожара край Кресненското дефиле ще се охранява през цялата нощ, над 5 000 декара е засегната площ"}
{"url": "http://www.focus-news.net/news/2017/08/24/2428859/chicago-tribune-v-restorant-v-yuzhna-karolina-sa-vzeti-zalozhnitsi.html", "text": "Властите съобщават, че бивш служител е застрелял един човек и държи заложници в ресторант в град Чарлстън в американския щат Южна Каролина, пише   Chicago Tribune.\r\nКметът на града Джон Текленбърг заяви, че стрелбата в центъра не е терористичен акт или проява на расова омраза. Той добави, че не знае колко са заложниците в ресторанта.\r\nСвидетели сочат, че мъжът се е появил от кухнята на ресторанта, казал е на служителите, че „в града има нов бос“ и им е наредил да излязат. \r\nНа място са пристигнали специални части и екип сапьори. Жителите на околните къщи са помолени да останат по домовете си.  Виктор Турмаков", "date": "2017.08.24", "title": "Chicago Tribune: В ресторант в Южна Каролина са взети заложници"}
{"url": "http://www.focus-news.net/news/2017/08/24/2428860/nikolay-nedyalkov-asotsiatsiya-na-zelenchukoproizvoditelite-burgas-ima-lipsa-na-rabotna-raka-v-sektora.html", "text": "Има липса на работна ръка в сектора. Това каза за Радио „Фокус“ Николай Недялков, председател на Асоциацията на зеленчукопроизводителите в Бургас. „Всеки, който има желание, работи сезонна работа по Черноморието. Някои производители се оказаха без никакви хора. Ако тази тенденция се задълбочава и ако остане така, не се вижда изход от нея“, коментира Недялков.\r\nСпоред него тази година има производство на български зеленчуци. Причината за това е желанието на много нови зеленчукопроизводители да се включат в европейски програми. „За да участват в тези програми, те трябва да имат т.нар. специфичен производствен обем (СПО). С други думи казано, за да участваш в програма с европейско финансиране, преди това трябва да си регистриран като производител или да си произвел зеленчуци. Поради тази причина много хора започнаха да отглеждат зеленчуци, за да участват в тези програми“, каза Недялков. По думите му качеството на плодовете и зеленчуците е добро, но цените са ниски. Според Недялков в зърнопроизводството има рекордни добиви.\r\nМария РУСЕВА", "date": "2017.08.24", "title": "Николай Недялков, Асоциация на зеленчукопроизводителите - Бургас: Има липса на работна ръка в сектора"}
{"url": "http://www.focus-news.net/news/2017/08/24/2428547/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Турция ще си сътрудничи с Ирак, за да победи Кюрдската работническа партия (ПКК) в страната, заяви в сряда турският външен министър Мевлют Чавушоглу, пише вестник Daily Sabah. \r\nОсвен това Чавушоглу отново потвърди готовността на Анкара да се бори срещу терористичната групировка „Ислямска държава“ и да подкрепи териториалната цялост на Ирак. Този коментар министърът направи по време на пресконференция със своя иракски колега Ибрахим Джафари в Багдад, подчертавайки, че ПКК представлява заплаха и за сигурността на Ирак. \r\n„Ние ще работим заедно, за да гарантираме, че ПКК е победена в Ирак“, уточни Чавушоглу. Също така той засегна темата за предстоящия референдум в кюрдския автономен регион в северната част на Ирак, напомняйки, че Турция се противопоставя на неговото провеждане.\r\n*** В сряда министър-председателят на Израел Бенямин Нетяняху пристигна в Сочи, за да се срещне с президента на Русия Владимир Путин и му е споделил строго секретна разузнавателна информация за военната експанзия на Иран в региона, пише вестник The Times of Israel. \r\n„Иран полага много усилия, за да установи военно си присъствие в Сирия. Това представлява опасност за Израел в Близкия изток и според мен за света“, подчерта премиерът преди срещата в Сочи. \r\nОсвен това Нетаняху отбеляза, че макар Израел да приветства протичащите военни операции срещу терористичната групировка „Ислямска държава“, то Иран запълва вакуума в Сирия, създаден от разгрома на екстремистката организация.\r\n*** След насилието в Шарлътсвил одобрението за американския президент Доналд Тръмп е достигнало най-ниските стойности досега, показва публикувано в сряда проучване, пише вестник Washington Examiner. \r\nСпоред изследването, подготвено от Politico/Morning Consult, по-голямата част от гласоподавателите вярват, че Тръмп е допринесъл за разединението на страната.\r\nОбщо 56% от запитаните  са недоволни от работата на президента. Освен това 46% от гласоподавателите отбелязаха, че коментарите на Тръмп относно събитията в Шарлътсвил са неуместни, докато според 37% от гражданите отговорът на президента е бил адекватен.\r\n*** Новият японски министър на външните работи Таро Коно, който беше назначен по-рано този месец, коментира позицията на Токио относно САЩ и Северна Корея, пише The Mainichi. Той определи Вашингтон като най-важния съюзник на страната си. \r\n„Нещата никога не са били по-лесни“, коментира министърът. „Ние можем да водим отлични преговори (със САЩ)“, допълни Коно. На въпрос за това, че някои наблюдатели виждат Вашингтон разединен и объркан, той подчерта, че е неизбежно да има промени. Причината за това е фактът, че Тръмп е републиканец за разлика от своя предшественик Барак Обама. \r\nЯпонският министър уточни, че същността на отношенията между Япония и САЩ остава същата и солидарността е важна, имайки предвид кризата във връзка с ядрената и ракетна програма на Северна Корея. \r\nКоно винаги е заемал твърда позиция по отношение на Пхенян. Той уточни, че е необходимо да се окаже натиск, а не да се провежда диалог, за да бъде принудена Северна Корея да се откаже от програмата си за ядрени оръжия.  \r\n*** В сряда американският президент Доналд Тръмп планира да отправи призив за „ново единство“ по време на речта си пред националния конгрес на Американския легион, съобщиха от Белия дом, пише вестник The Hill. \r\n„Време е да излекуваме раните, които ни разделят, и да потърсим ново единство, основано на споделените ценности, които ни обединяват“, ще отбележи Тръмп в  Невада. \r\n„Ние сме един народ, с един дом и един флаг“, ще подчертае държавният глава.", "date": "2017.08.24", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/08/24/2428548/predstoyashti-sabitiya-v-stranata-za-24-avgust-agentsiya-fokus.html", "text": "***\r\nПрезидентът на Френската република Еманюел Макрон пристига на посещение в България. На 25 август френският президент ще се срещне с българския държавен глава Румен Радев и министър-председателя Бойко Борисов. \r\n***\r\nОт 10.00 часа министърът на регионалното развитие и благоустройството Николай Нанков ще участва в церемония по официално откриване на новоизградена детска площадка в Годеч, намираща се на ул. „Тинтява“. От 10.30 часа министъра на регионалното развитие и благоустройството ще открие официално първия саниран блок в града по Националната програма за енергийна ефективност на многофамилните жилищни сгради -  бл. 9АБ на ул. „Г. С. Раковски“. След това министър Николай Нанков ще инспектира  работата по реконструкция на водопроводната мрежа и частична рехабилитация на канализацията в града. Министър Нанков ще бъде придружаван от председателя на Парламентарната група на ГЕРБ и зам.-председател на партията Цветан Цветанов.\r\n***\r\nОт 10.00 часа в заседателна зала № 305 в Общината  ще се проведе първото заседание на Национална кръгла маса за реална политика за решаване на проблемите, свързани с циганския етнос. В заседанието ще вземат участие вицепремиера Валери Симеонов и омбудсманът Мая Манолова. \r\n***\r\nОт 12.00 часа на ул. „Дружба“ № 34а министърът на вътрешните работи Валентин Радев и главният секретар на МВР Младен Маринов ще открият новосъздадената приемна на РУ - Асеновград в квартал „Лозница“. \r\n***\r\nОт 11.00 часа в зала „Алеко“ на хотел „Хилтън“ ще се състои пресконференция на тема „Цанковите камъни на енергетиката - изходът за България“. \r\n***\r\nОт 11.00 до 19.00 часа пред „Министерство на земеделието и храните“ сдружение „Български вегански съюз“ ще излезе на протест . От сдружението искат преустановяване дейността на всички ферми за отглеждане на животни заради кожата им в България.\r\n***\r\nОт 18.30 часа край Паметника на Опълченците в София (срещу храм-паметник \"Александър Невски\") БСП - София и фондация \"Героите на България\" организират тържествено честване на 140 години от Шипченската епопея. Речи ще произнесат вицепрезидентът Илияна Йотова и председателят на групата на БСП в СОС и лидер на столичните социалисти Калоян Паргов.\r\n***\r\nОт 19.30 часа в Дома на киното ще бъде представен филма „Мисия спасител“, след което ще има презентация, свързана с действията на националните екипи за работа при бедствия, аварии и катастрофи  към Български Червен кръст.\r\n***\r\nЗа втора година ваканционно селище „Албена“ организира „Закуска с шампиони“. Срещата ще се състои от 10.00 часа в Бийч бар „Ганвие\".\r\n***\r\nОт 10.00 часа в зала №5 на Община Благоевград ще се проведе лекция под надслов „Първи грижи за новороденото“, с подтема „Кърменето“.- \r\n***\r\nОт 11.00 часа на площад „Тройката“ bермери от цялата страна ще представят екологично чистата си продукция.\r\n***\r\nОт 18.00 часа на ул. „Търговска“ ще бъде официално открит украински културен център –„Український дім“.\r\n***\r\nОт 10.30 часа в пресклуба на БТА ще се състои пресконференция на Бюрото по труда. \r\n***\r\nОт 18.00 часа в галерия „Янко Маринов“ ще се проведе Откриване на изложба с карикатури и шаржове на Борис Димовски. \r\n***\r\nОт 20.00 часа на Сцена „Арт лято“, парк „Асеневци“ ще бъде открита фотографската  изложба „Из портфолиото на Генчо Петков“. \r\n***\r\nОт 21.00 часа в Летен театър, парк „Марно поле“ ще се проведе QUEEN TRIBUTE CONCERT – Шоуто продължава, концерт на рок-група, солисти и оркестър на Държавна опера – Стара Загора.\r\n***\r\nОт 19.00 часа в читалището в Баня започват тържествата по повод 15 години от обявяването на населеното място за град. \r\n***\r\nОт 17.30 часа в Мултимедийната зала на Младежкия дом ще бъдат представени фотоси от пътуващия фотопленер „ Странджа“ 2017. \r\n***\r\nОт 10.30 часа в заседателна зала на Общината ще се проведе пресконференция във връзка със строително-монтажните дейности за енергийно обновление на сградата на общинската администрация.\r\n***\r\nОт 11.00 часа в голямата заседателна зала на Областна администрация Монтана  областният управител Росен Белчев ще награди двама доброволци, участвали в гасенето на пожара в село Мартиново,  на 5 август 2017 г., и шестима служители  на ОД на МВР – Монтана за успешна акция по  задържане  на четирима участници в телефонни измами. \r\n***\r\nОт 10.00 до 12.30 часа в Детски отдел на библиотека „Родина“ ще се състоят групови игри за запознаване и общуване. \r\n***\r\nОт 17.30 часа в Общинска зала „П. Р. Славейков“ ще проведе публично обсъждане във връзка с намеренията за поемане на дългосрочен дълг в размер до 6.56 млн. лева за финансиране на текущи ремонти и мостово финансиране на проекти по ОП „Региони в растеж“ през 2017 година.", "date": "2017.08.24", "title": "Предстоящи събития в страната за 24 август (Агенция „Фокус“)"}
{"url": "http://www.focus-news.net/news/2017/08/24/2428549/afp-egipet-razkritikuva-reshenieto-na-sasht-da-zamrazyat-voennata-pomosht-za-stranata.html", "text": "Египет разкритикува решението на САЩ да замразят военната помощ за страната, която е на стойност 195 милиона долара, предава AFP. Това се случи по време на посещението на американския президентски съветник Джаред Къшнър в Кайро.\r\nРешението за замразяването на военната помощ е взето заради неспазването на човешките права и граждански свободи в Египет. То дойде изненадващо, тъй като президентът Доналд Тръмп обеща, че възстанови добрите връзки с Египет, които се влошиха при Барак Обама.\r\nЕгипетското външно министерство заяви, че „съжалява за решението“ да се ограничат средствата от американската програма за помощ.\r\nДържавният департамент на САЩ потвърди, че 96 милиона долара помощ са отказани на Египет, а 195 милиона под формата на военна подкрепа са замразени, заради нарушения на човешките права. Симеон Миланов", "date": "2017.08.24", "title": "AFP: Египет разкритикува решението на САЩ да замразят военната помощ за страната"}
{"url": "http://www.focus-news.net/news/2017/08/24/2428550/reuters-polsha-poiska-es-da-prekrati-deloto-koeto-se-vodi-sreshtu-neya-zaradi-otkaza-y-da-priema-migrantskite-kvoti.html", "text": "Полша поиска Европейската комисия да оттегли съдебните процедури срещу нея, които се водят заради отказа й да приема квотите за разпределение на мигрантите, предава Reuters . \r\nМинистерството на външните работи на Полша заяви, че страната е готова да се „бори“ в съда.\r\n„Полша изпрати молба на Европейската комисия да прекрати процедурата за нарушение. Ако тя продължи, Полша е готова да аргументира и защити становището си пред Европейския съд“, заявиха от полското МВнР.\r\nУправляващата в Полша консервативна „Партия на закона и справедливостта“ (ПЗС) многократно е критикувала решението на ЕС за преразпределение на мигранти във всяка страна-членка, с цел да бъдат облекчени Гърция и Италия.\r\n„Колко още европейски градове трябва да бъдат ударени от терористите, за да се събуди Европейският съюз? За да признае ЕК, че сляпото приемане на всички, които пристигат на европейските брегове е равнозначно на това да се завърже примка около врата на Европа?“, каза по-рано полският министър на вътрешните работи Мариуш Блащак. Симеон Миланов", "date": "2017.08.24", "title": "Reuters: Полша поиска ЕС да прекрати делото, което се води срещу нея заради отказа й да приема мигрантските квоти"}
{"url": "http://www.focus-news.net/news/2017/08/24/2428551/aa-vvs-na-turtsiya-eliminiraha-sedem-dushi-ot-kyurdskata-rabotnicheska-partiyav-severen-irak.html", "text": "Военновъздушните сили на Турция извършиха операция в Северен Ирак, елиминирайки седем души от „Кюрдската работническа партия“, предава Anadolu Agency .\r\nТурските изтребители удариха бойците на ПКК по време на антитерористична операция в областта Хакурк, която беше подкрепена по въздух. Тази информация бе потвърдена от Генералния щаб на Турция.\r\nПри нападението са унищожени и противовъздушни (ПВО) оръдия, както и склад за амуниции. Симеон Миланов", "date": "2017.08.24", "title": "AA: ВВС на Турция елиминираха седем души от „Кюрдската работническа партия“в Северен Ирак"}
{"url": "http://www.focus-news.net/news/2017/08/24/2428552/reuters-zadarzhaniyat-shofyor-na-avtobus-pri-intsidenta-v-roterdam-e-ispanski-grazhdanin.html", "text": "Задържаният шофьор на автобус, в който е имало газови бутилки, е испански гражданин, предава Reuters , позовавайки се на El Pais . Агенция „Фокус“ припомня, че по-рано днес в Ротердам бе прекратен рок концерт, заради намиращ се наблизо автобус с газови бутилки. Автобусът е с испански регистрационни номера. Концертът бе прекратен заради притеснения от терористична опасност.  Симеон Миланов", "date": "2017.08.24", "title": "Reuters: Задържаният шофьор на автобус при инцидента в Ротердам е испански гражданин"}
{"url": "http://www.focus-news.net/news/2017/08/24/2428553/afp-palestintsite-zayaviha-che-donald-tramp-tryabva-da-prieme-printsipa-za-dve-darzhavii-da-osadi-izraelskite-zaselnitsi-predi-da-ima-mir.html", "text": "Екипът на Доналд Тръмп трябва да се ангажира с принципа за „двете държави“, както и да се обяви против израелските заселници, преди мирният процес да продължи, заявиха палестински представители, цитирани от AFP. Коментарите им идват по време на посещението на Джаред Къшнър и специалният представител на САЩ за международни преговори Джейсън Грийнблат, които са на обиколка из Близкия изток.\r\nПредставителят на „Палестинската освободителна организация“ Ахмед Маджалани настоя палестинските власти да получат „ясен и честен отговор относно позицията на американското правителство за разрешаването на конфликта чрез две държави, както и срещу израелските заселници“.\r\n„Без ясно американско ангажиране с принципа за двете държави, както и спирането на строежа на нови селища и край на окупацията, не очакваме много от тази администрация“, заяви той за правителството на Доналд Тръмп. Симеон Миланов", "date": "2017.08.24", "title": "AFP: Палестинците заявиха, че Доналд Тръмп трябва да приеме принципа за „две държави“и да осъди израелските заселници, преди да има мир"}
{"url": "http://www.focus-news.net/news/2017/08/24/2428554/the-telegraph-donald-tramp-prizova-amerikanskata-natsiya-da-bade-edinna.html", "text": "Доналд Тръмп призова американската нация да бъде единна по време на реч в Невада, пише The Telegraph. Речта бе изнесена пред конференцията на Американския легион.  Речта му пред ветераните от американските въоръжени сили, бе в ярък контраст с изказванията му от предната вечер в Аризона, където разкритикува журналистите и някои политици.\r\n„Не се определяме по цвета на кожата, вида ни, заплатата, партията или политиката. Определяме се по споделената ни хуманност. Няма твърде дълбоко разделение, което да не можем да излекуваме и няма твърде силен враг, който да не преодолеем“, заяви американският президент. \r\nТова се случва след като президентът бе разкритикува за изказванията си относно събитията в Шарлътсвил. Тогава той заяви, че не само крайнодесните, но и крайнолевите радикали са виновни за случилото се. Това предизвика остри критики от страна на медиите, крайнолевите, демократите и някои републиканци. Симеон Миланов", "date": "2017.08.24", "title": "The Telegraph: Доналд Тръмп призова американската нация да бъде единна"}
{"url": "http://www.focus-news.net/news/2017/08/24/2428555/afp-pone-10-zaginali-i-desetki-izcheznali-sled-potavaneto-na-lodka-v-severna-braziliya.html", "text": "Поне 10 души загинаха, а още десетки са изчезнали след като лодка потъна в река Амазонка, предава AFP. Бразилските спасителни екипи веднага се насочиха към мястото на инцидента в щата Пара.\r\nВластите заявиха, че само 15 души са спасени засега. Те добавиха, че няма точен списък на пътниците на кораба, но се смята, че са били около 70 души, когато той е отпътувал близо до Понта Негра. \r\nСпасителните операции продължават, като в тях участват и три самолета.Симеон Миланов", "date": "2017.08.24", "title": "AFP: Поне 10 загинали и десетки изчезнали след потъването на лодка в Северна Бразилия"}
{"url": "http://www.focus-news.net/news/2017/08/24/2428556/the-independent-samoubiystven-poyas-be-otkrit-v-zhilishte-izpolzvano-ot-barselonskite-atentatori.html", "text": "Самоубийствен пояс бе намерен в жилище, използвано от барселонските атентатори, заявиха от испанската полиция, цитирани от The Independent . Смята се, че имотът в град Алканар е бил използван като фабрика за самоделни бомби от терористичната клетка, която е отговорна за последните нападения в страната. \r\nДомът в Алканар е бил унищожен от газова експлозия в нощта преди нападението в Барселона. Полицията счита, че нещо се е объркало при правенето на бомби, поради което е загинал имамът Абделбаки Ес Сати, за който атентаторите признаха, че е бил техен основен подбудител и лидер. \r\nДруг заподозрян също е загинал при този взрив. \r\nСред останките на къщата са намерени поне 100 газови бутилки, както и следи от същото експлозивно вещество, което бе използвано при нападението в Манчестър.  Симеон Миланов", "date": "2017.08.24", "title": "The Independent: Самоубийствен пояс бе открит в жилище, използвано от барселонските атентатори"}
{"url": "http://www.focus-news.net/news/2017/08/24/2428557/kamion-prevozvasht-gazovi-butilki-se-zapali-kray-karlovo-i-zatvori-dvizhenieto-za-chasove-obzor.html", "text": "Камион, превозващ газови бутилки, се запали край Карлово, поради което движението по пътя Пловдив-Карлово бе спряно в двете посоки в продължение на часове. Сигналът за инцидента, станал на пътя между селата Долна Махала и Иван Вазово, бе подаден в 14.59 часа в сряда. На място бяха изпратени четири противопожарни екипа, които изгасиха горящия камион. При инцидента нямаше пострадали. Движението в района бе преустановено за по-голяма безопасност на пътуващите, дори и след като пожарът бе погасен, тъй като се извършваха охладителни мероприятия за предотвратяване на евентуален взрив. Причините за инцидента се изясняват.", "date": "2017.08.24", "title": "Камион, превозващ газови бутилки, се запали край Карлово и затвори движението за часове (ОБЗОР)"}
{"url": "http://www.focus-news.net/news/2017/08/24/2428558/kuna-turskiyat-vanshen-ministar-zayavi-che-referendumat-za-nezavisimost-na-irakski-kyurdistan-zaplashva-regionalnata-stabilnost.html", "text": "Турският външен министър Мевлют Чавушоглу заяви, че референдумът за независимост на Иракски Кюрдистан заплашва регионалната стабилност, предава кувейтската информационна агенция KUNA.\r\n„Референдум в този момент може да доведе до проблеми и да навреди на стабилността на региона“, каза Чавушоглу по време на разговорите си с президента на Кюрдското регионално правителство Масуд Барзани. Турският министър увери президентът на автономната кюрдска област, че търговията между Анкара и Ербил няма да бъде афектирана от референдума, въпреки че Турция е против него. \r\nМевлют Чавушоглу похвали и борбата на кюрдската „Пешмерга“ срещу „Ислямска държава“. Той подчерта и „приятелството и добрите отношения между Турция и Кюрдския регион“.  Симеон Миланов", "date": "2017.08.24", "title": "KUNA: Турският външен министър заяви, че референдумът за независимост на Иракски Кюрдистан заплашва регионалната стабилност"}
{"url": "http://www.focus-news.net/news/2017/08/24/2428559/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Британският външен министър Борис Джонсън обяви, че Лондон ще даде помощ от девет милиона лири на Либия, за да помогне на страната в  справянето с мигрантския проблем и растящата терористична заплаха, пише The Guardian.\r\nБорис Джонсън обяви допълнителното финансиране на Либия по време на втората си визита в Триполи, където той се срещна с британски военноморски офицери, обучаващи либийската брегова охрана.\r\nЛибия е „фронтовата линия за много предизвикателства, които ако не бъдат контрирани, ще представляват проблем за Великобритания, особено миграцията и заплахата от тероризма“, заяви британският министър.\r\n*** Заместник-председателят на Европейската комисия Франс Тимерманс нападна национализма, твърдейки, че това е идеология, която прави държавите по-слаби и бедни, предава Daily Mail.\r\nФранс Тимерманс сравни национализма и протекционизма с алкохолната зависимост.\r\nПо време на обиколка из военните гробища на Европа, той каза, че националистите не могат да бъдат истински патриоти, защото пречат на страните си.\r\nТой направи тези изявление по време на Деня в памет на жертвите на тоталитарните идеологии.\r\n„Европейското сътрудничество, патриотизма и нашите ценности ни дефинират. Нека да отхвърлим крайния национализъм, който отслабва страните-членки индивидуално и колективно. Националистите са непатриотични. Истинският патриот е горд от нацията си, нуждае се от единство, отвореност и сътрудничество с другите, както и силата, която се намира в компромиса и дебата. Днес на Европейския ден за жертвите на престъпленията на тоталитаризма искам да пратя ясно послания, че да си патриот значи да бъдеш европеец. Да си европеец, значи да си патриот“, заяви Тимерманс.\r\n*** Доналд Тръмп призова американската нация да бъде единна по време на реч в Невада, пише The Telegraph. Речта бе изнесена пред конференцията на Американския легион.  Речта му пред ветераните от американските въоръжени сили, бе в ярък контраст с изказванията му от предната вечер в Аризона, където разкритикува журналистите и някои политици.\r\n„Не се определяме по цвета на кожата, вида ни, заплатата, партията или политиката. Определяме се по споделената ни хуманност. Няма твърде дълбоко разделение, което да не можем да излекуваме и няма твърде силен враг, който да не преодолеем“, заяви американският президент. \r\nТова се случва след като президентът бе разкритикува за изказванията си относно събитията в Шарлътсвил. Тогава той заяви, че не само крайнодесните, но и крайнолевите радикали са виновни за случилото се. Това предизвика остри критики от страна на медиите, крайнолевите, демократите и някои републиканци.\r\n*** Самоубийствен пояс бе намерен в жилище, използвано от барселонските атентатори, заявиха от испанската полиция, цитирани от The Independent . Смята се, че имотът в град Алканар е бил използван като фабрика за самоделни бомби от терористичната клетка, която е отговорна за последните нападения в страната. \r\nДомът в Алканар е бил унищожен от газова експлозия в нощта преди нападението в Барселона. Полицията счита, че нещо се е объркало при правенето на бомби, поради което е загинал имамът Абделбаки Ес Сати, за който атентаторите признаха, че е бил техен основен подбудител и лидер. \r\nДруг заподозрян също е загинал при този взрив. \r\nСред останките на къщата са намерени поне 100 газови бутилки, както и следи от същото експлозивно вещество, което бе използвано при нападението в Манчестър.", "date": "2017.08.24", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/08/24/2428560/novaya-gazeta-dogovoriha-se-usloviyata-po-primirieto-v-donbas.html", "text": "Участниците в контактната група за разрешаването на конфликта в източните части на Украйна, договориха условията на примирието, предава Новая Газета . Примирието ще започне за новата учебна година. То ще има безсрочен характер.\r\nТази информация бе потвърдена от пълномощния руския представител в контактната група Борис Гризлов.\r\n„На контактната група се отдаде да съгласува режима на прекратяване на огъня във връзка с началото на новата учебна година от 25 август. Надяваме се, че „училищното“ примирие ще се съблюдава отговорно и безсрочно“, заяви руският дипломат.\r\nЛидерите на страните от „нормандската четворка“ подкрепиха решението на контактната група за новото примирие в Донбас. Симеон Миланов", "date": "2017.08.24", "title": "Новая Газета: Договориха се условията по примирието в Донбас"}
{"url": "http://www.focus-news.net/news/2017/08/24/2428561/kommersanta-rusiya-postoyanniyat-poslanik-na-rusiya-v-oon-razkritikuva-novite-amerikanski-sanktsii-sreshtu-ruski-kompanii-za-vrazki-sas-severna-koreya.html", "text": "Новите санкции на САЩ срещу руски компании заради предполагаеми връзки със Северна Корея, са „неправомерни“ и не помагат за подобряване на отношенията между двете страни, заяви постоянният посланик на Русия в ООН Василий Небензя, цитиран от Коммерсантъ. \r\n„Първо, осъждаме това действие. Второ, не го считаме за правомерно. Трето, не считаме, че това ще способства за стабилизацията и подобряването на руско-американските отношения“, заяви руският дипломат.\r\nТой напомни, че санкциите със санкциите по отношение на Северна Корея се занимава комисия 1718.\r\n„Ако САЩ искаха да направят всичко законно, то бяха длъжни да се обърнат с въпрос за включването в санкционния списък на компаниите и лицата, за които считат, че трябва да се въведат санкции“, заяви той. Симеон Миланов", "date": "2017.08.24", "title": "Коммерсантъ (Русия): Постоянният посланик на Русия в ООН разкритикува новите американски санкции срещу руски компании за връзки със Северна Корея"}
{"url": "http://www.focus-news.net/news/2017/08/24/2428562/vzglyad-katar-vrashta-poslanika-si-v-teheran-nadyavayki-se-da-zadalbochi-vrazkite-si-s-iran.html", "text": "Отзованият преди една година посланик на Катар в Иран, ще се върне в Техеран, предава Взгляд.\r\nВ съобщение на катарското МВнР се казва, че посланикът „скоро“ ще се върне към изпълнението на своите служебни задължения. Катар заяви, че има желание да заздрави връзките си с Иран „във всички сфери“. \r\nАгенция „Фокус“ припомня, че през януари 2016-та година Катар отзова посланика си, заради нападението срещу дипломатическата мисия на Саудитска Арабия в Иран. Тогава дипломатическите отношения между Иран и няколко арабски страни се влошиха.\r\nПрез юни 2017-та година Бахрейн, Саудитска Арабия, Египет и ОАЕ скъсаха дипломатическите отношения с Катар. Едно от исканията им бе именно скъсването на отношенията между Доха и Техеран. Симеон Миланов", "date": "2017.08.24", "title": "Взгляд: Катар връща посланика си в Техеран, надявайки се да задълбочи връзките си с Иран"}
{"url": "http://www.focus-news.net/news/2017/08/24/2428563/rossiyskaya-gazeta-sardechni-problemi-mozhe-da-sa-veroyatnata-prichina-za-smartta-na-ruskiya-poslanik-v-sudan.html", "text": "Сърдечни проблеми биха могли да са вероятната причина за смъртта на руския посланик в Судан Миргаяс Ширински, предава Российская газета . Това бе потвърдено като възможност от прессекретаря на руското посолство в Хартум Сергей Коняшин.\r\nПо негови думи все още няма официално заключение за инцидента.\r\n„Но ако съдим по външните фактори, който е видял лекарят, можем да говорим за някакви проблеми със сърцето. Дали това се дължи на инфаркт или инсулт“, заяви руският дипломат.\r\nАгенция „Фокус“ припомня, че по-рано руският посланик в Судан бе намерен мъртъв в басейна на резиденцията си. Симеон Миланов", "date": "2017.08.24", "title": "Российская газета: Сърдечни проблеми може да са вероятната причина за смъртта на руския посланик в Судан"}
{"url": "http://www.focus-news.net/news/2017/08/24/2428564/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Участниците в контактната група за разрешаването на конфликта в източните части на Украйна, договориха условията на примирието, предава Новая Газета . Примирието ще започне за новата учебна година. То ще има безсрочен характер.\r\nТази информация бе потвърдена от пълномощния руския представител в контактната група Борис Гризлов.\r\n„На контактната група се отдаде да съгласува режима на прекратяване на огъня във връзка с началото на новата учебна година от 25 август. Надяваме се, че „училищното“ примирие ще се съблюдава отговорно и безсрочно“, заяви руският дипломат.\r\nЛидерите на страните от „нормандската четворка“ подкрепиха решението на контактната група за новото примирие в Донбас.\r\n***Новите санкции на САЩ срещу руски компании заради предполагаеми връзки със Северна Корея, са „неправомерни“ и не помагат за подобряване на отношенията между двете страни, заяви постоянният посланик на Русия в ООН Василий Небензя, цитиран от Коммерсантъ. \r\n„Първо, осъждаме това действие. Второ, не го считаме за правомерно. Трето, не считаме, че това ще способства за стабилизацията и подобряването на руско-американските отношения“, заяви руският дипломат.\r\nТой напомни, че санкциите със санкциите по отношение на Северна Корея се занимава комисия 1718.\r\n„Ако САЩ искаха да направят всичко законно, то бяха длъжни да се обърнат с въпрос за включването в санкционния списък на компаниите и лицата, за които считат, че трябва да се въведат санкции“, заяви той.\r\n*** Отзованият преди една година посланик на Катар в Иран, ще се върне в Техеран, предава Взгляд.\r\nВ съобщение на катарското МВнР се казва, че посланикът „скоро“ ще се върне към изпълнението на своите служебни задължения. Катар заяви, че има желание да заздрави връзките си с Иран „във всички сфери“. \r\nАгенция „Фокус“ припомня, че през януари 2016-та година Катар отзова посланика си, заради нападението срещу дипломатическата мисия на Саудитска Арабия в Иран. Тогава дипломатическите отношения между Иран и няколко арабски страни се влошиха.\r\nПрез юни 2017-та година Бахрейн, Саудитска Арабия, Египет и ОАЕ скъсаха дипломатическите отношения с Катар. Едно от исканията им бе именно скъсването на отношенията между Доха и Техеран.\r\n***Сърдечни проблеми биха могли да са вероятната причина за смъртта на руския посланик в Судан Миргаяс Ширински, предава Российская газета . Това бе потвърдено като възможност от прессекретаря на руското посолство в Хартум Сергей Коняшин.\r\nПо негови думи все още няма официално заключение за инцидента.\r\n„Но ако съдим по външните фактори, който е видял лекарят, можем да говорим за някакви проблеми със сърцето. Дали това се дължи на инфаркт или инсулт“, заяви руският дипломат.\r\nАгенция „Фокус“ припомня, че по-рано руският посланик в Судан бе намерен мъртъв в басейна на резиденцията си.", "date": "2017.08.24", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/08/24/2428565/telefon-112-shte-prodalzhi-da-raboti-vapreki-spryanata-ot-ministara-na-vatreshnite-raboti-obshtestvena-porachka-za-poddrazhka-na-sistemata-obzor.html", "text": "Телефон 112 ще продължи да работи, въпреки спряната от министъра на вътрешните работи Валентин Радев обществена поръчка за поддръжка на системата. Това стана ясно от думите на силовия министър по време на брифинг след заседанието на Министерския съвет. Радев призна, че именно той е спрял поръчката за тел. 112, тъй като е бил намерен дефект в нея. Министърът коментира, че се усеща притиснат от тези, които досега са изпълнявали задълженията си по този договор. Той отбеляза, че МВР има известни слабости назад във времето, тъй като не са били плащани пари за поддръжка. Радев бе категоричен, че ще бъде постигната оптимална цена за поддръжката. По думите му мотивът за спирането на обществената поръчка е бил да спестят средства на данъкоплатците и да направят така, че да намерят златната среда и за тези, които ще извършат дейността или ще продължават да я извършват, и за МВР да не дават повече пари от нормалното за това. Радев отправи апел към фирмата да бъде по-конструктивна към тях и да не се подвежда по това, че идвайки председателството, министерството и държавата могат да бъдат притискани с условия, които считат за неприемливи. По думите му подобни статии всяват смут в гражданите, и то справедливо. Радев уточни, че от над 600 000 обаждания в последния месец и половина, само около 130 са били със сбъркани адреси. „Ако това притеснява някой, мен не ме притеснява. Имало е и по-драстични случаи. Въпреки че поддръжката известно време е била незаплащана от МВР, те продължават и в момента да поддържат системата. Оптимист съм, че до половин-един месец ще стигнем до край на тези преговори, ще сключим договор и системата ще бъде поддържана и за председателството, а и не само заради него. Тази обществена поръчка ще продължи. Другите функционалности могат да станат само ако системата се поддържа. Нашата първа задача е да направим първото – поддържаме системата, сключваме договор и след това говорим за другите две функционалности“, каза още министърът на вътрешните работи.\r\nЗа увеличаването на заплатите на служителите на МВР и дали министерството ще поиска допълнително перо за това, когато бъде гласуван бюджетът за следващата година, Радев заяви, че този въпрос е бил повдигнат и на събирането с министър-председателя. „Той и всички умувахме над този въпрос, но няма да кажа точно какво. Естествено, че ходът е натам. Трябва да увеличим не само заплатите на служителите на МВР, а на целия сектор „Сигурност“. Търсят се начини и ви каня на 12 септември. Както знаете, има Съвет за социално партньорство. Там една от точките е точно това – обсъждаме предложенията на синдикатите на МВР. Ще бъде обсъдено повишаването на заплатите – кога, как, с колко“, обясни Радев.\r\nТой подчерта, че мярката за назначаването на 1000 униформени полицаи до края на годината вече е изпълнена. Министърът обаче уточни, че е забранил назначаването в администрацията на служители, докато не се попълнят основните длъжности или голяма част от тях. По думите му от 5 май в дирекция „Жандармерия“ при ГД „Национална полиция“ са назначени 245 униформени служители, в ГД „Гранична полиция“ – 129 и в СДВР и ОДМВР – 560 или общо 934. „Това е към дата 8 август. В последната седмица може би са настанени и останалите 66. Утре в Асеновград ще открием Районното управление. Обещанието беше, че ще бъде открито възстановено районно управление“, допълни Радев.\r\nЗа опашките в КАТ-София той посочи, че са намалели, като за над 160 услуги са успели да намалят административната тежест. По думите му над 30% от тях вече са електронизирани. Радев добави, че очаква допълнителните 2,5 млн. лв., които трябва да бъдат отпуснати, за да довършат това, което са решили на територията на КАТ-София и да направят същото и по останалите приемни пунктове в големите градове. „Опитваме се да бъдем все по-любезни, включително да премахнем ксероксите, които все още ги има отвън и се налага да размножаваме документи“, коментира Радев. \r\nЛюба АЛЕКСИЕВА", "date": "2017.08.24", "title": "Телефон 112 ще продължи да работи, въпреки спряната от министъра на вътрешните работи обществена поръчка за поддръжка на системата (ОБЗОР)"}
{"url": "http://www.focus-news.net/news/2017/08/24/2428566/reuters-sasht-obmislyat-novi-sanktsii-sreshtu-venetsuela-vklyuchitelno-i-zabrana-za-targoviya-s-vanshniya-dalg-na-stranata.html", "text": "Американското правителство обмисля нови санкции срещу Венецуела, включително и забрана за търговията с външния дълг на страната, предава Reuters.\r\n„Това е само една от опциите, които се обсъждат“, заяви американски представител, които пожела анонимност.„\r\nСАЩ могат да забранят не само търговията с венецуелски облигации, но и откупуването на всеки нов дълг, който Венецуела или държавните й предприятия вземат. Това няма да важи за дълговете, които са взети под властта на парламента, който президентът Мадуро лиши от власт. Симеон Миланов", "date": "2017.08.24", "title": "Reuters: САЩ обмислят нови санкции срещу Венецуела, включително и забрана за търговия с външния дълг на страната"}
{"url": "http://www.focus-news.net/news/2017/08/24/2428567/voa-rumanskiyat-prezident-klaus-yohanis-se-obyavi-protiv-pravosadnite-reformi-na-pravitelstvoto.html", "text": "Румънският правосъден министър предложил значителна промяна на съдебната система, но идеите му бяха наречени нападение срещу върховенството на закона от президента Клаус Йоханис, предава Voice of America.\r\nСпоред румънският президент реформите на правосъдния министър ще върнат страната с десетилетие назад.\r\nПравосъдният министър Тудорел Тоадер предложи много промени от промяна в метода за назначаване на главен прокурор, до установяването на специално прокурорско звено за разследването на престъпления, които са извършени от магистрати.\r\n„Предложенията представляват нападение срещу върховенството на закона, независимостта и доброто функциониране на съдебната система, както и борбата срещу корупцията“, заяви президентът. Симеон Миланов", "date": "2017.08.24", "title": "VOA: Румънският президент Клаус Йоханис се обяви против правосъдните реформи на правителството"}
{"url": "http://www.focus-news.net/news/2017/08/24/2428568/interfaks-holandskata-politsiya-ne-nameri-vrazka-mezhdu-teroristichniya-atentat-v-barselona-i-intsidenta-v-roterdam.html", "text": "Холандската полиция не намери връзка между подозрителния автобус, оставен близо до зала за концерти в Ротердам и терористичния акт в Барселона, съобщава Интерфакс.\r\nПо-рано стана известно, че полицията е настояла за отмяната на концерта на американската рок група „Allah-Las“. Властите са задържали шофьора на автобуса, в който бяха намерени газови бутилки.\r\nФеновете на концерта бяха евакуирани заради възможна терористична заплаха.  Симеон Миланов", "date": "2017.08.24", "title": "Интерфакс: Холандската полиция не намери връзка между терористичния атентат в Барселона и инцидента в Ротердам"}
{"url": "http://www.focus-news.net/news/2017/08/24/2428569/tass-sasht-biha-iskali-po-dobri-otnosheniya-s-rusiya.html", "text": "САЩ без съмнение искат по-добри отношения с Русия, както и сътрудничество в различни области между двете страни, заяви говорителят на Държавния департамент Хедър Науерт, цитирана от ТАСС .\r\n„От началото на тази администрация ние заявихме, че отношенията и доверието между САЩ и русия са на много ниско ниво. Не искаме това. Без съмнение бихме искали по-добри отношения с тяхното правителство. Продължаваме да се опитваме да намерим области на взаимноизгодно сътрудничество с тях“, заяви тя за отношенията на САЩ с Русия.\r\nТя даде пример за добро сътрудничество между САЩ и Русия преговорите, които се проведоха за примирието в Сирия. Симеон Миланов", "date": "2017.08.24", "title": "ТАСС: САЩ биха искали по-добри отношения с Русия"}
{"url": "http://www.focus-news.net/news/2017/08/24/2428570/v-nedelya-priklyuchva-remontat-na-pl-orlov-most-obzor.html", "text": "Скоро ще завършат ремонтите на ключови пътни участъци в София. Това стана ясно от думите на кмета Йорданка Фандъкова, която направи проверка на работата на бул. „Овча купел“ в отсечката от ул.“Коломан“ до бул. „Цар Борис III“. „Около 2 млн. лева е стойността на реконструкцията на участъка, който беше в изключително лошо състояние, включително и релсовият път. Започнахме в края на месец юли, а сега вече почти завършваме. Очаквам до неделя да пуснем още едно платно и движението отново да стане двупосочно. Най-късно до 10 септември трябва да приключи цялостно ремонтът и движението да бъде освободено. Подменени са трамвайните линии, подменят се и настилката и тротоарите, оформят се плацовете на дърветата и се модернизира осветлението. Така че цялостно се ремонтира този участък – той е около 400 метра, но е изключително ключов за този район на София“, каза Фандъкова.\r\nЕвгени Крусев, заместник-кмет по направление “Транспорт и транспортни комуникации“, обясни, че за ремонта се използва нова технология, при която на релсовия път се слага подложен бетон, изпълняващ функцията на основа. „Всяка релса е захваната сама за себе си и благодарение на по-голямата гума, която е около самата релса, при една евентуална смяна след 15-20 години няма да е необходимо да се разкъртва цялото платно, а само гумата се изрязва, вади се старата релса и се слага нова. Така пътното платно не се пипа, а релсата се сменя в рамките на часове“, каза той.\r\nКметът на София Йорданка Фандъкова съобщи също, че в неделя ще приключи друг важен за столичани ремонт – този на пл. „Орлов мост“. „Вече е положена стоманената мрежа във всички участъци и предстои асфалтиране. Най-късно в неделя сутринта движението трябва да бъде изцяло освободено. Към задълженията на изпълнителите добавихме и частичен ремонт на бул. „Евлоги и Христо Георгиеви“ – става въпрос за големите коловози, които се бяха образували от автобусите“, каза тя.\r\nФандъкова обясни, че е спряна работата на изпълнителя на участъка около Тех Парка. „Той трябваше да си отстрани дефектите цялостно в едното платно, за да може да напредне с пл. „Орлов мост“. От петък след 20.00 часа ще започне ремонтът на крайните две леви ленти в този участък, който до неделя вечерта трябва да приключи. А от понеделник ще се започне работа и по двете десни ленти“, обясни Фандъкова.\r\nЦветилена СИМЕОНОВА", "date": "2017.08.24", "title": "В неделя приключва ремонтът на пл. „Орлов мост“ (ОБЗОР)"}
{"url": "http://www.focus-news.net/news/2017/08/24/2428571/daily-sabah-v-turtsiya-sadyat-bivshiya-gubernator-na-istanbul-za-vrazki-s-feto.html", "text": "Бившият губернатор на Истанбул Хюсейн Авни Мутлу и полицейският началник Хюсейн Чапкън се появиха пред турския съд на първо прослушване по делото за предполагаемите им връзки с организацията на Фетхулах Гюлен, предава Daily Sabah .\r\nЗаедно с Чапкън и Мутлу биват съдени 13 бивши провинциални и областни губернатори. Обвинението твърди, че те са помагали на терористична групировка, чиято цел е била да създаде своя база в градовете, които те са управлявали. \r\nСрещу двамата основни заподозрени има три обвинения, които ги застрашават с доживотен затвор. Те са за членство в терористична организация и опит за преврат.\r\nПрокуратурата заяви, че Хюсейн Мутлу е поддържал връзка с високопоставени представители на ФЕТО и вече несъществуваща благотворителна организация, която се е използвала за финансиране на нелегални дейности.\r\nПолицейският началник Хюсейн Чапкън, който бе уволнен по-рано, е обвинен в това, че е помогнал на ФЕТО да инфилтрира органите за сигурност. Симеон Миланов", "date": "2017.08.24", "title": "Daily Sabah: В Турция съдят бившия губернатор на Истанбул за връзки с ФЕТО"}
{"url": "http://www.focus-news.net/news/2017/08/24/2428572/afp-amnesti-interneshanalpredupredi-che-tsivilnoto-naselenie-na-rakka-e-pod-obstrel-ot-vsichki-strani.html", "text": "Цивилните, които бягат от битката за изтласкването на „Ислямска държава“ от Ракка, са хванати в „смъртоносен лабиринт“ и под обстрел от всички страни, заявиха от „Амнести Интернешънъл“, цитирани от AFP. \r\nКюрдско-арабският военен съюз „Сирийските демократични сили“, подкрепен от самолетите на воедната от САЩ коалиция, влезе през юни в Ракка и вече контролира 60 % от територията й.\r\nСраженията обаче, са смъртоносни за цивилното население.Според един доклад близо 167 цивилни са загинали при бомбардировките на коалицията.\r\nООН смята, че близо 25 хиляди цивилни остават в града.\r\n„Докато битката за отнемането на Ракка от „“Ислямска държава“ продължава, хиляди цивилни са пленени в смъртоносен лабиринт, в който са под обстрел от всички страни“, заяви съветникът на „Амнести Интернешънъл“ за кризисни ситуации Донатела Ровера.\r\nТя призова СДС и САЩ да бъдат много внимателни и да удвоят усилията си в защита на цивилните, тъй като „Ислямска държава“ може да ги използва като живи щитове.\r\n„Ние сме добрите типове и невинните хора на бойното поле знаят разликата“, заяви американският министър на отбраната, подчертавайки, че коалицията внимава.Симеон Миланов", "date": "2017.08.24", "title": "AFP: „Амнести Интернешънъл“предупреди, че цивилното население на Ракка е „под обстрел от всички страни“"}
{"url": "http://www.focus-news.net/news/2017/08/24/2428573/reuters-ispanskata-politsiya-e-predupredila-holandskite-vlasti-za-potentsialna-teroristichna-zaplaha-za-roterdam.html", "text": "По-рано днес в Холандия бе задържан испански гражданин, който е оставил превозно средство с газови бутилки близо до мястото, където трябваше да се проведе рок концерт, предава Reuters\r\nИспанската полиция е предупредила холандските си колеги, че има потенциална терористична заплаха за концерта на американската група „Allah-Las“, заяви източник от испанския съд. Все пак властите смятат, че няма връзка между този инцидент и нападенията в Барселона.\r\nИспанският източник заяви, че предупреждението е дошло от разследване на испанската Гражданска гвардия, което се е провеждало от доста време преди нападенията в Барселона и Камбрилс. \r\nКметът на Ротердам Ахмед Абуталеб заяви, че не е ясно дали предупреждението и случаят с превозното средство са свързани. Симеон Миланов", "date": "2017.08.24", "title": "Reuters: Испанската полиция е предупредила холандските власти за потенциална терористична заплаха за Ротердам"}
{"url": "http://www.focus-news.net/news/2017/08/24/2428574/the-los-angelis-times-martin-shults-obeshta-da-mahne-amerikanskite-yadreni-orazhiya-ot-germaniya-ako-specheli-izborite.html", "text": "В опита си да засили предизборната си кампания, лидерът на германските социалдемократи Мартин Шулц обеща, че ще премахне американските оръжия от страната, пише The Lost Angelis Times.\r\nИзползвайки страховете на германците от възможен конфликт, Мартин Шулц заложи на риториката насочена срещу ядрените оръжия.\r\nТой призова 20-те американски ядрени глави, които се намират в страната, да бъдат премахнати. Представители на правителството не потвърдиха дали в Германия наистина има американско ядрено оръжие все още.\r\n„Като канцлер ще настоявам за премахването на ядрените оръжия, които се складират в Германия. Ако са стационирани в Райнланд-Пфалц ще настоявам да се премахнат оттук“, заяви социалдемократът по време на предизборен митинг в югозападната област.  Симеон Миланов", "date": "2017.08.24", "title": "The Los Angelis Times: Мартин Шулц обеща да махне американските ядрени оръжия от Германия, ако спечели изборите"}
{"url": "http://www.focus-news.net/news/2017/08/24/2428575/balgariya-v-svetovnite-medii-agentsiya-fokus.html", "text": "В отговор на изявление на българския министър на отбраната Красимир Каракачанов, че България може да се откаже от закупуването на нови изтребители и да поправи старите руски самолети, които се използват от българската армия, президентът Румен Радев се обяви против ремонта на руските МиГ-29, настоявайки за придобиването на нови въздухоплавателни средства, които отговарят на стандартите на НАТО, предава UA Wire.\r\n„Не, абсолютно не, не можем да се откажем от закупуването на нови изтребители за българската армия. Нашата авиация трябва да е съвместима с въздухоплавателните средства на други държави-членки на НАТО\", категоричен бе Радев. Българският президент подчерта, че въпреки високата си маневреност, руските самолети нямат модерни бойни способности.\r\nПо-рано правителството на България започна преговори за закупуването на осем нови шведски многоцелеви самолети „Грипен\". Общата им стойност ще достигне приблизително 750 млн. евро..\r\n*** В сряда, 23 август, държавният глава на Франция Еманюел Макродн започва обиколката си за „Нова Европа“, припомня EUobserver. И поне за някои от страните, които той ще посети, тя може да предефинира ролята, която играят в ЕС.\r\nФренският президент ще има три цели по време на пътуването си в държавите от източната част на Европа: да задълбочи сътрудничеството си с онези страни, с които Западът все още иска да разговаря, да се стреми по-силно да защити френския пазар на и да види кой ще го подкрепи в предстоящия рестарт на френско-германския мотор на европейската интеграция.\r\nСловашкият премиер Роберт Фицо обяви подкрепата си за по-задълбочена интеграция в ЕС миналата седмица, но Макрон ще иска да знае дали Прага има желание да я подкрепи. \r\nПосещението в Румъния също е важно - двете страни са исторически близки, Румъния е голяма държава, която не е в еврозоната и може един ден да се превърне в противовес на Полша сред \"новите\" държави-членки.\r\nВизитата в България също е идеално поле за изява за Макродн. България ще поеме следващото шестмесечно председателство на ЕС и ще ръководи първите дискусии за предстоящите френско-германски предложения за задълбочаване на европейската интеграция.\r\nТретата страна в маршрута на Макрон е Австрия. Тя ще поеме председателството на ЕС от България през втората половина на 2018 г. и като член на еврозоната ще финализира дискусиите за реформата на единната валута - точно навреме преди европейските избори в началото на 2019 г.\r\n*** Тялото на 66-годишен руски турист  беше изхвърлено на брега на Черно море между Поморие и Ахелой, съобщи за агенция ТАСС, вицеконсулът на Генералното консулство на Русия във Варна Александра Дергачева.\r\n„66-годишният руснак е пристигнал на почивка в България на 17 юли и е потънал по време на риболов. Полицията в района на произшествието е намерила неговия велосипед и лични вещи. Най-вероятно е станал нещастен случай“, поясни руският дипломат. \r\nОт пресцентъра на Областната дирекция на МВР в град Бургас уточниха, че проверката по случая с руския гражданин все още продължава.\r\n*** Френският президент Еманюел Макрон започва първите си официални посещения в Централна и Източна Европа, като се отправя в четвъртък и петък към румънската столица Букурещ и към Варна на Българското Черноморие, припомня Balkan Insight.\r\nМакрон планира да използва пътуването, за да настоява за по-строги ограничения на това, което той смята за нелоялна конкуренция на труда на по-евтините работници от Източна Европа, обясни високопоставен френски служител.\r\nНа срещата на върха на лидерите на ЕС в Брюксел новият френски президент обеща да защити френските работници от това, което нарича \"социален дъмпинг\" - наемането на работници от по-бедните източноевропейски страни на по-ниски заплати.\r\nТой засегна въпроса по време на предизборната си кампания по-рано тази година и го обсъди с няколко европейски лидери от Централна Европа на среща, която се проведе в Брюксел през юни.\r\nМакрон е изправен пред критики от т.нар. Вишеградска група, състояща се от Полша, Унгария, Словакия и Чешката република, които обаче защитават правото си да се състезават при по-ниски заплати.\r\nВ Румъния в четвъртък Макрон ще се срещне с президента Клаус Йоанис и с премиера Михай Тудосе.", "date": "2017.08.24", "title": "България в световните медии (Агенция \"Фокус\")"}
{"url": "http://www.focus-news.net/news/2017/08/24/2428576/reuters-riskat-ot-intsidenti-v-siriya-e-po-golyam-no-komunikatsiyata-i-satrudnichestvoto-mezhdu-sasht-i-rusiya-sa-na-dobro-nivo.html", "text": "Въпреки че напрежението между САЩ и Русия расте, военните им контакти в Сирия са на добро ниво, предаваReuters.\r\nАмериканските и руските военни поддържат почти непрекъсната комуникация в Сирия. Контактите им помагат за установяването на линия, която да разделя подкрепяните от двете страни сили, които водят паралелни кампании и офанзиви срещу „Ислямска държава“.\r\nОперативните центрове на военновъздушните сили на двете държави поддържат и гореща телефонна линия. По нея се провеждат от 10 до 12 телефонни обаждания на ден, което помага за избягването на сблъсъци между американски и руски военни самолети.\r\nЗадачата е трудна предвид сложността на гражданската война в Сирия. Русия, Иран и „Хизбула“ подкрепят сирийското правителство, което си възвръща територии отнети от сирийските бунтовници или „Ислямска държава“.\r\nАмериканските военни от своя страна подкрепят група от кюрдски и арабски милиции, наречени „Сирийските демократични сили“, които се сражават срещу „Ислямска държава“.\r\nВ базираната в Катар военновъздушна оперативна зона работят и руски лингвисти някои, от които говорят руски език като майчин. Те помагат за разговорите на американските и руските командири.\r\n„Реалността е, че преминахме през много тежки проблеми, но намерихме начин да поддържаме линията за превенция на конфликти, както и начин да продължим мисията си“, заяви командващият американските ВВС в Близкия изток генерал-лейтенант Джефри Харигиън.\r\nДокато двете коалиции се надпреварват да вземат остатъците от „халифата“ на „Ислямска държава“, рискът от сблъсъци става все по-голям.\r\n„Трябва да преговаряме и понякога телефонните разговори са напрегнати. Защото за нас става въпрос да защитим себе си, коалиционните си партньори и да унищожим врага“,заяви американският генерал.\r\nРискът от ескалация се прояви особено много през юни, когато САЩ свалиха сирийски Су-22. \r\nАмерикански представители, които пожелаха анонимност заявиха, че това не е бил единственият самолет в областта. Два руски изтребителя са наблюдавали случилото се, а на още по-голяма височина американски F-22 e следял тях.\r\nСлед инцидента Москва предупреди, че ще счита всеки самолет, който лети на запад от река Ефрат за потенциална мишена. Но САЩ продължиха да летят в тази област, както и да водят непрекъснати разговори с Русия.\r\n„Досега руснаците са много професионални, искрени и дисциплинирани“, заяви генерал-лейтенант Стивън Таунсенд, който командва коалиционните сили.Разделителната линия по Ефрат\r\nВ Сирия подкрепяните от САЩ сили са заети с битката в бившата столица на „Ислямска държава“ Ракка. Повече от половината град е освободен вече.\r\nВисокопоставени източници заявиха, че се водят преговори за прокарването на демаркационна линия, която да отделя подкрепяните от САЩ сили и бойците получаващи руска поддръжка, които в момента водят офанзива към Дейр ез Зор.\r\nЛинията преминава през точка югозападно от Табка на изток към друга точка на река Ефрат, след което я следва по посока на Дейр ез Зор.\r\nАмериканският министър на отбраната Джеймс Матис заяви по време на визитата си в Йордания, че линията е много важна, тъй като дистанцията между двете коалиционни сили се скъсява.\r\n„Не комуникираме със сирийския режим. Разправяме се с руснаците“, заяви Матис.\r\n„Продължаваме тези процедури надолу по долината на Ефрат“, каза той.\r\nРазделени от река Ефрат, Дейр ез Зор и петролните му ресурси са много важни за Сирия.\r\nПровинцията е изцяло в ръцете на „Ислямска държава“, но се превърна в главен приоритет за проправителствените сили. Подкрепяните от САЩ „Сирийски демократични сили“ също я набелязват. Говорителят им Талал Сило заяви, че ще има кампания на СДС към Дейр ез Зор в близко бъдеще. Симеон Миланов", "date": "2017.08.24", "title": "Reuters: Рискът от инциденти в Сирия е по-голям, но комуникацията и сътрудничеството между САЩ и Русия са на добро ниво"}
{"url": "http://www.focus-news.net/news/2017/08/24/2428577/s-tarzhestvena-tseremoniya-v-blagoevgrad-otkriha-parvata-v-stranata-obnovena-s-evropeyski-sredstva-pozharna-obzor.html", "text": "С тържествена церемония в Благоевград откриха първата в страната обновена сграда на пожарна със средства по оперативна програма „Региони в растеж 2014-2020“. Водосвет и освещаване на обновената Регионална дирекция „Пожарна безопасност и защита на населението“ – Благоевград извършиха свещениците Андон Шавулев и Петър Стефанов от храм „Въведение Богородично“. Началникът на кабинета на МВР Анжелина Тотева, директорът на Главна дирекция „Пожарна безопасност и защита на населението” главен комисар Николай Николов, кметът на Благоевград д-р Атанас Камбитов, областният управител Бисер Михайлов, директорът на Регионална дирекция „Пожарна безопасност и защита на населението“ Георги Пармаков и началникът на Районна служба „Пожарна безопасност и защита на населението“ – Благоевград Боян Кондуров прерязаха лентата на санираната сграда. На официалната церемония присъстваха още председателят на Общински съвет Радослав Тасков, заместник-кметовете на Благоевград Зорница Кралева, Христина Шопова и Иво Николов.\r\nГостите на церемонията бяха приветствани от кмета д-р Атанас Камбитов, който каза, че реновирането на сградата на Регионална дирекция „Пожарна безопасност и защита на населението“ – Благоевград е поредното доказателство, че Благоевград е лидер в санирането. „Това е първата сграда по оперативна програма „Региони в растеж 2014 – 2020“, която е санирана държавна собственост, защото програмата го позволява“, посочи още д-р Камбитов. Той благодари за добрата комуникация на институциите на различни нива. „Смятам, че ние сме един добър пример за взаимодействие и синхрон между институциите“, подчерта д-р Атанас Камбитов.\r\nОт своя страна директорът на Главна дирекция „Пожарна безопасност и защита на населението” главен комисар Николай Николов посочи, че се полагат големия усилия за подобряване битовите условия на служителите. По думите му се постигат малки резултати, но са постоянни, защото това е един от основните приоритети. „Ще постигнем и по-добри резултати. Нещо повече – надявам се да доведем до край нашата идея и усилия да осигурим по-добри лични предпазни средства и накрая да осигурим по-добра професионална подготовка“, каза още гл. комисар Николов. Той изрази благодарността си към благоевградските пожарникари, които също са помогнали по време на ремонта на сградата, полагайки доброволен труд. По думите на гл. комисар Николов сградата на пожарната вече е готова, но по-важното е, че идеята на кмета на Благоевград д-р Атанас Камбитов е била пионерска. „Още 21 други кмета в нашата страна започнаха същите проекти и само до няколко месеца, надявам се, още 21 сгради по този тържествен начин да осветим и да въведем в експлоатация“, посочи гл. комисар Николов. По-късно пред журналисти той коментира и други важни теми, свързани с пожарната обстановка, заявявайки, че на територията на страната към момента няма голям пожар, който да не е под контрол и да представлява пряка опасност за населението. По думите му последните три дни са дали „глътка въздух“ на служителите на пожарните в България, въпреки високия брой пожари, които биват регистрирани на денонощие – над 100. Директорът на Главна дирекция „Пожарна безопасност и защита на населението“ гл. комисар Николай Николов отбеляза, че в област Благоевград зачестяват случаите на пожари, предизвикани от небрежно боравене с открит огън, но нямаме голям горски пожар.\r\nДиректорът на Регионална дирекция „Пожарна безопасност и защита на населението“ – Благоевград инж. Георги Пармаков от своя страна заяви, че с 18 – 20 % са се увеличили пожарите в областта това лято. В сравнения с миналата година се наблюдава цялостно увеличение на произшествията. „Става дума и за пожарите, и за помощните операции, които извършваме, и други такива, на които реагираме. При всички тях като оценка мога да кажа, че колегите се справиха много добре, така че не бяха допуснатите увеличения в големината на засегнатите площи“, каза още инж. Пармаков.\r\nНа финала официалните гости разгледаха извършените дейности в самата сграда, а кметът на Благоевград д-р Камбитов пое ангажимент Общината да помогне за належащи ремонтни дейности, които не са предмет на дейностите по проекта за обновяване.\r\nДейностите по саниране на сградата на Районна служба „Пожарна безопасност“ са в рамките на проект „Енергийна ефективност „Въвеждане на мерки за енергийна ефективност, осигуряване на достъп за хора в неравностойно положение в сградата на Регионална служба „Пожарна безопасност и защита на населението – Благоевград“ по ОП „Региони растеж 2014-2020“. Стойността на проекта е 586 500 лв. С изпълнението му е постигнато повишаване на енергийната ефективност и редуциране на енергопотреблението в сградата, обект на интервенция по проекта. Освен това вече са осигурени по-добри условия на работа на служителите на РСПБЗН – Благоевград, екологична и енергийно – ефективна работна среда и се осигури достъп за хора в неравностойно положение.\r\nЛивия НИНОВА", "date": "2017.08.24", "title": "С тържествена церемония в Благоевград откриха първата в страната обновена с европейски средства пожарна (ОБЗОР)"}
{"url": "http://www.focus-news.net/news/2017/08/24/2428578/the-irish-times-es-nyama-da-obsazhda-predlozheniya-za-granitsite-i-mitnitsite-po-vreme-na-pregovorite-za-brekzit.html", "text": "Британските предложения за невидима граница след Брекзит няма да бъдат дискутирани на следващия кръг от преговорите между ЕС и Обединеното кралство, пише The Irish Times.\r\nБританското правителство излезе с предложения за избягването на митническа граница в Ирландия след Брекзит. Идеите на Лондон за избягване на всякакви митнически тарифи, получиха студен отговор от Дъблин и Брюксел.\r\nЕвропейският преговарящ екип няма намерение да обсъжда предложенията, докато продължават преговорите за Брекизт.\r\nЕвропейски източници твърдят, че това е така, защото тези предложения са част от фазата за „бъдещите отношения“, която според Брюксел не може да бъде обсъдена, докато няма напредък по по-належащите въпроси. Симеон Миланов", "date": "2017.08.24", "title": "The Irish Times: ЕС няма да обсъжда предложения за границите и митниците по време на преговорите за Брекзит"}
{"url": "http://www.focus-news.net/news/2017/08/24/2428579/daily-express-grupata-ikonomisti-za-svobodna-targoviyatvardi-che-britanskata-ikonomika-ima-dobri-perspektivi-sled-brekzit.html", "text": "Групата от финансови експерти „Икономисти за свободна търговия“ разкритикуваха въвеждането на еврото като „катастрофа“, но добавиха, че икономическите проблеми на ЕС са се появили дълго преди единната валута, предава Daily Express.\r\nТе твърдят, че плановете за хармонизация, интеграция и европеизация в 27-те страни-членки показват, че съюза има лоша история, когато се сравнява с развиващите се пазари и международни играчи като САЩ, Канада и Австралия.\r\nВ последния си документ финансистите твърдят, че „крайният фанатизъм за регулации“ на Брюксел, задържа европейския растеж.\r\n„Докато лидерите на бързо развиващите се страни в Азия се занимаваха с фундаментите на икономическия растеж, еквивалентите им в Европа бяха обзети от мания за ненужни и вредни интеграции“, пише икономистът Роджър Ботъл.\r\n„Освободено от оковите на ЕС и политиките му, Обединеното кралство има абсолютен шанс за по-бърз икономически растеж“, заяви той.\r\nРоджър Ботъл, който е бивш съветник на британското правителство заяви, че ползите от единния пазар на ЕС са „надценени“.\r\n„В случая на Великобритания около 12 % от БВП-то ни зависи от експорта към ЕС. Това значи, че другите 88 % не зависият. Въпреки това, тези 88 % трябва да се подчиняват на правилата на ЕС“, каза той.\r\nПоддръжници на оставането в ЕС заявиха, че групата „Икономисти за свободна търговия“ игнорира фактите и ги нарекоха „брекстремисти“. Симеон Миланов", "date": "2017.08.24", "title": "Daily Express: Групата „Икономисти за свободна търговия“твърди, че британската икономика има добри перспективи след Брекзит"}
{"url": "http://www.focus-news.net/news/2017/08/24/2428580/pj-media-islyamska-darzhavase-pohvali-s-uspeha-si-vav-filipinite-i-otpravi-zaplahi-kam-papa-frantsisk.html", "text": "„Ислямска държава“, която губи територии в Сирия и Ирак, пусна ново видео, в което хвали растежа на операциите си във Филипините, предава PJ Media. На видеото се вижда как групировката унищожава католическа църква в Марави.\r\nДжихадистите се хвалят как са освободили затворниците от местния затвор и са нападнали църквите в региона.\r\nТе твърдят, че Марави е „наградата им за това, че се държат здраво за въжето на Аллах“.\r\nТерористите заявиха, че „пуснали корени“ в Марави, защото филипинското правителство се е опитало да „подчини мюсюлманите“.  Във видеото екстремистите показват как събарят голям кръст и чупят статуи на Иисус Христос, Дева Мария и светците. Вижда се също така и как горят снимки на папа Франциск и неговия предшественик.\r\n„Религията на кръста ще бъде пречупена. Ще бъдем в Рим, иншалах“, казва говорител на групировката.Симеон Миланов", "date": "2017.08.24", "title": "PJ Media: „Ислямска държава“се похвали с успеха си във Филипините и отправи заплахи към папа Франциск"}
{"url": "http://www.focus-news.net/news/2017/08/24/2428581/reuters-si-dzinpin-shte-raboti-za-preodolyavaneto-na-razlichiyata-mezhdu-kitay-i-yuzhna-koreya.html", "text": "Китайският президент Си Дзинпин обеща, че ще работи заедно с южнокорейския президент Мун Дже-ин, за да се преодолеят различията между двете страни, предава Reuters, позовавайки се на Xinhua.\r\n„Си направи изказванията си в поздравително съобщение към Мун по случай 25-тата годишнина от установяването на китайско-южнокорейските дипломатически отношения“, пишат от Xinhua.\r\nКитайският президент заяви, че отношенията между Китай и Южна Корея имат позитивен принос за регионалния мир и стабилност.\r\nАгенция „Фокус“ припомня, че Пекин и Сеул имат спор за разполагането на американската ракетна система THAAD на територията на Южна Корея. Според Китай тази система застрашава регионалната сигурност. Симеон Миланов", "date": "2017.08.24", "title": "Reuters: Си Дзинпин ще работи за преодоляването на различията между Китай и Южна Корея"}
{"url": "http://www.focus-news.net/news/2017/08/24/2428582/afp-sasht-shte-razpolozhat-radarni-sistemi-v-palau.html", "text": "САЩ обявиха, че ще разположат радарни системи в тихоокеанската микродържава Палау, предава AFP. Радарите ще позволят на американските сили в западната част на Тихия океан да увеличат наблюдателния си капацитет. \r\nВ съвместно изявление на американското Министерство на отбраната и правителството на Палау се казва, че двете страни работят за завършването на радарните кули.\r\n„Радарните системи ще предоставят на Палау подобрени възможности за налагане на морския закон, докато същевременно дават на САЩ по-голяма сигурност за авиацията и безопасността й“, се казва в изявлението.\r\nПалау е независима държава с 22 хиляди души население, но тъй като няма армия, САЩ осигуряват защитата му. Симеон Миланов", "date": "2017.08.24", "title": "AFP: САЩ ще разположат радарни системи в Палау"}
{"url": "http://www.focus-news.net/news/2017/08/24/2428583/pregled-na-mezhdunarodnite-novini-do-6-chasa-agentsiya-fokus.html", "text": "От кабинета на македонския президент Георги Иванов твърдят, че изявленията на сръбския разузнавач Горан Живалиевич, не отговарят на фактите.\r\nМакедонските служби не са искали никакви услуги от Горан Живалиевич. Фактите говорят, че в деня преди да влезе в македонския парламент, сръбският дипломат не е получил писмено или устно позволение от длъжностно лице или съответен държавен орган. Фактът, че той е дал известие за действията си, не може да намали отговорността за неправомерния му престой в македонския парламент. През изминалата седмица от сръбска страна са заявили, че Живалиевич е получил позволение от съветник на президента Иванов. От президентството заявиха, че сръбският посланик не трябва да злоупотребява и спекулира с името на този съветник.\r\nОт кабинета на президента Иванов твърдят, че посоченият президентски съветник не е опълномощено лице, което може да позволява на чуждестранни представители движението и престоя в парламента.  Те допълниха, че кабинетът на президента няма властта да позволява свободното придвижване на чуждестранни дипломати и разузнавачи в македонския парламент.\r\n*** Френски прокурор заяви, че поне двама от ислямистката клетка, която извърши нападението в Барселона, са ходиил в Париж седмица преди атентата.\r\nРазследващите органи се опитват да установят дали терористите са имали връзки в Белгия или Франция. Властите проследяват движението и действията на атентаторите в седмиците преди нападенията в Барселона и Камбрилс.\r\nПарижкият прокурор Франсоа Молинс потвърди, че двама или трима от заподозрените са били в Париж на 11-12 август. Медиите съобщиха, че един от тях е купил камера по време на посещението им в Париж.\r\n„Никой в този момент не вярва, че това пътуване е било, за да се купи камера“, заяви прокурорът.\r\n„Трябва да научим защо са идвали във Франция“, каза той.\r\n*** Руският посланик в Судан Миргаяс Ширински е намерен мъртъв в резиденцията си в Хартум.Информацията бе потвърдена от Министерството на външните работи на Судан.\r\n„Руският посланик почина в резиденцията си в Хартум“, заявиха от министерството, без да казват причината за смъртта му.\r\n*** Полша поиска Европейската комисия да оттегли съдебните процедури срещу нея, които се водят заради отказа й да приема квотите за разпределение на мигрантите. \r\nМинистерството на външните работи на Полша заяви, че страната е готова да се „бори“ в съда.\r\n„Полша изпрати молба на Европейската комисия да прекрати процедурата за нарушение. Ако тя продължи, Полша е готова да аргументира и защити становището си пред Европейския съд“, заявиха от полското МВнР.\r\nУправляващата в Полша консервативна „Партия на закона и справедливостта“ (ПЗС) многократно е критикувала решението на ЕС за преразпределение на мигранти във всяка страна-членка, с цел да бъдат облекчени Гърция и Италия.\r\n„Колко още европейски градове трябва да бъдат ударени от терористите, за да се събуди Европейският съюз? За да признае ЕК, че сляпото приемане на всички, които пристигат на европейските брегове е равнозначно на това да се завърже примка около врата на Европа?“, каза по-рано полският министър на вътрешните работи Мариуш Блащак.\r\n***Участниците в контактната група за разрешаването на конфликта в източните части на Украйна, договориха условията на примирието. Примирието ще започне за новата учебна година. То ще има безсрочен характер.\r\nТази информация бе потвърдена от пълномощния руския представител в контактната група Борис Гризлов.\r\n„На контактната група се отдаде да съгласува режима на прекратяване на огъня във връзка с началото на новата учебна година от 25 август. Надяваме се, че „училищното“ примирие ще се съблюдава отговорно и безсрочно“, заяви руският дипломат.\r\nЛидерите на страните от „нормандската четворка“ подкрепиха решението на контактната група за новото примирие в Донбас.\r\n*** Бившият губернатор на Истанбул Хюсейн Авни Мутлу и полицейският началник Хюсейн Чапкън се появиха пред турския съд на първо прослушване по делото за предполагаемите им връзки с организацията на Фетхулах Гюлен.\r\nЗаедно с Чапкън и Мутлу биват съдени 13 бивши провинциални и областни губернатори. Обвинението твърди, че те са помагали на терористична групировка, чиято цел е била да създаде своя база в градовете, които те са управлявали. \r\nСрещу двамата основни заподозрени има три обвинения, които ги застрашават с доживотен затвор. Те са за членство в терористична организация и опит за преврат.\r\nПрокуратурата заяви, че Хюсейн Мутлу е поддържал връзка с високопоставени представители на ФЕТО и вече несъществуваща благотворителна организация, която се е използвала за финансиране на нелегални дейности.\r\nПолицейският началник Хюсейн Чапкън, който бе уволнен по-рано, е обвинен в това, че е помогнал на ФЕТО да инфилтрира органите за сигурност.\r\n*** По-рано днес в Холандия бе задържан испански гражданин, който е оставил превозно средство с газови бутилки близо до мястото, където трябваше да се проведе рок концерт.\r\nИспанската полиция е предупредила холандските си колеги, че има потенциална терористична заплаха за концерта на американската група „Allah-Las“, заяви източник от испанския съд. Все пак властите смятат, че няма връзка между този инцидент и нападенията в Барселона.\r\nИспанският източник заяви, че предупреждението е дошло от разследване на испанската Гражданска гвардия, което се е провеждало от доста време преди нападенията в Барселона и Камбрилс. \r\nКметът на Ротердам Ахмед Абуталеб заяви, че не е ясно дали предупреждението и случаят с превозното средство са свързани.\r\n*** Поне 10 души загинаха, а още десетки са изчезнали след като лодка потъна в река Амазонка, предава.Бразилските спасителни екипи веднага се насочиха към мястото на инцидента в щата Пара.\r\nВластите заявиха, че само 15 души са спасени засега. Те добавиха, че няма точен списък на пътниците на кораба, но се смята, че са били около 70 души, когато той е отпътувал близо до Понта Негра. \r\nСпасителните операции продължават, като в тях участват и три самолета.", "date": "2017.08.24", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/08/24/2428584/sport-v-sabota-shte-se-provede-mach-mezhdu-roma-i-inter.html", "text": "В събота ще се проведе мач между Рома и Интер от 19:45 местно време. Очаква се треньорът на Рома Еузебио Ди Франческо да пусне Костас Манолас като десен бек по време на дербито. Това се налата, тъй като трима от играчите на Рома са контузени и няма да вземат участие в мача. До последно ще седи под въпрос участието на Бруно Перес, който също се лекува от контузия.", "date": "2017.08.24", "title": "Спорт: В събота ще се проведе мач между Рома и Интер"}
{"url": "http://www.focus-news.net/news/2017/08/24/2428585/afp-holandskata-politsiya-razsledva-arestuvaniya-v-roterdam-ispanski-grazhdanin-za-vazmozhni-teroristichni-vrazki-obzor.html", "text": "Холандската полиция разследва за възможни терористични връзки, след като арестува испански шофьор на микробус с газови бутилки, който бе оставен близо до мястото, където трябваше да се проведе рок концерт, предава AFP. \r\nМъжът бе „арестуван и отведен в полицейско управление“, заявиха от полицията в Ротердам, след като получиха секретна информация от испанските власти.\r\nАрестът се случва една седмица след атентата в Барселона и Камбрилс. Представители на холандски сапьорски отряд „разследват минивана“, който бе намерен на две пресечки от концертна зала „Маасило“, където трябваше да се проведе концерт на американска рок група.\r\nПо-рано тази вечер холандските власти решиха да отменят концерта на калифорнийската група „Allah-Las“, заради секретна информация получена от испанските власти относно възможна терористична атака.\r\n„Рано вечерта бях предупреден по телефона, че сме получили заплаха, която има отношение към американски концерт в сграда „Маасило“ в Ротердам“, заяви кметът на Ротердам Ахмед Абуталеб на пресконференция.\r\n„Сигналът дойде от испанската към холандската полиция“, каза той.\r\nКметът добави, че в момента тече разследване и не може да се каже „дали микробусът с газовите бутилки е свързан с тази заплаха“.\r\nРок групата бе ескортирана от концертната зала от полицаи с бронежилетки.\r\nВ официално изявление те потвърдиха, че са „ненаранени и много благодарни на полицията в Ротердам и другите отговорни агенции за откриването на потенциалната заплаха, преди някой да бъде наранен“.\r\nОт полицията казаха, че след това полицай е решил да спре микробус, който се е движел наблизо. \r\n„Микробусът е бил с испански номера и е каран от испански гражданин. Вътре в него имаше няколко газови бутилки. Разследва се дали има връзка с терористичната заплаха“, се казва в изявление. Шофьорът не е имал логично обяснение какво търси в този район, нито пък билет за концерта\r\nРазследват се възможните връзки на терористичната клетка от мароканци, която стои зад нападението в Барселона. Концертната зала в Ротердам бе затворена и претърсена от холандски антитерористичен отряд, докато тълпата бе евакуирана. \r\nГоворител на Министерството на правосъдието на Холандия заяви, че степента на терористична заплаха за страната, си остава на ниво четири, което е второто най-високо.  Симеон Миланов", "date": "2017.08.24", "title": "AFP: Холандската полиция разследва арестувания в Ротердам испански гражданин за възможни терористични връзки (ОБЗОР)"}
{"url": "http://www.focus-news.net/news/2017/08/24/2428586/the-irish-independent-tereza-mey-zayavi-che-velikobritaniya-shte-si-varne-kontrola-nad-zakonite-si-sled-brekzit.html", "text": "Британският премиер Тереза Мей заяви, че Великобритания ще „си върне контрол“ над законите си, след като бе обвинена, че отстъпва от позициите за скъсване на връзките с европейските съдилища, предава The Irish Independent .\r\nТереза Мей настоя, че е „абсолютно ясно“, че напускането на ЕС значи и напускане на властта на Европейския съд.\r\nКритици твърдят, че пуснатите от британското правителство документи предвиждат прекратяване на „директния“ контрол, но предвиждат продължаваща правна намеса от страна на Брюксел.\r\n„Ще можем да ковем отново собствените си закони“, заяви Тереза Мей.\r\n„Парламентът ще прави законите ни. Британските съдии ще интерпретират тези закони, а британският Върховен същ ще бъде съдник на тези закони“, подчерта министър-председателят на Обединеното кралство. Симеон Миланов", "date": "2017.08.24", "title": "The Irish Independent: Тереза Мей заяви, че Великобритания ще си върне контрола над законите си след Брекзит"}
{"url": "http://www.focus-news.net/news/2017/08/24/2428587/sport-sporting-lisabon-pobedi-styaua-bukuresht.html", "text": "Спортинг Лисабон се класира в групите на Шампионска лига. Спортинг победи Стяуа Букурещ с 5:1 в реванш, който се игра в Букурещ. Първият мач между двата отбора завърши без победител с резултат 0:0.", "date": "2017.08.24", "title": "Спорт: Спортинг Лисабон победи Стяуа Букурещ"}
{"url": "http://www.focus-news.net/news/2017/08/24/2428588/sport-livarpul-vliza-v-grupite-na-shampionska-liga-sled-pobeda-sreshtu-hofenhaym.html", "text": "Ливърпул се завръща в групите на Шампионска лига, след като победи Хофенхайм в плейофа. Англичаните спечелиха срещу Хофенхайм на гостуването си в Германия с 2:1, а тази вечер и като домакини с резултат 4:2 на „Анфийлд“. Последният път, когато Ливърпул бяха в групите на турнира, бе през сезон 2014/2015 г., когато гостуваха и в България за мач срещу Лудогорец. След загубата си, Хофенхайм продължава към групите на Лига Европа.", "date": "2017.08.24", "title": "Спорт: Ливърпул влиза в групите на Шампионска лига след победа срещу Хофенхайм"}
{"url": "http://www.focus-news.net/news/2017/08/24/2428589/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Това съобщиха от пресцентъра на Агенция „Пътна инфраструктура”. Забраната важи, както следва:\r\n1) за периода от 1 юни до 15 септември за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18.00 до 20.00 часа в посока София - Пловдив;\r\nв неделя от 16.00 до 20.00 часа в посока Бургас - София.\r\nАМ „Струма“:\r\nв събота от 10.00 до 14.00 часа в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16.00 до 20.00 часа в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17.00 до 20.00 часа\r\nв неделя от 16.00 до 20.00 часа\r\nза дните петък – от 17:00 часа до 20.00 и неделя – от 14.00 до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област София: Движение с повишено внимание от км 0+000 до км 5+000 и в двете посоки поради полагане на хоризонтална маркировка. Срок 25.08.2017 г.;\r\nобласт Бургас: от км 310+000 до км 359+000 в участъка Деветак-Ветрен – демонтаж и монтаж на ОСП /мантинели/ в двете посоки. Срок до 25.08.2017 г.; Карнобат-Ветрен от км 325+000 до км 359+000 – движение с повишено внимание, поради почистване на окопи и водостоци. Срок до 31.08.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. Срок 30.09.2017 г.; В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/.\r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.;\r\nобласт Шумен: от км 338+520 до км 362+600 Белокопитово-Каспичан посока Каспичан – стесняване на една от лентите за движение, поради ръчно и машинно косене и почистване на регули. Движение с повишено внимание. Срок до 28.08.2017 г.; от км 346+000 до км 362+600 Белокопитово-Шумен посока Шумен – движение с повишено внимание, поради монтаж на дъждоприемни шахти. Срок до 28.08.2017 г. област Варна: от км 375+800 до км 425+500 – стесняване на една от лентите за движение, поради ръчно и машинно косене. Движение с повишено внимание. Срок до 25.08.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: област Варна: от км 0+000 до км 2+000 – движение с повишено внимание, поради почистване на окопи. Срок до 25.08.2017 г.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Поради техническа профилактика на Дунав мост 2 при Видин-Калафат временно се спира трафика за всички превозни средства, преминаващи в двете посоки  на движение на 25.08.2017 г.  от 9.00 ч. до 10.15 ч.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: между отклонението за с. Бело поле и гр. Благоевград от км 357+000 до км 363+000 –  движението се извършва в лявата или дясната лента за движение, съгласно поставените пътни знаци, поради косене и изсичане на храсти и единични дървета. Срок до 25.08.2017 г.; между гр. Благоевград и Железница от км 367+000 до км 371+000 – движението се извършва в лявата или дясната лента за движение, съгласно поставените пътни знаци, поради косене на тревни площи и рязане на храсти. Срок в интервала от 6:30 до 15:00 часа до 25.08.2017 г.;област Враца: в гр. Враца (бул. „Васил Кънчов“) от км 143+164 до км 146+856 – полагане на напречна пътна маркировка. Стесняване на две от лентите за движение. Срок до 25.08.2017 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 11.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: от км 24+000 до км 51+000 Абланица-Сопот –движение с повишено внимание, поради полагане на хоризонтална маркировка. Срок до 25.08.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: на 26.08.2017 г. от 9:00 ч. до 22:00 ч. се ограничава движението в двете посоки за транзитно преминаващите МПС по път I-5/E-85 Габрово-Шипка /проход Шипка/, поради провеждане на национално честване на 140-та годишнина от Шипченската епопея. През прохода \"Шипка\" ще се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. Обходен маршрут: За местното движение и идващите от северозапад МПС се пренасочват по маршрута Габрово-гр. Трявна-с. Белица-с. Вонеща вода-Проход на Републиката /Хаинбоаз/ и обратно. Поставена е необходимата сигнализация. Срок само на 26.08.2017 г. в интервала от 9:00 ч. до 22:00 ч; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Перник: Радомир-Перник от км 75+600 до км 76+780 в района на кв. Бела вода – движението се осъществява двупосочно в платното посока Радомир-Перник, поради извършване на ремонт на пропадане на пътното платно в посока Перник-Радомир. Срок до 09.09.2017 г.; област Ямбол: от км 427+000 до км 428+200 /Лозенец-Венец/ – движение в една лента, поради ремонтни дейности по настилката. Срок до 25.08.2017 г.; област Бургас: от км 434+000 до км 440+000 Венец-Искра – движение с повишено внимание, поради почистване на опасни дървета. Срок до 24.08.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: от км 251+000 до км 252+000 /Веселиново-Могила/ – движение в една лента, поради ремонтни дейности по настилката. Срок до 25.08.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Варна-Златни пясъци от км 100+100 до км 90+800 – подмяна на увредена ОС, полагане на хоризонтална маркировка и почистване на пътното платно. Движение на МПС в изпреварващата лента. Срок до 25.08.2017г.;Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; Варна-Златни пясъци от км 100+100 до км 90+800 – движение в изпреварващата лента, поради подмяна на увредени мантинели. Срок до 25.08.2017 г. ; област Бургас: от км 168+100 до км 226+900 Обзор-Сарафово – движение с повишено внимание, поради почистване на пътното тяло. Срок до 31.08.2017 г.; Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; от км 185+000 до км 189+000 в участъка Баня-Сл. бряг – рязане на храсти. Срок до 25.08.2017 г.;въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 25.08.2017 г.;  (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 проход „Предел“-Разлог от км 21+400 до км 36+000 – движението се извършва в лявата или дясната лента за движение, съгласно поставените пътни знаци, поради косене и изсичане на храсти. Срок от 8.00 часа до 17:00 часа до 25.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението се извършва в лявата или дясната лента за движение. Срок до 25.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; път ІІІ-9004 Варна-Белослав-Разделна от км 0+000 до км 10+000 – рязане на храсти. Срок до 25.08.2017г.;ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 31.08.2017 г.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Борован-Алтимир от км 28+000 до км 44+000 – движение в една лента, поради полагане на хоризонтална маркировка. Срок до 24.08.2017 г.; път III-308 Средни рът-Караш от км 15+117 до км 24+000 – движение с повишено внимание, поради рязане на дървета и храсти. Срок до 30.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1301 Криводол-Галатин-Фурен от км 0+000 до км 23+000 – затворена е една от лентите за движение, поради рязане на храсти и частични ремонти на асфалтовата настилка. Срок до 30.08.2017 г.; път III-1302 Пудрия-Главаци от км 0+000 до км 2+700 – затворена е една от лентите за движение, поради частични ремонти на асфалтовата настилка. Срок до 30.08.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Стефаново-Добрич от км 37+964 до км 43+515 – движение с повишено внимание, поради частични ремонтни дейности на асфалтовата настилка. Срок до 30.08.2017 г.; път II-97 околовръстен път Добрич от км 0+898 до км 16+539 – движение с повишено внимание, поради частични ремонтни дейности на асфалтовата настилка. Срок до 30.08.2017 г.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г. ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът ІІ-35 Лешница-Троян от км 62+643 до км 72+000 – една от лентите за движение е стеснена, поради машинно косене по банкети. Срок от 24.08.2017 г. до 24.08.2017 г.; път ІІІ-3701 Ямна-Тетевен от км 22+300 до км 36+382 – една от лентите за движение е стеснена, поради косене и рязане на храсти. Срок от 25.08.2017 г. до 25.08.2017 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: \r\nПът IІI-162 Миланово-Горна Бела Речка от км 12+000 до км 17+000 – движение в една лента, поради частични ремонтни дейности на пътната настилка. Движението се регулира от сигналисти. Срок до 25.08.2017 г.път IІI-8105 Расово-Славотин – движение в една лента, поради извършване на частични ремонтни дейности по пътната настилка. Движението се регулира от сигналисти. Срок до 25.08.2017 г.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-606 Копривщица-Стрелча от км 24+500 до км 32+000 – ремонт на пътната настилка. Срок до 24.08.2017 г.ОПУ-Перник:\r\nВременно са въведени следните ограничения за движение на МПС:\r\nПът ІІ-63 Перник-Брезник-Стрезимировци (посока Перник-Брезник) от км 17+000 до км 18+000 – движение в едната лента, поради изсичане на храсти. Срок до 31.08.2017 г.; път ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.ОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-304 в с. Изгрев от км 3+400 до км 3+600 – попълване на банкети. Срок до 28.08.2017 г.; път III-3002 Българене-Божурлука от км 3+800 до км 17+100 – движение в една лента, поради попълване на банкети и оформяне на земни окопи. Срок до 25.08.2017 г.;ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.ОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът IІ-23 Русе-Червена вода  от км 0+030 до км 10+000 – движението се регулира от сигналисти, поради ремонтни дейности по асфалтовата настилка. Срок до 25.08.2017 г.; път ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.;  път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.;ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път II-21 Русе- Силистра в участъка Алдемир-Калипетрово – движение в една лента с повишено внимание, поради ремонт на дилатационни фуги на надлез при километър 110+900. Срок до 28.05.2018 г.ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Чепеларе-Смолян от км 87+000 до км 106+000 – движението да е с повишено внимание в свободната лента, съобразно създадената организация, поради изсичане на храсти и косене на тревни площи. Срок до 25.08.2017 г.; път ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът III-554 Раднево-Гълъбово при км 46+460 – частични ремонтни дейности. Срок до 31.08.2017 г.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-707 Недялско-Александрово от км 26+600 до км 36+100 – ремонтни дейности по настилката. Срок до 01.09.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.24", "title": "Актуална пътна обстановка"}
{"url": "http://www.focus-news.net/news/2017/08/24/2428591/predstoyashti-sabitiya-v-stranata-za-24-avgust-agentsiya-fokus.html", "text": "***\r\nПрезидентът на Френската република Еманюел Макрон пристига на посещение в България. На 25 август френският президент ще се срещне с българския държавен глава Румен Радев и министър-председателя Бойко Борисов. \r\n***\r\nОт 10.00 часа министърът на регионалното развитие и благоустройството Николай Нанков ще участва в церемония по официално откриване на новоизградена детска площадка в Годеч, намираща се на ул. „Тинтява“. От 10.30 часа министъра на регионалното развитие и благоустройството ще открие официално първия саниран блок в града по Националната програма за енергийна ефективност на многофамилните жилищни сгради - бл. 9АБ на ул. „Г. С. Раковски“. След това министър Николай Нанков ще инспектира  работата по реконструкция на водопроводната мрежа и частична рехабилитация на канализацията в града. Министър Нанков ще бъде придружаван от председателя на Парламентарната група на ГЕРБ и зам.-председател на партията Цветан Цветанов.\r\n***\r\nОт 10.00 часа в заседателна зала № 305 в Общината  ще се проведе първото заседание на Национална кръгла маса за реална политика за решаване на проблемите, свързани с циганския етнос. В заседанието ще вземат участие вицепремиера Валери Симеонов и омбудсманът Мая Манолова. \r\n***\r\nОт 12.00 часа на ул. „Дружба“ № 34а министърът на вътрешните работи Валентин Радев и главният секретар на МВР Младен Маринов ще открият новосъздадената приемна на Районно управление „Полиция“ - Асеновград в квартал „Лозница“. \r\n***\r\nОт 11.00 часа в зала „Алеко“ на хотел „Хилтън“ ще се състои пресконференция на тема „Цанковите камъни на енергетиката - изходът за България“. \r\n***\r\nОт 11.00 до 19.00 часа пред „Министерство на земеделието и храните“ сдружение „Български вегански съюз“ ще излезе на протест. От сдружението искат преустановяване дейността на всички ферми за отглеждане на животни заради кожата им в България.\r\n***\r\nОт 18.30 часа край Паметника на Опълченците в София (срещу храм-паметник \"Александър Невски\") БСП - София и фондация \"Героите на България\" организират тържествено честване на 140 години от Шипченската епопея. Речи ще произнесат вицепрезидентът Илияна Йотова и председателят на групата на БСП в СОС и лидер на столичните социалисти Калоян Паргов.\r\n***\r\nОт 19.30 часа в Дома на киното ще бъде представен филма „Мисия спасител“, след което ще има презентация, свързана с действията на националните екипи за работа при бедствия, аварии и катастрофи  към Български Червен кръст.\r\n***\r\nЗа втора година ваканционно селище „Албена“ организира „Закуска с шампиони“. Срещата ще се състои от 10.00 часа в Бийч бар „Ганвие\".\r\n***\r\nОт 10.00 часа в зала №5 на Община Благоевград ще се проведе лекция под надслов „Първи грижи за новороденото“, с подтема „Кърменето“.- \r\n***\r\nОт 11.00 часа на площад „Тройката“ bермери от цялата страна ще представят екологично чистата си продукция.\r\n***\r\nОт 18.00 часа на ул. „Търговска“ ще бъде официално открит украински културен център – „Український дім“.\r\n***\r\nОт 10.30 часа в пресклуба на БТА ще се състои пресконференция на Бюрото по труда. \r\n***\r\nОт 18.00 часа в галерия „Янко Маринов“ ще се проведе Откриване на изложба с карикатури и шаржове на Борис Димовски. \r\n***\r\nОт 20.00 часа на Сцена „Арт лято“, парк „Асеневци“ ще бъде открита фотографската  изложба „Из портфолиото на Генчо Петков“. \r\n***\r\nОт 21.00 часа в Летен театър, парк „Марно поле“ ще се проведе QUEEN TRIBUTE CONCERT – Шоуто продължава, концерт на рок-група, солисти и оркестър на Държавна опера – Стара Загора.\r\n***\r\nОт 19.00 часа в читалището в Баня започват тържествата по повод 15 години от обявяването на населеното място за град. \r\n***\r\nОт 17.30 часа в Мултимедийната зала на Младежкия дом ще бъдат представени фотоси от пътуващия фотопленер „Странджа“ 2017. \r\n***\r\nОт 10.30 часа в заседателна зала на Общината ще се проведе пресконференция във връзка със строително-монтажните дейности за енергийно обновление на сградата на общинската администрация.\r\n***\r\nОт 11.00 часа в голямата заседателна зала на Областна администрация Монтана областният управител Росен Белчев ще награди двама доброволци, участвали в гасенето на пожара в село Мартиново, на 5 август 2017 г., и шестима служители  на ОД на МВР – Монтана за успешна акция по  задържане  на четирима участници в телефонни измами. \r\n***\r\nОт 10.00 до 12.30 часа в Детски отдел на библиотека „Родина“ ще се състоят групови игри за запознаване и общуване. \r\n***\r\nОт 17.30 часа в Общинска зала „П. Р. Славейков“ ще проведе публично обсъждане във връзка с намеренията за поемане на дългосрочен дълг в размер до 6.56 млн. лева за финансиране на текущи ремонти и мостово финансиране на проекти по ОП „Региони в растеж“ през 2017 година.", "date": "2017.08.24", "title": "Предстоящи събития в страната за 24 август (Агенция „Фокус“)"}
{"url": "http://www.focus-news.net/news/2017/08/24/2428592/reuters-kitay-zayavi-che-sasht-tryabva-da-uvazhavat-suvereniteta-i-pritesneniyata-za-sigurnostta-na-pakistan.html", "text": "САЩ трябва да ценят ролята на Пакистан в Афганистан и да уважат притесненията му за сигурността, заяви китайският външен министър Ван И, цитиран от Reuters . \r\nПървият дипломат на Китай заяви това по време на телефонен разговор с държавния секретар на САЩ Рекс Тилърсън.\r\nМинистерството на външните работи на Китай защити съюзниците си от Пакистан по-рано тази седмица, след като президентът Доналд Тръмп заяви, че САЩ не могат да остават безучастни към факта, че на пакистанска територия има ислямисти.\r\nАмериканският президент настоя правителствата на Афганистан, Пакистан, Индия и страната от НАТО да се ангажират с разрешаването на тлеещия от 16-години конфликт. \r\nКитайският външен министър заяви на Рекс Тилърсън, че Китай е готов да си сътрудничи със САЩ за Афганистан. Китайската страна има готовност за съвместни усилия за реализирането на мира и стабилността в региона.\r\n„Трябва да ценим ролята на Пакистан в афганистанския въпрос, както и да уважаваме суверенитета и разумните притеснения за сигурността, които пакистанската страна има“, заяви Ван И. Симеон Миланов", "date": "2017.08.24", "title": "Reuters: Китай заяви, че САЩ трябва да уважават суверенитета и притесненията за сигурността на Пакистан"}
{"url": "http://www.focus-news.net/news/2017/08/24/2428593/nimh-sutrinta-shte-e-hladno-no-prez-denya-shte-se-zatopli-i-maksimalnite-temperaturi-shte-sa-mezhdu-25-i-30.html", "text": "Днес ще бъде слънчево. Сутринта ще е хладно, в котловинните полета температурите ще са малко под 10°. През деня ще се затопли и максималните температури ще са между 25° и 30°. В София – около 25°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Анна Дякова. Атмосферното налягане е по-високо от средното за месеца, ще продължи да се повишава.\r\nПо Черноморието ще бъде слънчево. Ще духа бриз. Максималните температури ще са 25° – 28°. Температурата на морската вода е 24° – 25°. Вълнението на морето ще е около 2 бала.\r\nНад планините ще бъде слънчево. Ще духа умерен и силен вятър от север-северозапад. Максималната температура на височина 1200 метра ще бъде около 18°, на 2000 метра – около 12°.", "date": "2017.08.24", "title": "НИМХ: Сутринта ще е хладно, но през деня ще се затопли и максималните температури ще са между 25° и 30°"}
{"url": "http://www.focus-news.net/news/2017/08/24/2428594/cnn-islyamska-darzhavazaplashi-che-shte-ima-oshte-napadeniya-v-ispaniya.html", "text": "„Ислямска държава“ похвали терористичния атентат в Барселона и призова за още нападения в Испания, предава CNN. В пропагандно видео „Ислямска държава“ описа нападателите от Барселона като „наши братя“. Същевременно групировката заплаши „испанските християни“, обещавайки, че ще върне Испания към „земята на халифата“.\r\nПо-рано агенция „Фокус“ припомни, че терористичната клетка в Барселона е планирала по-мащабни и големи нападения. Това признаха двама от обвиняемите по делото за двойния атентат в Барселона и Камбрилс.  Симеон Миланов", "date": "2017.08.24", "title": "CNN: „Ислямска държава“заплаши, че ще има още нападения в Испания"}
{"url": "http://www.focus-news.net/news/2017/08/24/2428595/prezidentat-na-frenskata-republika-emanyuel-makron-pristiga-v-balgariya.html", "text": "Президентът на Френската Република Еманюел Макрон пристига днес в България, съобщиха от правителствената информационна служба. Утре държавният глава Румен Радев и министър-председателят Бойко Борисов ще проведат разговори с Еманюел Макрон в двореца „Евксиноград“ във Варна. Президентът Макрон и неговата съпруга Брижит Макрон ще бъдат на посещение в страната по съвместна покана на президента Радев и премиера Борисов.\r\nПерспективите за развитие на двустранните отношения между България и Франция, двустранното икономическо, инвестиционно и културно сътрудничество, охраната на външните граници на Европейския съюз, както и идеите за бъдещето на Европа, ще бъдат сред акцентите на срещите на френския президент в България. Във фокуса на разговорите ще бъдат също така заложените в програмата на Българското председателство на Съвета на ЕС приоритети, европейската перспектива на Западните Балкани и присъединяването на страната ни към Шенген и към Организацията за икономическо сътрудничество и развитие (ОИСР).\r\nЦеремонията по посрещането на президента на Френската република е от 10.00 часа пред двореца „Евксиноград“, като след нея ще се състои официалната снимка на двамата президенти и техните съпруги.\r\nСлед церемонията президентите Радев и Макрон ще проведат среща „на четири очи“ и ще ръководят пленарните разговори между официалните делегации на двете президентски институции. В 11.15 часа двамата президенти ще дадат съвместна пресконференция за медиите. \r\nОт 11.35 часа е срещата на „четири очи“ между министър-председателя Бойко Борисов и президента Макрон, която ще бъде последвана от пленарни разговори. От българска страна в тях ще участват вицепремиерите Екатерина Захариева, Томислав Дончев и Красимир Каракачанов, както и министър Владислав Горанов. Пресконференцията на премиера Борисов и президента Макрон е от 12.45 часа.\r\nВ късния следобед министър-председателят Бойко Борисов и френският му гост ще посетят Центъра с навигационни симулатори във Висшето военноморско училище „Н. Й. Вапцаров“ във Варна.", "date": "2017.08.24", "title": "Президентът на Френската Република Еманюел Макрон пристига в България"}
{"url": "http://www.focus-news.net/news/2017/08/24/2428596/yambol-45-km-opashka-ot-tovarni-avtomobili-se-e-obrazuvala-na-gkpp-lesovo-na-izhod-ot-stranata.html", "text": "На българо-турската граница трафикът е интензивен на ГКПП „Капитан Андреево” – има образувала се колона от около 2 км от товарни автомобили, а на ГКПП „Лесово” колоната е около 4,5 км на изход от страната. Това съобщиха от пресцентъра на ГД „Гранична полиция”. \r\nНа българо-румънската граница на ГКПП „Дунав Мост” – Русе има образувала се колона от около 2,5 км от товарни автомобили, на ГКПП „Дунав мост” – Видин има образувала колона от около 1 км на изход от страната за товарни автомобили.\r\nНа границата ни със Сърбия, Македония и Гърция трафикът е нормален на всички ГКПП.\r\nФериботът Оряхово – Бекет работи само в светлата част от деня поради ниско ниво на река Дунав.", "date": "2017.08.24", "title": "Ямбол: 4,5 км опашка от товарни автомобили се е образувала на ГКПП „Лесово” на изход от страната"}
{"url": "http://www.focus-news.net/news/2017/08/24/2428597/tass-severna-koreya-zayavi-che-voennite-ucheniya-na-sasht-i-yuzhna-koreya-sa-igra-s-oganya.html", "text": "Северна Корея осъди съвместните командно-щабни учения на Южна Корея и САЩ под названието „Ulchi – Freedom Guardina’’, предава ТАСС. Режимът в Пхенян обеща да даде мощен отговор на „враждебните действия“.\r\n„Ще дадем мощен отговор на всяко враждебно действие. Действията на САЩ и Южна Корея са игра с огъня. Те седят на буре с ядрен барут“, заявиха по държавната телевизия на Северна Корея.\r\nСевернокорейските медии заявиха, че американско-южнокорейските учния „наливат масло в огъния“ и изострят напрегнатата обстановка на Корейския полуостров. Президентът на Южна Корея Мун Дже-ин подчерта, че ученията имат отбранителен характер. Симеон Миланов", "date": "2017.08.24", "title": "ТАСС: Северна Корея заяви, че военните учения на САЩ и Южна Корея са „игра с огъня“"}
{"url": "http://www.focus-news.net/news/2017/08/24/2428598/vitseprezidentat-iliyana-yotova-shte-uchastva-v-chestvaneto-na-140-godini-ot-shipchenskata-epopeya.html", "text": "Вицепрезидентът Илияна Йотова ще присъства на отбелязването на 140 години от епичните боеве на връх Шипка пред паметника на Опълченците в София. Това съобщиха от прессекретариата на държавния глава.", "date": "2017.08.24", "title": "Вицепрезидентът Илияна Йотова ще участва в честването на 140 години от Шипченската епопея"}
{"url": "http://www.focus-news.net/news/2017/08/24/2428599/the-independent-savetnichkata-na-donald-tramp-po-duhovnite-vaprosi-zayavi-che-opozitsiyata-sreshtu-nego-e-borba-sreshtu-bozhiyata-raka.html", "text": "Един от основните духовни съветници на Доналд Тръмп заяви, че президентът е като „крал“, облечен във власт от Бог, предава The Independent.\r\n„Независимо дали хората го харесват или не, Тръмп бе въздигнат от Бог, защото Бог твърди, че Той вдига и поставя на всеки имащ власт. Ако Бог въздигне един крал, само Той може да го сваля. Поради това, ако се биете срещу плановете на Бог, вие се биете срещу Божията ръка“, заяви телевангелистката Паула Уайт, която е близък приятел и съветник  по духовните въпроси на Доналд Тръмп. Симеон Миланов", "date": "2017.08.24", "title": "The Independent: Съветничката на Доналд Тръмп по духовните въпроси заяви, че опозицията срещу него е „борба срещу Божията ръка“"}
{"url": "http://www.focus-news.net/news/2017/08/24/2428600/afp-sotsiologicheskite-prouchvaniya-i-anketite-pokazvat-che-angela-merkel-shte-poluchi-nov-mandat.html", "text": "Един месец преди изборите в Германия, Ангела Меркел продължава да има най-големи шансове за победа, предава AFP. \r\n„Меркел или Меркел, нима това е единственият избор на Германия?“, попитаха в най-популярното неделно токшоу на Германия, след като анкетите и проучванията показват, че християндемократите водят с голяма преднина пред ГСДП.\r\nИзданието Die Welt, цитирано от AFP пише, че дори след 12 години власт на канцлера Меркел, германската нация няма желание за промяна.\r\n„Нещата вървят твърде добре за германците, та да развият те някакво дълбоко недоволство към правителството“, пише изданието.\r\nЕксперти твърдят, че обещанията на Мартин Шулц за повече равенство в доходите и инвестиции в образованието и инфраструктурата, не могат да повлияят на избирателите в момент, в който германската икономика е стабилна, а безработицата рекордно ниска.\r\nПоследните проучвания показват, че ХДС и ХСС имат подкрепата на 38-40 % от германските граждани, докато социалдемократите на едва 22-25 %.  Симеон Миланов", "date": "2017.08.24", "title": "AFP: Социологическите проучвания и анкетите показват, че Ангела Меркел ще получи нов мандат"}
{"url": "http://www.focus-news.net/news/2017/08/24/2428601/ministar-nikolay-nankov-shte-poseti-grad-godech.html", "text": "Министърът на регионалното развитие и благоустройството Николай Нанков ще посети град Годеч, съобщиха от пресцентъра на МРРБ. \r\nВ 10.00 часа министър Нанков ще участва в церемония по официално откриване на новоизградена детска площадка в града, намираща се на ул. „Тинтява“. \r\nОт 10.30 часа министъра на регионалното развитие и благоустройството ще открие официално първия саниран блок в града по Националната програма за енергийна ефективност на многофамилните жилищни сгради. Блокът се намира на ул. „Г. С. Раковски“, бл. 9АБ. За обновяването му са изразходени малко над 820 хил.лв. от програмата. \r\nСлед това министър Николай Нанков ще инспектира работата по реконструкция на водопроводната мрежа и частична рехабилитация на канализацията в града. Мащабният проект се финансира от Министерството на регионалното развитие и благоустройството.", "date": "2017.08.24", "title": "Министър Николай Нанков ще посети град Годеч"}
{"url": "http://www.focus-news.net/news/2017/08/24/2428602/ministar-valentin-radev-shte-otkrie-novosazdadenata-priemna-na-rayonna-upravlenie-politsiya-asenovgrad-v-kvartal-loznitsa.html", "text": "Министър Валентин Радев ще открие новосъздадената приемна на Районна управление „Полиция” – Асеновград в квартал „Лозница“ от 12.00 часа на ул. „Дружба“ № 34а, съобщиха от пресцентъра на МВР. Новата приемна е част от трайните мерки за повишаване на обществения ред и сигурност и гарантиране спокойствието на гражданите. В нея денонощно ще дежурят трима полицейски служители от Районна управление „Полиция” – Асеновград. За реализирането на проекта бяха вложени 27 000 лева. В най-скоро време приемната ще попада и в обсега на системата за видеонаблюдение на Асеновград.", "date": "2017.08.24", "title": "Министър Валентин Радев ще открие новосъздадената приемна на Районна управление „Полиция” – Асеновград в квартал „Лозница“"}
{"url": "http://www.focus-news.net/news/2017/08/24/2428603/denyat-24-avgust-v-balgarskata-istoriya.html", "text": "На тази дата през 1894 г. - Стефан Стамболов е арестуван за оскърбление на княза в интервю за в. \"Франкфуртер цайтунг\" от 2 август. Впоследствие е освободен под гаранция. \r\nПрез 1915 г. в гр. Плес (Австро-Унгария) се сключват българо-германски договор и тайна спогодба, допълнена с военна конвенция между Германия, Австро-Унгария и България. Същия ден, но в София е подписан българо-турски протокол в София за поправка на границата. \r\n2015 г.\r\nПрезидентът на Република България Росен Плевнелиев присъжда орден „Стара планина“ първа степен на проф. д-р Илия Ватев „за изключително големите му заслуги за развитието на българската и световната наука в областта на медицината“.\r\n2007 г. \r\nНа този ден Петър Райчев поставя световен рекорд за преплуване на протока Ла Манш.\r\nСтойчев тръгва в 12,00 часа българско време от \"Шекспир Бийч\" в Дувър в посока към френския бряг Кап Брюне. Той е първият, преплувал протока за време под 7 часа. Стойчев преплува разстоянието за 6:57.50 часа, подобрявайки досегашния рекорд - 7:03.50 часа, поставен през 2005 г. от Кристоф Вандрач (Германия).\r\n1969 г.\r\nОткрива се черноморският туристически комплекс Албена.\r\nКурортен комплекс Албена е разположен на българското черноморско крайбрежие, в непосредствена близост до природен резерват Балтата. Днес комплексът разполага с 16 000 легла, разположени в 43 хотела и 5 вилни селища, над 100 заведения за хранене и развлечение, Балнеологичен и здравен център, Конгресен и бизнес център, заседателни зали, 8 футболни стадиони, закрита спортна зала, разнообразие от водни спортове, 17 тенис корта, съоръжения за отдих и забавления за възрастни и деца.\r\n1968 г.\r\nВ периода 19 - 24 август се състои съдебен процес срещу ръководителите на създадената през 1966 г. нелегална организация, наречена \"Марксистко-ленинска българска комунистическа партия (нелегална)\": Михаил Докторов, Иван Младенов, Стоян Куцаров, Найден Найденов, Дончо Й. Дончев, поставили си за цел \"да продължат делото на Горуня\" за борба срещу Тодор Живков. Присъдите са от 5 до 10 г. затвор при \"усилен строг режим\".\r\n1946 г.\r\nВ периода 17 – 24 август се състои съдебен процес срещу Вътрешната македонска революционна организация (ВМРО) с 22-ма обвиняеми - бивши дейци и симпатизанти на ВМРО, съдени \"за образуване на терористични групи за събаряне на властта\". Двама от тях са осъдени на смърт.\r\n1944 г.\r\nБългарското правителство издава Нареждане на германските войски да напуснат българската територия. От 25 август започва насилствено обезоръжаване на немските войски на българска територия и на места се стига до въоръжени сблъсъци. До 7 септември са обезоръжени около 15 000 германски войници. България обявява \"пълен неутралитет\", но не излиза от Тристранния пакт.\r\nБългария се намесва във Втората световна война след подписването на Тристранния пакт на 1 март 1941 г. и остава съюзник на страните от хитлеристката Ос. България обаче не участва в никакви военни операции на съюзниците си. Под натиска на Оста на 13 декември 1941 г. тя е заставена да обяви война на САЩ и Англия, но отново не се ангажира с преки военни действия. За разлика от другите сателити на Германия, като Унгария и Румъния, България не изпраща свои войски на Източния фронт. Независимо от тази позиция не е пощадена от държавите от антихитлеристката коалиция. В края на 1943 г. и началото на 1944 г. София и други градове са подложени неколкократно на бомбардировки от авиацията на САЩ и Англия. На 5 септември 1944 г. последва обявяване на война и от страна на СССР. На 8 септември части на Червената армия прекосяват от север българската граница. Тяхното присъствие улеснява правителствената промяна в страната, извършена на 9 септември 1944 г. Съставено е правителство на Отечествения фронт, което предприема незабавни мерки за действията срещу хитлеристка Германия, след като на 8 септември 1944 г. кабинетът на К. Муравиев й обявява война. По силата на Крайовския договор 1944 г. Югославия дава съгласието си за преминаване на части от българската войска през нейна територия като съставни части на Червената армия. България участва със свои войскови части в окончателния разгром на хитлеристка Германия през есента на 1944 г. и пролетта на 1945 г. Благодарение на това тя избягва надвисналата над нея опасност от нова национална катастрофа. Жертвите, които дава страната ни са повече от 32 000 души, но противниците на Германия не признават България за свой съюзник. Мирният договор между нея и държавите победителки във Втората световна война е сключен на 10 февруари 1947 г. в Париж.\r\nВъв Втората световна война участват 61 държави, което е 80% от населението на Земята. Военни действия се водят на териториите на 40 от държавите, на морски и океански театри. Воюващи страни са Германия, Италия, Япония, Унгария, Финландия, Румъния, България, Хърватска и Испания срещу Англия, Франция, СССР, САЩ, Полша, Чехословакия и др.\r\n1944 г.\r\nНа 22 и 24 август се състоят заседания на германската Главна квартира, на които, Хитлер се изказва за организиране на \"вътрешен преврат\" в България.\r\n1915 г.\r\nВ гр. Плес (Австро-Унгария) се сключват българо-германски договор и тайна спогодба, допълнена с военна конвенция между Германия, Австро-Унгария и България.\r\nСъгласно тези документи България поема задължението да се намеси в Първата световна война, като в замяна й се предоставят земите, отнети й от съседните балкански държави след поражението й в Междусъюзническата война (1913 г.). Със сключената военната конвенция цар Фердинанд I и правителството на д-р В. Радославов въвличат България в Първата световна война (1914-1918 г.) на страната на държавите от германо-австрийския блок. Конвенцията определя сроковете за нападение срещу Сърбия, а така също и военните контингенти, които всяка от трите договарящи се държави трябва да предостави за готвената акция. По силата на спогодбата българските въоръжени сили се поставят под командата на германския Генерален щаб. В съгласие с нея на 1 октомври 1915 г. България започва военни действия против Сърбия. На 24 август същата година се сключва и тайна военна конвенция между министър-председателя д-р В. Радославов и германския пълномощен министър Г. Михаелес, с която се определят териториите, които Германия се съгласява да предостави на България в Поморавието, Македония и Добруджа, а също и размерът на заема, който Германия и Австро-Унгария ще й отпуснат. Военната конвенция е обезсилена след поражението на Централния съюз в Първата световна война през есента на 1918 г. Тя става причина за продължителното участие на България в световния конфликт, в резултат на което последва и нейната втора национална катастрофа.\r\n1915 г.\r\nПодписан е българо-турски протокол в София за поправка на границата. Турция предава около 2500 кв. км по западния бряг на р. Марица, през които преминава ЖП линията от вътрешността за единственото българско пристанище на Егейско море - Дедеагач (днес Александруполис).\r\n1894 г.\r\nСтефан Стамболов е арестуван за оскърбление на княза в интервю за в. \"Франкфуртер цайтунг\" от 2 август. Впоследствие е освободен под гаранция.\r\n1877 г.\r\nВ хода на Руско-турската война, частите на Сюлейман паша предприемат нови атаки към позициите на опълченците на Шипка. Атаките са отбити.\r\n1826 г.\r\nОсманският диван издава разпореждане, с което временно забранява износа на вълна от Северна България. Решението е продиктувано от желанието на турското правителство да си осигури нужните количества суровина за производството на шаяк, необходим за направа на облеклото за редовната армия.\r\n1185 г.\r\nСицилиански нормани нападат и превземат Солун. Градът е подложен на пълно разорение, голяма част от жителите му са избити, а хиляди са пленени. Събитието се тълкува като доказателство, че небесният защитник на града св. Димитър Солунски е оттеглил своето покровителство. Слухът се разпространява бързо. Според не много ясни сведения, бягайки от разорения Солун, един българин спасява чудотворната икона на светеца и я донася в Търново. Обяснението е, че св. Димитър Чудотворец е избрал Търново за свой богохраним град и е станал покровител на българите. Болярите Асен и Петър изграждат храм на светеца.На тази дата умират:\r\n1966 г.\r\nУмира художникът Борис Ангелушев. Роден е на 25 октомври 1902 г. в Пловдив. Учи в Художествената академия в Берлин и Швейцария. До 1935 г. работи в Германия. Твори в областта на приложната графика, карикатурата, политическия плакат, живописта. Родоначалник е на съвременното книгооформяне в България. Негови творби се намират в НХГ - София и в частни сбирки.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.24", "title": "Денят 24 август в българската история"}
{"url": "http://www.focus-news.net/news/2017/08/24/2428604/sofiya-vavedena-e-vremenna-organizatsiya-na-dvizhenieto-za-remont-na-bul-asen-yordanov.html", "text": "Въведена е временна организация на движението за ремонт на бул. „Асен Йорданов“, съобщиха от пресцентъра на Столична община. До 19.00 часа днес се забранява влизането на пътни превозни средства по бул. „Асен Йорданов“ между кръговото кръстовище на площад на Авиацията и бул. „Шипченски проход“. \r\nЗа същия период се променят маршрутите на автобусни линии №№ 1, 3, 5 и 6 като в посока кв. „Гео Милев“  се движат по бул. „Цариградско шосе“, по бул. „Христофор Колумб“, по бул. „Христофор Колумб“, по проф. „Цветан Лазаров“, бул. „Асен Йорданов“, бул. „Шипченски проход“ и по маршрутите си до ж.к. „Гео Милев“. В посока селата – обръщалото в ж.к. „Гео Милев“ по бул. „Шипченски проход“, по бул. „Асен Йорданов“, по бул. „Проф. Цв. Лазаров“, по бул. „Христофор Колумб“, по южното локално пътно платно на бул. „Цариградско шосе“, по бул. „Йерусалим“, по бул. „Цариградско шосе“ и по маршрута си. Автобусите ще спират на всички съществуващи спирки в променения учасък от маршрута. \r\nПроменя се и маршрута на тролейбусна линия № 4 – линията се скъсява от ж.к. „Хаджи Димитър“ до площад на Авиацията. \r\nТролейбусна линия №11 – ще се движат от площад Сточна гара до площад на Авиацията и от депо „Искър“ до ж.к. „Дружба 2“. В посока депо „Искър“ – от обръщалото в ж.к. „Дружба“ по маршрута на тролейбусна линия №4 до бул. „Христофор Колумб“, по бул. „Кап. Димитър Списаревски“ и по маршрута на тролей 11 до депо „Искър“. В посока ж.к. „Дружба 2“ – от депо „Искър“ по маршрута на тролейбусна линия №11 до спирка „бл.98 ж.к. Дружба 1“ на ул. „Кап. Димитър Списаревски“, бул. „Проф. Цветан Лазаров“, по маршрута на тролейбус №4 до обръщалото в ж.к. „Дружба 2“. \r\nТролейбусите ще спират на всички съществуващи спирки в променения маршрут.", "date": "2017.08.24", "title": "София: Въведена е временна организация на движението за ремонт на бул. „Асен Йорданов“"}
{"url": "http://www.focus-news.net/news/2017/08/24/2428605/the-times-of-israel-sasht-othvarliha-vazmozhnostta-da-vazpriemat-zhelanoto-ot-palestintsite-reshenie-na-konflikta-s-izrael-na-printsipa-za-dve-darzhavi.html", "text": "Ангажирането с решението на израелско-палестинския конфликт на принципа за две държави, би било пристрастие от страна на САЩ, заяви говорителят на Държавния департамент Хедър Науерт, цитирана от The Times of Israel.\r\nТова се случва, след като високопоставена американска делегация пристигна в Близкия изток, за да се опита да насърчи преговорите за мирно споразумение.\r\n„Няма да казваме какъв би трябвало да бъде изходът. Трябва да е работещ и за двете страни. Това е най-добрият възглед, който не показва пристрастие към нито една от двете страни над другата“, заяви Хедър Науерт.\r\nКоментарът й дойде, след като палестинците заявиха, че няма да има мир, докато САЩ не възприемат принципа за разрешаване на конфликта чрез две държави – израелска и палестинска. Симеон Миланов", "date": "2017.08.24", "title": "The Times of Israel: САЩ отхвърлиха възможността да възприемат желаното от палестинците решение на конфликта с Израел на принципа за две държави"}
{"url": "http://www.focus-news.net/news/2017/08/24/2428606/pregled-na-osnovnite-temi-v-dobrudzhanskiya-pechat.html", "text": "„Американска фирма за транспортни технологии проявява интерес към Добрич“, съобщава на първа страница вестник „Добруджанска трибуна“. По инициатива на Посолството на САЩ в България се е провела среща между кмета на град Добрич Йордан Йорданов и представител за България на фирма „Ломини“ ООД Стоян Стоянов. В писмо до Община град Добрич Мария Галиндо, търговско аташе при Посолството на САЩ в България е споделила, че би се радвала да види повече американски фирми да си партнират с български такива, както и с местното самоуправление. В тази връзка е предложила на вниманието на Община град Добрич фирма „Ломини“ ООД. Ще бъдат въведени експериментално в Добрич електронни дневници в училища, съобщава изданието. Това ще се случи в две средни училища – „Св. Климент Охридски“ и „Любен Каравелов“, едно основно – „Стефан Караджа“ и в Спортното училище „Г.С. Раковски“. Електронните дневници дават по-лесен достъп до информация за директори, учители, ученици и родители. Училищата са получили учебници за първи, трети, четвърти, пети и седми клас. Музиканти, художници и много настроение обещават организаторите на Тюленово арт фест това лято, съобщава всекидневникът. Фестивалът започва днес, официалното откриване е в 19.00 часа. Ще продължи до 26 август с разнообразна програма. „Плодородието на Добруджа се дължи на полезащитните пояси“, четем в рубриката „Новини“. В момента тези пояси са около 65 000 дка. Защитават 3 млн. дка земи. Наличието на тези пояси увеличава производството в региона с 20%-30%. Ефектът от тях е защита от вятъра, от там задържане на снега и намаляване на ветровата ерозия, задържане на влагата в почвата и също предпазване на пътищата от снегонавяване.", "date": "2017.08.24", "title": "Преглед на основните теми в добруджанския печат"}
{"url": "http://www.focus-news.net/news/2017/08/24/2428607/reuters-vietnam-prizova-za-edinstvo-na-yugoiztochna-aziya-pri-narastvashtoto-naprezhenie-okolo-yuzhnokitaysko-more.html", "text": "Най-силният лидер на Виетнам призова за единство Югоизточна Азия във време, в което страната изглежда изолирана в отхвърлянето си на китайските претенции към Южнокитайско море, предава Reuters .\r\nНа първата визита на виетнамски комунистически лидер в Индонезия, Нгуен Пху Тонг заяви, че АСЕАН трябва да бъде единна при разрешаването на териториалните спорове.\r\n„Не позволявайте на АСЕАН да стане част играта между големите сили“, заяви той. Симеон Миланов", "date": "2017.08.24", "title": "Reuters: Виетнам призова за единство на Югоизточна Азия при нарастващото напрежение около Южнокитайско море"}
{"url": "http://www.focus-news.net/news/2017/08/24/2428608/veliko-tarnovo-vavedena-e-vremenna-organizatsiya-na-dvizhenieto-vav-vrazka-s-polagane-na-horizontalna-markirovka-po-glavnata-ulitsa-vasil-levski.html", "text": "Започна полагането на хоризонтална пътна маркировка по главната улица „Васил Левски“ във Велико Търново, съобщиха от пресцентъра на Общината. Нанесени ще бъдат осевите линии на платната и лентите за движение, указателните стрелки за посоките, локациите за спиране на автобусите от обществения транспорт. \r\nДокато траят дейностите и във връзка с правилата за безопасност на движение улица „Васил Левски“ ще бъде затворена за движение. Временната организация ще е в сила днес и утре от 07.00 до 17.00 часа. Пропускани ще бъдат единствено автобусите, изпълняващи редовни разписания по обществените линии. При необходимост и по преценка на органите на МВР, последните могат да ограничат или спрат движението и извън посочените времеви периоди.\r\nЗоните за паркиране и престой също следва да бъдат освободени от автомобили, докато трае временната организация.\r\nУлица „Васил Левски“ бе цялостно преасфалтирана в началото на месеца. Положена бе нова настилка с обща площ над 5900 кв. м.", "date": "2017.08.24", "title": "Велико Търново: Въведена е временна организация на движението във връзка с полагане на хоризонтална маркировка по главната улица „Васил Левски“"}
{"url": "http://www.focus-news.net/news/2017/08/24/2428609/predsedatelyat-na-pg-na-gerb-tsvetan-tsvetanov-shte-poseti-godech.html", "text": "Председателят на Парламентарната група на ГЕРБ и зам.-председател на партията Цветан Цветанов ще посети град Годеч. Заедно с него ще бъдат министърът на регионалното развитие и благоустройството Николай Нанков и кметът на Годеч Радослав Асенов. Това съобщиха от пресцентъра на ПП ГЕРБ.\r\nВ 10:00 часа Цветанов и Нанков ще открият нова детска площадка, намираща се на ул. „Тинтява“ (до сградата на ВиК-Годеч).\r\nВ 10:30 часа зам.-председателят на ГЕРБ и регионалният министър ще открият първия саниран блок по Националната програма за енергийна ефективност на многофамилни жилищни сгради в община Годеч, намиращ се на улица „Г.С. Раковски“.\r\nЦветан Цветанов и Николай Нанков ще се запознаят и с работата по изпълнението на проект за реконструкция на водопроводната мрежа и частична рехабилитация на канализацията на града, който е изцяло финансиран със средства от МРРБ.", "date": "2017.08.24", "title": "Председателят на ПГ на ГЕРБ Цветан Цветанов ще посети Годеч"}
{"url": "http://www.focus-news.net/news/2017/08/24/2428610/predstoyashti-mezhdunarodni-sabitiya-za-24-avgust-agentsiya-fokus.html", "text": "Продължава разследването на нападенията в Испания, след като властите откриха, че терористичната клетка е планирала по-мащабна атака. \r\n*** Министърът на отбраната на САЩ Джим Матис ще посети Украйна. \r\n***  Френският президент Еманюел Макрон ще се срещне с румънските лидери по време на обиколката си в няколко държави от Източна и Централна Европа. \r\n***  Оцелелите след земетресението в италианския региона Аматриче ще проведат церемония в памет на загиналите 299 души, една година след бедствието. \r\n***  Генералният секретар на НАТО Йенс Столтенберг ще разговаря с полския президент Анджей Дуда. \r\n*** Президентът на Германия Франк-Валтер Щайнмайер и държавният глава на Литва Далия Грибаускайте ще посетят воден от Германия батальон на НАТО, като част от усилията на Алианса заради увеличеното напрежение с Русия. \r\n***", "date": "2017.08.24", "title": "Предстоящи международни събития за 24 август (Агенция \"Фокус\")"}
{"url": "http://www.focus-news.net/news/2017/08/24/2428611/dnes-izticha-srokat-za-podavane-na-oferti-za-razrabotvane-na-sayta-na-balgarskoto-predsedatelstvo-na-saveta-na-es.html", "text": "Днес изтича срокът за подаване на оферти за разработване на сайта на Българското председателство на Съвета на ЕС. Това съобщиха от пресцентъра на Министерство за Българското председателство на Съвета на ЕС 2018 (МБПСЕС 2018). Оферти за разработване на сайта на председателството се събират до 17.30 часа днес. Подробности за процедурата може да намерите .\r\nТехническото задание за разработването на портала на председателството е изготвено от екипа на МБПСЕС 2018. То е съобразено с „Правилата за извършване на проверки на предложения за проекти и дейности, удостоверяване на съответствието на технически и функционални задания за провеждане на обществени поръчки за разработка, надграждане или внедряване на информационни системи или електронни услуги и за реда за изпращане на данни от административните органи“, с изискванията на Закона за електронно управление и е преминало през одобрение от Държавна агенция „Електронно управление“.\r\nРазработването на техническото задание за портала на Председателството е по образец и по изискванията на Генералния секретариат на Съвета на ЕС. \r\nСумата, разписана в обществената поръчка, е 70 000 лева без ДДС, както е видно от документите, публикувани на Профила на купувача . В тази цена влизат разработване на уеб сайт и мобилно приложение към него, предоставяне на хостинг и на стрийминг.\r\nВ момента на адрес www.eu2018bg.bg се намира страницата на МБПСЕС 2018. На този адрес от 1 декември 2017 година ще бъде разположен порталът, като единствено такъв, на Българското председателство. А сайтът на Министерството ще бъде преместен на адрес www.bg-eupresidency.gov.bg.\r\nСтраницата на председателството ще е на четири езика – български, английски, френски и немски, и ще бъде съобразена с нуждите на хората с увреждания. \r\nСайтът ще бъде основният източник на информация, свързана с Председателството, предназначена за журналист, широката общественост, както и за практикуващи специалисти и експерти. На него ще бъде разположен календар с подробностите за всички събития по време на Председателството. \r\nПорталът ще осъществява връзката с акредитационната система, през която ще се регистрират журналистите, желаещи да посетят събитията от календара на председателството.\r\nСайтът ще дава възможност да се гледат пряко или на запис откритите дебати чрез лайвстрийминг. \r\nДостъпът до него ще бъде свободен, както и до всички публикувани статии, документи, прессъобщения, снимки и видеа. \r\nКъм портала ще бъде разработено мобилно приложение, което да допълва ролята му на основен източник на информация за председателството и ще бъде удобен „инструмент“ за пълното проследяване на събитията в календара на председателството.", "date": "2017.08.24", "title": "Днес изтича срокът за подаване на оферти за разработване на сайта на Българското председателство на Съвета на ЕС"}
{"url": "http://www.focus-news.net/news/2017/08/24/2428612/denyat-24-avgust-v-svetovnata-istoriya.html", "text": "На 24 август 79 г. сл. Хр. е най-голямото изригване на вулкана Везувий – под тонове лава и пепел са погребани градовете Помпей и Херкулан – събитие, описано от античните автори и потвърдено хилядолетия по-късно от археолозите. През 1572 г. в нощта на 23 срещу 24 август – празника на св. Вартоломей, във Франция се извършва масово клане на хугеноти. Клането е организирано от Катерина Медичи и херцозите Гизи. Това е най-кървавият момент от Религиозните войни, водени във Франция в периода 1562 г. – 1594 г. Тогава са убити хиляди хугеноти, в това число и адмирал Колини.\r\n1787 г. - със специален ферман на султан Абдул Хамид І (1774-1789 г.) Турция обявява война на Русия. Високата порта се надява на бърз успех.\r\nДнес е националният празник на Украйна. \r\n2014 г. \r\nСилни земетресения разтърсват САЩ, Исландия, Румъния и Иран.\r\n2013 г.\r\nПри наводнения в Китай загиват над сто човека.\r\n2012 г. \r\nВ Египет избухват стълкновения между противници и привърженици на президента Мохамад Морси.\r\n2011 г. \r\nСтив Джобс напуска поста изпълнителен директор на Apple Inc. по здравословни причини. Новината смъква стойността на акциите на компанията със 5% само няколко часа след новината.\r\n2006 г.\r\nОбщото събрание на Международния астрономически съюз отнема на Плутон статута на планета, променяйки критериите за планетарен статус на космическите тела. След това решение, Слънчевата система вече се състои от 8 планети – Меркурий, Венера, Земя, Марс, Юпитер, Сатурн, Уран и Нептун. Години наред астрономите оспорват статута на планета на Плутон заради малкия размер на планетата и ексцентричната орбита на движение.\r\n1991 г.\r\nУкрайна е обявена за независима държава.\r\n1954 г.\r\nКонгресът на САЩ забранява Комунистическата партия в страната.\r\n1787 г.\r\nСъс специален ферман на султан Абдул Хамид І (1774-1789 г.) Турция обявява война на Русия. Високата порта се надява на бърз успех.\r\n1572 г.\r\nВ нощта на 23 срещу 24 август – празника на св. Вартоломей, във Франция се извършва масово клане на хугеноти. Клането, станало известно като Вартоломеева нощ, е организирано по заповед на крал Шарл ІХ, неговата майка Катерина Медичи и херцозите Гизи. Вартоломеевата нощ е най-кървавият момент от Религиозните войни, водени във Франция в периода 1562 г. – 1594 г. Убити са повече от 50 000 хугеноти. Вартоломеевата нощ възобновява религиозните войни във Франция между католици и протестанти (калвинисти, хугеноти).\r\nВъв Вартоломеевата нощ е убит и един от вождовете на хугенотите - адмирал Гаспар дьо Шатийон Колини.\r\n1185 г.\r\nСицилиански нормани нападат и превземат Солун. Градът е подложен на пълно разорение, голяма част от жителите му са избити, а хиляди са пленени. Събитието се тълкува като доказателство, че небесният защитник на града св. Димитър Солунски е оттеглил своето покровителство. Слухът се разпространява бързо. Според не много ясни сведения, бягайки от разорения Солун, един българин спасява чудотворната икона на светеца и я донася в Търново. Обяснението е, че св. Димитър Чудотворец е избрал Търново за свой богохраним град и е станал покровител на българите. Болярите Асен и Петър изграждат храм на светеца.\r\n79 г.\r\nВ резултат на изригването на вулкана Везувий, са погребани италианските градове Помпей и Херкулан.На тази дата са родени:\r\n1961 г.\r\nРодена е американската актриса Настася Кински. Успеха си дължи на Роман Полански, който я лансира в сп. “Вог” със серия фоторепортажи. В киното дебютира с “Погрешни движения” (1975 г.) на Вим Вендерс. Популярност й носи “Такава, каквато си” (1978 г.). Световна известност добива с главната роля в “Тес от рода Дърбървил” (1979 г.) на Р. Полански, с която оформя характерния си образ на млада, чаровна, деликатна и крехка натура, импулсивна и чувствителна, осланяща се предимно на своя инстинкт. Филмография: “Хора пантери” (1981 г.), “Някой от сърце” (1982 г.), “Любов и пари” (1982 г.), “Есенна симфония” (1983 г.), “Любовниците на Мария” (1984 г.), “Париж, Тексас” (1984 г.), “Харемът” (1985 г.), “Бясна лунна нощ” (1988 г.), “Болест от любов” (1988 г.), “Тайната” (1989 г.), “Пролетна симфония” (1989 г.), “Зора” (1991 г.), “Унизените и оскърбените” (1991 г.), “Русокосата” (1994 г.), “Ние сме баща ти” (1997 г.), “Някой те чака” (1998 г.), “Изгубеният син” (1999 г.), “Споделено време” (2000 г.), “Американска история” (2001 г.), “Diary of a Sex Addict” (2001 г.), “Намереният рай” (2002 г.), “Beyond the City Limits” (2002 г.), “A ton Image” (2003 г.) и др.\r\n1948 г.\r\nРоден е френският музикант Жан-Мишел Жар. Един от водещите изпълнители и композитори на електронна музика в света. Завършва Парижката консерватория и има възможност да работи с един от първите синтезатори (при Пиер Шефер). Твърде близки до популярната музика, с изчистен саунд, инструменталните му композиции са удобни за илюстриране и музикален фон на сценични произведения. Особено ефектни са грандиозните му спектакли на открито (площад \"Конкорд\" в Париж, Лион и др.), които събират от няколко стотици хиляди до 1 - 2 милиона души. Албуми: \"Oxygene\" (1977), \"Equinoxe\" (1978), \"Magnetic Fields\" (1981), \"The Concerts in China\" (1982), \"Zoolook\" (1984), \"Rendez-Vous\" (1986), \"Waiting for Cousteau\" (1990), \"Chronologie\" (1993) \"Odysey trough O2\" (1998) и др.\r\n1947 г.\r\nРоден е Паулу Коелю - известен бразилски писател.\r\nКоелю продава над 50 милиона копия от книгите си, преведени на 56 езика, в 150 страни. Получава множество литературни награди, включително престижната International IMPAC Dublin Literary Award за „Вероника решава да умре“.\r\nНай-продаваният чуждестранен писател в България в началото на 21-ви век.\r\n1929 г.\r\nРоден е Ясер Арафат (1929 - 2004) - лидер на Организацията за освобождение на Палестина. Носител на Нобелова награда за мир през 1994 година заедно с президента на Израел Ицхак Рабин за заслугите им в постигане на траен мир в Близкия изток.На тази дата умират:\r\n2014 г. \r\nУмира Сър Ричард Самюъл Атънбъро, CBE - британски режисьор и актьор.\r\nНосител е на „Европейска филмова награда“, две награди „Оскар“, три награди „Златен глобус“ и пет награди „БАФТА“. Прочува се в световен мащаб с филмте „Недостижимия мост“ и „Ганди“.\r\n2009 г. \r\nУмира Тони Зайлер (Антон Енгелберт „Тони“ Зайлер) - австрийски скиор, олимпийски и световен шампион и артист. \r\nПри Олимпийските зимни игри 1956 г. в Кортина д'Ампецо той печели три златни медали във всичките три алпийски спускания. При Световното първенство по алпийски ски 1958 г. в Бад Гащайн Зайлер печели златен медал.\r\nС неговите три олимпийски златни медали и седем световни титли той е един от най-успешните скиори.За изготвянето на историческата справка на Агенция „Фокус” са използвани следните източници:\r\nЕнциклопедия „България” - Издателство на БАН, 1982 г.;\r\nЕнциклопедия „Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия „Larousse”;\r\nИстория на Българите - Късно средновековие и Възраждане - Издателство „Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство „Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство „Знание” ЕООД, Книгоиздателска къща „Труд”, 2003 г.; \r\nИстория на България по дати - Книгоиздателска къща „Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща „Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща „Емас”, 2001 г.;\r\nИстория на Русия - Книгоиздателска къща „Труд”, 2002 г.;\r\nИстория на Османската империя - Издателство „Рива”, 1999 г.;\r\nБългарска енциклопедия, БАН, Книгоиздателска къща „Труд”, 2003 г.;\r\nИсторически бюлетин – на „The New York Times”;\r\nИсторически бюлетин – на „The History Channel”;\r\nИсторически бюлетин – на „World of Quotes”;\r\nИсторически архив на Агенция „Фокус” - отдел „Архив и бази данни” и други.;", "date": "2017.08.24", "title": "Денят 24 август в световната история"}
{"url": "http://www.focus-news.net/news/2017/08/24/2428613/faz-v-roterdam-otmeniha-kontsert-sled-preduprezhdeniyata-za-teroristichna-opasnost-ot-ispanskite-vlasti.html", "text": "След отправените от страна на испанските власти предупреждения за терористична опасност, властите в нидерландския град Ротердам отмениха планиран рок концерт, съобщава германският национален ежедневник Die Frankfurter Allgemeine Zeitung.\r\nВ близост до мястото, където трябваше да се проведе събитието, е намерен малък камион с подозрителни газови бутилки, съобщи кметът на града в рамките на специално свикана пресконференция. Преди това властите са получили конкретно предупреждение от испанската полиция. Според кмета камионът, конфискувана от полицията, е имал испански регистрационни номера. Шофьорът, испанец, също е арестуван. Тереза Герова", "date": "2017.08.24", "title": "FAZ: В Ротердам отмениха концерт след предупрежденията за терористична опасност от испанските власти"}
{"url": "http://www.focus-news.net/news/2017/08/24/2428614/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала на София „Св. Вмца Неделя”, след редовната Света Литургия, от 10.00 часа ще бъдат отслужени молитви на св. Киприян, предаде репортер на Агенция „Фокус“. Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. \r\nНикола ПЕТКОВ", "date": "2017.08.24", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2017/08/24/2428615/sofiya-bchk-organizira-bezplatna-prozhektsiya-na-filma-misiya-spasitel.html", "text": "Продължават безплатните прожекции на БЧК в Дома на киното, съобщиха от пресцентъра на Червенокръстката организация. В 19.30 часа ще бъде представен филмът „Мисия спасител“, след което ще има презентация, свързана с действията на националните екипи за работа при бедствия, аварии и катастрофи към Български Червен кръст.\r\nОснователят на Университетския аварийно-спасителен отряд и клуба на пътешественика, ядреният физик от СУ „Св. Климент Охридски“ - Васил Гурев ще представи ролята и мястото на доброволческите екипи и ще отговаря и на въпросите по темата: „Как се става спасител?“. Той е организирал десетки експедиции в Памир, Кавказ, Камчатка, както и на първата самостоятелна българска експедиция в Гархвалските Хималаи (Индия).\r\nУАСО е колективен член на Български младежки Червен кръст (БМЧК), а Васил Гурев съдейства за създаването на Национален екип за работа при бедствия, аварии и катастрофи (НЕРБАК) към БЧК.", "date": "2017.08.24", "title": "София: БЧК организира безплатна прожекция на филма „Мисия спасител“"}
{"url": "http://www.focus-news.net/news/2017/08/24/2428617/burgas-politsiyata-izze-nezakonna-lovna-pushka-i-patroni-pri-proverka-na-chasten-dom.html", "text": "Полицията иззе незаконна ловна пушка и патрони при проверка на частен дом, съобщиха от Областната дирекцията на МВР – Бургас. Вчера около 21.20 часа служители от Районно управление „Полиция” – Карнобат извършили претърсване в дома на 58-годишния с инициали К.Г. от Карнобат, разположен на ул. „Атанас Манчев”. Намерени са и иззети незаконна притежавана ловна пушка и три патрона за нея. По случая е образувано бързо полицейско производство.", "date": "2017.08.24", "title": "Бургас: Полицията иззе незаконна ловна пушка и патрони при проверка на частен дом"}
{"url": "http://www.focus-news.net/news/2017/08/24/2428616/faktor-makedoniya-kak-samo-s-edin-telefonen-razgovor-otnosheniyata-mezhdu-belgrad-i-skopie-se-stoplihai.html", "text": "Отношенията между Македония и Сърбия се затоплят. И то само след един телефонен разговор между сръбския президент Александър Вучич и македонския премиер Зоран Заев. Спешните разговори бяха наложителни, след като Белград изтегли всички свои дипломати от Скопие на основание, че Македония засилва разузнавателната дейност срещу сръбските институции с помощта на трета страна, припомня електронното издание „Фактор“.\r\nМакедонският външен министър Никола Димитров напълно отрече, че страната е извършвала или е издавала заповед за шпионаж срещу която и да е чужда страна, включително Сърбия.\r\nСъгласно съвместно изявление, Вучич и Заев се съгласиха, че всяко възможно несъгласие трябва да се разрешава чрез диалог. Двете съседни страни ще подобрят комуникацията на най-високо равнище помежду си, ще се подкрепят взаимно по пътя към Европейския съюз и ще укрепят добросъседските отношения.\r\nДвамата балкански лидери отбелязаха, че въпреки различните възгледи по важни политически и регионални въпроси, двете страни ще се борят за запазване и насърчаване на приятелските отношения между македонския и сръбския народ. Освен това те ще направят повече за подобряване на икономическите и търговските отношения.\r\nЗаев и Вучич се съгласяват, че Македония и Сърбия, въз основа на разпоредбите на международното право, ще защитават добросъвестно и приятелски интересите и правата на дипломатическите и консулските мисии на териториите им.\r\nВ съвместно изявление след разговора между Заев и Вучич остава впечатлението, че никъде не се споменава нито Косово, нито ЮНЕСКО, нито шпионаж. Именно намерението на Македония да подкрепи приемането на Косово в ЮНЕСКО бе причината за утежняване на отношенията между Белград и Скопие, припомнят от редакцията. Тереза Герова", "date": "2017.08.24", "title": "„Фактор“ (Македония): Как само с един телефонен разговор отношенията между Белград и Скопие се стоплиха?"}
{"url": "http://www.focus-news.net/news/2017/08/24/2428618/afp-varhovniyat-sad-na-indiya-postanovi-che-neprikosnovenostta-na-lichniya-zhivot-e-osnovno-pravo.html", "text": "Върховният съд на Индия реши в четвъртък, че неприкосновеността на личния живот е конституционно право, предава AFP.\r\nПравото на неприкосновеност на личния живот „е защитена като неразделна част от чл. 21, който защитава живота и свободата\", се казва в решението на Върховният съд.\r\nПреди броени дни Върховният съд на Индия забрани противоречивата ислямска практика, която позволява на мъжете незабавно да се разведат със съпругите си, обявявайки, че те е противоконституционна.\r\nСъдиите от Върховния съд заявиха, че практиката, известна като „троен талак\", „не е неразделна част от религиозната практика и нарушава конституционния морал\".Тереза Герова", "date": "2017.08.24", "title": "AFP: Върховният съд на Индия постанови, че неприкосновеността на личния живот е основно право"}
{"url": "http://www.focus-news.net/news/2017/08/24/2428619/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. Във връзка с подмяна на водопровод на ул. „Христо Ботев“, с. Горни Богров, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „3-ти Март“, ул. „Шабаница“, ул. „Воденицата“, ул. „Ботунски път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Горни Богров, пред ОДЗ.\r\nВъв връзка с изпълнение на строително-монтажни работи на ул. „Пиротска“, Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: бул. „Инж.Иван Иванов“ от ул. „Пиротска“ до бул. „Тодор Александров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Инж. Иван Иванов“, ъгъла с ул. „Пиротска“.", "date": "2017.08.24", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/08/24/2428620/vitsepremierat-valeri-simeonov-i-ombudsmanat-maya-manolova-shte-uchastvat-vav-forum-za-efektivno-reshavane-problemite-na-etnicheskata-integratsiya-v-asenovgrad.html", "text": "Вицепремиерът Валери Симеонов и омбудсманът на България Мая Манолова ще участват в първото заседание на Национална кръгла маса за реална политика и ефективно решаване проблемите на етническата интеграция, което ще се проведе в Асеновград. Това съобщиха за Радио „Фокус“ – Пловдив от отдел „Връзки с обществеността“ на Община Асеновград. Темата на първото заседание е „Образование и трудова заетост“, като началото ще бъде поставено в 10.00 часа в заседателна зала № 305 в Общината. Форумът ще започне с официални обръщения към участниците на кмета на Асеновград д-р Емил Караиванов и на вицепремиера Валери Симеонов. В подтема „Образование“ своите становища ще представят омбудсманът на България Мая Манолова, заместник-министърът на образованието Деница Сачева и кметът на Община Смядово и член на Управителния съвет на Националното сдружение на общините в България Иванка Петрова. В подтема „Трудова заетост“, чието обсъждане започва от 13.00 часа, ще вземат участие със становище Росица Димитрова, заместник-министър на труда и социалната политика и Донка Михайлова, кмет на Община Троян и заместник-председател на Управителния съвет на Националното сдружение на общините в България. Между отделните модули във форума е предвидено и време за дискусия. Първото заседание на Национална кръгла маса за реална политика и ефективно решаване проблемите на етническата интеграция ще приключи в 17.00 часа със заключително обръщение на кмета на Асеновград д-р Емил Караиванов.\r\nВъв форума ще вземат участие също кметове на общини, представители на Националното сдружение на общините в Република България и на МВР, както и експерти от МОН и други институции.\r\nТони МИХАЙЛОВ", "date": "2017.08.24", "title": "Вицепремиерът Валери Симеонов и омбудсманът Мая Манолова ще участват във форум за ефективно решаване проблемите на етническата интеграция в Асеновград"}
{"url": "http://www.focus-news.net/news/2017/08/24/2428621/die-welt-mnozinstvoto-myusyulmani-v-zapadna-evropa-se-chuvstvat-svarzani-s-darzhavata-v-koyato-zhiveyat-pokazva-prouchvane.html", "text": "По-голямата част от мюсюлманите в Западна Европа се чувстват свързани с държавата, в която живеят. Това показват резултатите от изследването „Религиозен мониторинг“ на фондация „Бертелсман\", пише националният ежедневник Die Welt.\r\nВ Германия 96 % от респондентите са потвърдили, че се чувстват свързани със страната. Връзката на мюсюлманите във Франция е също толкова сила, а във Великобритания е малко по-ниска (89 %).\r\nВ Австрия и Швейцария средно 59 % от мюсюлманите се чувстват „много свързани\", 35 % са „истински свързани“. Различията между страните са малки, твърдят авторите на изследването. Отговорите на представителите на различните поколения също не се различават – единствено във Франция първото поколение мюсюлмани се чувстват по-свързани със страната, отколкото техните наследници. \r\nВ същото време голямо мнозинство от мюсюлманите в Европа също се чувстват свързани с държавите, от които са мигрирали те самите, техните родители или баби и дядовци. Двойното национално чувство е нормално явление сред повечето мюсюлмани, пишат авторите на изследването. \"Във Франция смесените идентичности сред мюсюлманите са особено разпространени при 84 % на сто от тях. В Германия и Швейцария този дял е около три четвърти“. В Обединеното кралство този дял е малко по-нисък (68 %).\r\nИзследователите от фондация „Бертелсман\" обобщават, че интеграцията на мюсюлманските имигранти в Германия и Европа постига значителен напредък.Тереза Герова", "date": "2017.08.24", "title": "Die Welt: Мнозинството мюсюлмани в Западна Европа се чувстват свързани с държавата, в която живеят, показва проучване"}
{"url": "http://www.focus-news.net/news/2017/08/24/2428622/dobrich-spryano-e-dvizhenieto-po-patya-mezhdu-selata-gorun-i-tyulenovo-v-obshtina-shabla-zaradi-loshoto-sastoyanie-na-otsechkata.html", "text": "Спряно е движението на леки автомобили по пътя между селата Горун и Тюленово в Община Шабла заради лошото състояние на отсечката, предаде кореспондент на Радио „Фокус” – Варна. До края на месец август е ограничено движение на МПС над 10 тона по пътя Кранево-Варна. Обходният маршрут е през селата Кичево и Оброчище. \r\nПродължава да е интензивен трафикът по път I-9 от Границата с Република Румъния в посока Дуранкулак-Каварна- Балчик-Варна както и по пътя Добрич-Балчик. \r\nЧастични ремонти на асфалтовата настилка се извършват по Околовръстния път Добрич и по пътя за Стефаново. Те ще продължат до края на август, движението на автомобили по тези пътни отсечки се извършва с повишено внимание. С ограничена скорост до 50 км/ч се извършва движението на автомобили по пътя за Варна заради ремонтни дейности. Като обходен маршрут за град Варна и обратно може да се ползва пътя Добрич-Оброчище-Рогачево-Кичево-Варна или Добрич-курортен комплекс „Албена“-Кранево-курортен комплекс „Златни пясъци“-Варна. Апелът към участниците в движението по тази пътна отсечка е за повишено внимание и спазване ограниченията на скоростта. \r\nЖулиета НИКОЛОВА", "date": "2017.08.24", "title": "Добрич: Спряно е движението по пътя между селата Горун и Тюленово в Община Шабла заради лошото състояние на отсечката"}
{"url": "http://www.focus-news.net/news/2017/08/24/2428623/ivitsa-dachich-kosovo-nyama-da-bade-prieto-v-yunesko.html", "text": "Министърът на външните работи на Сърбия Ивица Дачич заяви, че на този етап членството на Косово в ЮНЕСКО не влиза в дневния ред на Общото събрание и изрази увереност, че това никога няма да се случи, предава Радио „Свободна Европа“ в македонската си редакция.\r\n„Ако кандидатстват, гласуването ще бъде през ноември тази година\", обясни Дачич пред местни медии. „Занимавам се постоянно с този въпрос. Сигурен съм, че те не може да бъдат приети в ЮНЕСКО“, допълни първият дипломат на Белград.Тереза Герова", "date": "2017.08.24", "title": "Ивица Дачич: Косово няма да бъде прието в ЮНЕСКО"}
{"url": "http://www.focus-news.net/news/2017/08/24/2428624/bsp-sofiya-i-fondatsiya-geroite-na-balgariya-organizirat-tarzhestveno-chestvane-na-140-godini-ot-shipchenskata-epopeya.html", "text": "БСП – София и фондация „Героите на България” организират тържествено честване на 140-годишнината от Шипченската епопея, съобщиха от пресцентъра на градската структура на БСП. Събитието ще се проведе под патронажа на президента на Република България Румен Радев. Официален гост ще бъде вицепрезидентът Илияна Йотова. Речи ще произнесат вицепрезидентът Илияна Йотова и председателят на групата на БСП в Столичния общински съвет и лидер на столичните социалисти Калоян Паргов. \r\nСъбитието ще се състои в 18.30 часа край Паметника на Опълченците в София (срещу храм-паметник „Александър Невски”).", "date": "2017.08.24", "title": "БСП – София и Фондация „Героите на България” организират тържествено честване на 140 години от Шипченската епопея"}
{"url": "http://www.focus-news.net/news/2017/08/24/2428625/16-dushi-sa-raneni-pri-katastrofi-prez-izminaloto-denonoshtie-v-stranata.html", "text": "16 души са ранени при катастрофи през изминалото денонощие, съобщиха от пресцентъра на МВР. В страната са станали 14 пътнотранспортни произшествия. На територията на столицата са станали  157 леки и два тежки пътни инцидента, при които има три ранени.", "date": "2017.08.24", "title": "16 души са ранени при катастрофи през изминалото денонощие в страната"}
{"url": "http://www.focus-news.net/news/2017/08/24/2428626/veliko-tarnovo-darzhavna-opera-stara-zagora-shte-predstavi-muzikalen-proekt-shouto-prodalzhava-queen-tribute-concert.html", "text": "Държавна опера – Стара Загора ще представи в 21.00 часа на сцената на Летния театър във Велико Търново своя изключително успешен музикален проект „Шоуто продължава“ – QUEEN Tribute Concert. Това съобщиха от пресцентъра на Община Велико Търново. След триумфалното гостуване на откритите сцени на Стара Загора и Бургас, лятното турне ще завърши във Велико Търново. В лятната августовска нощ ще прозвучат вечните хитове на „QUEEN” в изпълнение на оркестъра на Държавна опера Стара Загора и рок банда със солист Теодор Койчинов. Диригент, инициатор и ръководител на проекта е младият виенски възпитаник Димитър Косев.\r\nНай-извесните песни на QUEEN като „Bohemian Rhapsody”, „The Show Must Go on”, „Who Wants to Live Forever”, „We are the Champions”, „I want to break free”, „Crazy little thing called love”, „Somebody to Love”, „We Will Rock You” и „Love of My Life” ще прозвучат в нови интерпретации в оркестрациите на Пламен Проданов, Свилен Димитров и Димитър Косев. А емблематичната \"Barcelona\", която Фреди Мерюри изпя в дует с Монсерат Кабайе и постави началото на модата за съвместни изпълнения на рок и поп певци с оперни гласове, ще бъде представена от сопраното Елена Петрова и Теодор Койчинов. \r\nВ екипа на концерта участват още: \r\nАлександър Тумангелов - барабани;\r\nТаньо Сандев - бас китара;\r\nБожидар Тонев - соло китара;\r\nПавел Цонев - клавир;\r\nЕлена Петрова, Ванина Колева - беквокали;\r\nОзвучаване: Велин Трифонов и Диан Георгиев; \r\nPowerSound - Стара Загора.", "date": "2017.08.24", "title": "Велико Търново: Държавна опера – Стара Загора ще представи музикален проект „Шоуто продължава“ – QUEEN Tribute Concert"}
{"url": "http://www.focus-news.net/news/2017/08/24/2428627/plovdiv-22-godishen-motorist-e-blasnal-zhena-na-peshehodna-pateka-i-dvamata-sa-zaginali.html", "text": "22-годишен моторист е блъснал 57-годишна жена, пресичаща на пешеходна пътека в Пловдив. В резултат на инцидента и двамата са загинали. Това съобщиха за Радио „Фокус“ – Пловдив от Областната дирекция на МВР. Сигналът за инцидента е подаден на телефон 112 в 06.02 часа тази сутрин. Мотористът се е движил с несъобразена скорост, преминал е на червен сигнал на кръстовището на бул. „България“ с ул. „Огражден“, в резултат на което блъска 57-годишната жена, пресичаща на пешеходната пътека.\r\nДвижението в района на инцидента е затруднено. Служители на реда извършват огледи на място. Призовават се водачите да шофират внимателно, със съобразена скорост и да използват обходни маршрути.\r\nТони МИХАЙЛОВ", "date": "2017.08.24", "title": "Пловдив: 22-годишен моторист е блъснал жена на пешеходна пътека – и двамата са загинали"}
{"url": "http://www.focus-news.net/news/2017/08/24/2428628/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС). Температурите са от 0 до 10 градуса. Слаб северозападен вятър се усеща в най-високите части на планините. Всички лифтове работят според летния си график освен този на Витоша. Няма сигнали за инциденти през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.08.24", "title": "ПСС: Добри са условията за туризъм в планините"}
{"url": "http://www.focus-news.net/news/2017/08/24/2428629/did-balgariya-mozhe-bi-otnovo-shte-poracha-frenski-fregati.html", "text": "Френската „Военноморска група“ (позната до скоро като DCNS) може би ще предложи своя модел фрегата “Gowind” на България, след като София изрази своята нужда от два нови бойни кораба, предава Defense Industry daily. Оценени на 471 млн. долара, морските съдове ще бъдат екипирани с ракети, като се смята, че френският президент Еманюел Макрон ще се застъпи за поръчката по време на своето посещение в европейската страна тази седмица. \r\nПрез 2016 г. България планираше да купи четири фрегати “Gowind” за 827 млн. долара, но в последствие се отказа поради бюджетни ограничения.  Цанко Цолов", "date": "2017.08.24", "title": "DID: България може би отново ще поръча френски фрегати"}
{"url": "http://www.focus-news.net/news/2017/08/24/2428630/pregled-na-osnovnite-temi-vav-velikotarnovskiya-pechat.html", "text": "„Хлапета се тровят с хапчета за кръвно и капсули за пране“ е заглавие от първа страница на областния всекидневник „Янтра Днес”. 100 души годишно се тровят с лекарства и пестициди в областта, съобщи д-р Виолета Пашова, единственият токсиколог в района. Сред тях има хора, които са направили опит за самоубийство, като преобладават най-вече възрастните и тийнейджърите. Кои са най-фрапиращите и най-честите злополучни случаи, прочетете на страниците на ежедневника. „Над 40 макета представят в уникален парк във Велико Търново родните забележителности“ е друго заглавие от днешното издание. Новият туристически обект се изгражда в подножието на крепостта „Царевец“. Допълнителна информация за него, научете от всекидневника. „Системата за онлайн проверка на задължения към КАТ още се тества“, пише още вестникът. Системата, чрез която всеки може да проверява по електронен път задълженията си към „Пътна полиция“ все още е в тестови период. Уточнението е направено от пресцентъра на МВР след съобщение на сайта на Съюза на българските автомобилисти, в което се казва, че от август 2017 г. плащането на глоби към КАТ вече е възможно и онлайн. „Четири месеца затвор за мъж, извършил две кражби“ е новина от криминалната хроника. На страниците на вестника ще откриете и статия, разказваща за лъвът пред паметника на Левски, който „скара великотърновци“. \r\n„Започна изграждането на вилна зона край Дебелец“ е заглавие от другия областен ежедневник „Борба“. Ново панорамно място с прекрасна гледка към Стара планина, заобиколено от борови гори и чиста природа, е на път да засенчи презастроеното вече село Арбанаси. Подробности за това къде ще бъде то и какво ще има в него, прочетете на страниците на ежедневника. „Правят нов пазар в „Картала“ по модел на софийските хали и с паркинг за 130 автомобила“ е друга тема от всекидневника. Няколко големи проекта за общественообслужващи сгради са различни етапи на реализация във Велико Търново, а изграждането им вади строителството от застоя в последните години. Повече информация за инвестициите, ще намерите във вестника. „Търновски артисти поискаха оставката на директора си“, пише още ежедневника. Оставката на директора Васил Вълчев и целия му екип поискаха артисти от Музикално – драматичния театър „Константин Кисимов“ във Велико Търново. Те са адресирали писмото си до министъра на културата, до парламентарната комисия по култура и медии, до областния управител, както и до кмета на града и председателя на Съюза на българските артисти. Подробности за причините за искането им, научете от „Борба“. На страниците на  днешното издание е поместен и материал, разказващ за закриването, сливането и преобразуването на училища в областта заради липсата на деца.", "date": "2017.08.24", "title": "Преглед на основните теми във великотърновския печат"}
{"url": "http://www.focus-news.net/news/2017/08/24/2428631/der-standard-emanyul-makron-i-kristian-kern-postignaha-saglasie-za-borba-sreshtu-sotsialniya-damping.html", "text": "В рамките на срещата в Залцбург с колегите си от Словакия и Чешката република и президента на Франция Еманюел Макрон, канцлерът на Австрия Кристиан Керн се застъпи за работниците от родината му, като изрази съгласие с позицята на Париж за необходимостта от противодействие на социалния дъмпинг, пише австрийският вестник Der Standard.\r\nРамо до рамо, Керн и Макрон заявиха пред камерите, че ще се опитат да работят за преодоляването на проблемите в Европейския съюз в областите, в които той не функционира добре от тяхна гледна точка. \r\nМакрон, който е придружаван от съпругата си в рамките на обиколка в Централна и Източна Европа, изрази увереност, „че е настъпил моментът за поставянето на нова основа на Европа“. За привличане на съюзници около новата германо-френска ос Макрон насочва поглед към по-малките страни в ЕС. В четвъртък той продължава обиколката си с посещение в Румъния, а в петък ще посети и България.Тереза Герова", "date": "2017.08.24", "title": "Der Standard: Еманюл Макрон и Кристиан Керн постигнаха съгласие за борба срещу социалния дъмпинг"}
{"url": "http://www.focus-news.net/news/2017/08/24/2428632/burgas-politsiyata-izze-lovno-orazhie-i-pribori-za-noshtno-vizhdane-ot-mazh-shofiral-sled-upotreba-na-narkotitsi.html", "text": "Полицията иззе ловно оръжие и прибори за нощно виждане от мъж, шофирал след употреба на наркотици, съобщиха от Областната дирекцията на МВР – Бургас. Вчера около 23.30 часа на язовирната стена на язовир „Порой”, служители от Районно управление – Несебър спрели за полицейска проверка лек автомобил „Митцубиши Паджеро”, с бургаска регистрация, управляван от 35-годишния с инициали А.М. от Бургас. Намерени са и са иззети ловно оръжие и прибори за нощно виждане. А.М. е тестван за употреба на наркотични вещества, като апарата отчел положителна проба за употреба на метамфетамин. Бургазлията е задържан със заповед за задържане за срок до 24 часа. По случая е образувано бързо полицейско производство.", "date": "2017.08.24", "title": "Бургас: Полицията иззе ловно оръжие и прибори за нощно виждане от мъж, шофирал след употреба на наркотици"}
{"url": "http://www.focus-news.net/news/2017/08/24/2428633/sliven-vremenno-e-ogranicheno-dvizhenieto-v-izprevarvashtata-lenta-pri-km-233-ot-magistrala-trakiya-v-posoka-burgas-poradi-paten-intsident.html", "text": "Временно е ограничено движението в изпреварващата лента при км 233 от автомагистрала „Тракия” в района на Загорци, в посока Бургас поради пътнотранспортно произшествие. Това съобщиха от пресцентъра на Агенция „Пътна инфраструктура”.\r\nТрафикът се осъществява в активната лента. Шофьорите да се движат с повишено внимание и съобразена скорост.", "date": "2017.08.24", "title": "Сливен: Временно е ограничено движението в изпреварващата лента при км 233 от магистрала „Тракия”, в посока Бургас, поради пътен инцидент"}
{"url": "http://www.focus-news.net/news/2017/08/24/2428634/the-copenhagen-post-v-podvodnitsata-na-peter-madsen-sa-otkriti-sledi-ot-krav-ot-shvedskata-zhurnalistka.html", "text": "Часове, след като стана ясно, че откритото обезглавено тяло, намерено на един от бреговете на Копенхаген, е на изчезналата шведска журналистка Ким Вал, датската полиция разкри още детайли за мистериозния случай, съобщава столичният вестник The Copenhagen Post.\r\nВ рамките на пресконференция главният следовател Йенс Молер заяви, че полицията е открила следи от кръв в подводницата на Петер Мадсен, които съвпадат с пробите от намереното тяло. По тленните останки са намерени метални части. \r\nМолер разкри също, че по тялото има следи от насилие, получени след смъртта, които показват, че някой се е опитал да освободи целия въздух и газове от него, за да бъде сигурен, че то ще потъне. Направени са и други разкрития, но към момента полицията отказва да ги представи публично. \r\nИ докато полицията продължава да търси липсващата част от тялото, Мадсен продължава да твърди, че Ким Вал е загинала при инцидент в морето. Тереза Герова", "date": "2017.08.24", "title": "The Copenhagen Post: В подводницата на Петер Мадсен са открити следи от кръв от шведската журналистка"}
{"url": "http://www.focus-news.net/news/2017/08/24/2428635/vidin-nivoto-na-reka-dunav-se-ponizhi-s-11-sm-pri-novo-selo.html", "text": "Нивото на река Дунав се понижи с 11 см при Ново село през последното денонощие, водният стоеж е 121 см, съобщиха от местната Хидрометеорологична станция. Нивото на Дунав край Видин е 163 см, понижението е 4 см. При Лом стойностите на речното ниво са 188 см, регистрирано е повишение от 3 см. С 1 см се е повишило речното ниво край Оряхово, водният стоеж там е 78 см. \r\nТемпературата на водата край Ново село е 23,7 градуса, край Оряхово е 23,8 градуса.", "date": "2017.08.24", "title": "Видин: Нивото на река Дунав се понижи с 11 см при Ново село"}
{"url": "http://www.focus-news.net/news/2017/08/24/2428636/plovdiv-72-godishen-mazh-e-zaginal-sled-katastrofa-mezhdu-lek-avtomobil-i-avtobus-ot-gradskiya-transport.html", "text": "72-годишен мъж е загинал след катастрофа между лек автомобил и автобус в Пловдив. Това съобщиха за Радио „Фокус“ – Пловдив от Областната дирекция на МВР. Сигналът за инцидент на кръстовището на ул. „Недялка Шилева“ и ул. „Цар Симеон“ е подаден на телефон 112 в 06.20 часа тази сутрин. 72-годишният водач на лекия автомобил е отнел предимството на автобус от градския транспорт по линия №66, в резултат на което двете превозни средства се сблъскват. Шофьорът на колата е починал на път за болницата. Няма пострадали пътници от автобуса. Движението в района е затруднено. \r\nСлужители на реда извършват огледи на място. Призовават се водачите да шофират внимателно, със съобразена скорост и да използват обходни маршрути.\r\nТони МИХАЙЛОВ", "date": "2017.08.24", "title": "Пловдив: 72-годишен мъж е загинал след катастрофа между лек автомобил и автобус от градския транспорт"}
{"url": "http://www.focus-news.net/news/2017/08/24/2428637/bdzh-patnicheski-prevozi-eood-za-poredna-godina-osiguryava-patuvaneto-do-moreto-na-detsa-v-neravnostoyno-polozhenie.html", "text": "„БДЖ – Пътнически превози” ЕООД за поредна година ще осигури пътуването до морето на деца от СУ „Св. Св. Кирил и Методий” – град Пордим, съобщиха от пресцентъра на БДЖ. По инициатива на Национално сдружение на сираците в България (НССБ) малчуганите ще прекарат част от лятната си ваканция в курортен комплекс Албена. \r\nС влак от Плевен до Варна днес ще пътуват деца в неравностойно положение и техните придружители. В деня след приключването на летния лагер (31 август) националният железопътен превозвач ще осигури и прибирането на децата в Плевен. \r\nРъководството на „Холдинг БДЖ” ЕАД винаги е подкрепяло инициативите за социална адаптация и интеграция на децата, лишени от родителска грижа, зачитането на техните права като пълноценни граждани на нашето общество, както и правото им на качествен и достоен живот.", "date": "2017.08.24", "title": "„БДЖ – Пътнически превози” ЕООД за поредна година осигурява пътуването до морето на деца в неравностойно положение"}
{"url": "http://www.focus-news.net/news/2017/08/24/2428638/ekathimerini-dva-turski-iztrebiteli-sa-narushili-vazdushnoto-prostranstvo-na-gartsiya.html", "text": "Двойка турски изтребители F-16 са нарушили въздушното пространство на Гърция – последният от серия подобни инциденти, които зачестиха през последните месеци, съобщава електронното издание Eakthimerini.\r\nДвата самолета на ВВС на Турция са навлезли в Атинския регион за полетна информация в следобедните часове на сряда, прелитайки над островите Антропофагои и Фурной на височина 19 000 фута.\r\nИзтребителите са напуснали  гръцкото въздушно пространство малко преди 16 часа. .Тереза Герова", "date": "2017.08.24", "title": "Ekathimerini: Два турски изтребители са нарушили въздушното пространство на Гърция"}
{"url": "http://www.focus-news.net/news/2017/08/24/2428639/sofiya-politsiyata-izdirva-82-godishniya-dimitar-danchev.html", "text": "Столичното Първо Районно управление „Полиция” издирва 82-годишния Димитър Ганчев Данчев от София, съобщиха от пресцентъра на МВР. Мъжът напуснал дома си на 3 август и оттогава е в неизвестност. \r\nДимитър Данчев е висок около 170 см, с побеляла коса. \r\nПризовават се всички, които имат информация за издирвания, да се обадят на тел.112, 02/9827119, 02/9827166 или в най-близкото Районно управление „Полиция”.", "date": "2017.08.24", "title": "София: Полицията издирва 82-годишния Димитър Данчев"}
{"url": "http://www.focus-news.net/news/2017/08/24/2428640/pregled-na-osnovnite-temi-v-shumenskiya-pechat.html", "text": "„Развалят договора за кафето „Чупката”, ако наемателят не спази срока за ремонт“ е водещото заглавие във вестник „Шуменска заря“. Община Шумен ще развали договора с наемателя на кафе  Чупката” и ще търси неустойка, ако до крайния срок 8 октомври заведението не бъде ремонтирано. По договор наемателят трябваше да вложи инвестиция от 140 000 лева. „Напусна ни големият човек и журналист Тонка Петрова“ е друго заглавие от първа страница. Поклонението ще се състои в петък, 25 август, в салона на ДНА от 12.30 часа. Погребалната церемония ще се извърши от 14.00 часа в ритуалната зала на Гробищния парк в Шумен. „През октомври спортно-развлекателният комплекс „Фабулис” трябва да отвори врати“, информира ежедневникът. Сериозни технически проблеми бавят отварянето на спортно-развлекателния комплекс „Фабулис”, който бе нает през 2016 г. от фирма „Гранд Арена” ООД под наем за 10 години. През октомври обаче там ще бъдат посрещнати първите посетители. „Подновяват пътната маркировка в Шумен“ съобщава всекидневникът. Предвидените за целта средства  са близо 70 000 лева. „Вдигнаха поредната изоставена на улицата кола“, е заглавие от стр. 3 броя. В момента текат на различни етапи процедури по преместването на още 50 автомобила, които са излезли от употреба. „Отстраниха бук, надвиснал опасно над пътека на Шуменското плато“ пише вестникът. След сигнал от граждани, служители на Североизточното държавно предприятие премахнаха пречупено дърво, опасно надвиснало над пътека в ПП „Шуменско плато”. „Учебници втора употреба се приемат и предлагат целогодишно“ е друг акцент от страниците на изданието. В Шумен има няколко книжарници и борси, които предлагат учебници и учебни помагала втора употреба. „Разширяват зоната на сигурност около язовир „Тича“ е заглавие от стр. 4. Това е една от препоръките на специалната проверка, която е направена на водоема от експерти на Министерството на земеделието и храните и на „Напоителни системи“ ЕАД – София.", "date": "2017.08.24", "title": "Преглед на основните теми в шуменския печат"}
{"url": "http://www.focus-news.net/news/2017/08/24/2428641/the-daily-prague-monitor-frantsiya-i-cheshkata-republika-shte-podnovyat-plana-si-za-satrudnichestvo-prez-sledvashtata-prolet.html", "text": "Франция и Чешката република ще подновят своя план за сътрудничество през идната пролет, съобщава столичният вестник  The Daily Prague Monitor, позовавайки се на изявление пред журналисти на министър-председателя Бохуслав Соботка.  \r\n„Имаме действащ план, по който упражняваме нашето сътрудничество, и който изтича в края на 2018 г.“, припомни Соботка, като добави, че ще започне разработването на ново споразумение, което подобно на сегашното, ще бъде със срок от четири години. В него ще влязат съвместни действия в сферата на развитието на индустрията, науката и изследователската дейност, ядрената енергия, отбраната и образованието. Чешкият министър-председател допълни, че новият план ще бъде готов до края на годината.  Цанко Цолов", "date": "2017.08.24", "title": "The Daily Prague Monitor: Франция и Чешката република ще подновят плана си за сътрудничество през следващата пролет"}
{"url": "http://www.focus-news.net/news/2017/08/24/2428642/gorski-inspektori-ot-rdg-smolyan-konstatiraha-nezakonna-sech-na-60-kub-m-darvesina.html", "text": "Горски инспектори от Регионална дирекция по горите (РДГ) – Смолян са констатирали незаконен добив на общо 60 кубически метра дървесина. Нарушението е установено по време на рутинна проверка в териториалния обхват на Държавно горско стопанство – Хвойна. Това съобщиха от пресцентъра на Изпълнителна агенция по горите (ИАГ).\r\nПроверяващите са констатирали, че е извършен добив без писмено позволително на 25 броя иглолистни дървета, 5 от които не са маркирани с контролна горска марка, а останалите 20 са маркирани, но номерата на марката не се разчитат. \r\nЗа констатираното нарушение са съставени констативни протоколи и са уведомени органите на МВР. Работата по случая продължава.          \r\nМиналата седмица горските инспектори от РДГ-Смолян са извършили 143 проверки.  Проверени са били 58 моторни превозни средства, 57 сечища за добив на дървесина, 24 обекта за складиране, преработка и търговия, както и 4 физически лица.", "date": "2017.08.24", "title": "Горски инспектори от РДГ-Смолян констатираха незаконна сеч на 60 куб. м. дървесина"}
{"url": "http://www.focus-news.net/news/2017/08/24/2428643/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Преглед на някои от основните теми на европейския печат (Агенция „Фокус“) Двойка турски изтребители F-16 са нарушили въздушното пространство на Гърция – последният от серия подобни инциденти, които зачестиха през последните месеци, съобщава електронното издание Eakthimerini.\r\nДвата самолета на ВВС на Турция са навлезли в Атинския регион за полетна информация в следобедните часове на сряда, прелитайки над островите Антропофагои и Фурной на височина 19 000 фута.\r\nИзтребителите са напуснали  гръцкото въздушно пространство малко преди 16 часа.\r\n*** Часове, след като стана ясно, че откритото обезглавено тяло, намерено на един от бреговете на Копенхаген, е на изчезналата шведска журналистка Ким Вал, датската полиция разкри още детайли за мистериозния случай, съобщава столичният вестник The Copenhagen Post.\r\nВ рамките на пресконференция главният следовател Йенс Молер заяви, че полицията е открила следи от кръв в подводницата на Петер Мадсен, които съвпадат с пробите от намереното тяло. По тленните останки са намерени метални части. \r\nМолер разкри също, че по тялото има следи от насилие, получени след смъртта, които показват, че някой се е опитал да освободи целия въздух и газове от него, за да бъде сигурен, че то ще потъне. Направени са и други разкрития, но към момента полицията отказва да ги представи публично. \r\nИ докато полицията продължава да търси липсващата част от тялото, Мадсен продължава да твърди, че Ким Вал е загинала при инцидент в морето.\r\n*** В рамките на срещата в Залцбург с колегите си от Словакия и Чешката република и президента на Франция Еманюел Макрон, канцлерът на Австрия Кристиан Керн се застъпи за работниците от родината му, като изрази съгласие с позицята на Париж за необходимостта от противодействие на социалния дъмпинг, пише австрийският вестник Der Standard.\r\nРамо до рамо, Керн и Макрон заявиха пред камерите, че ще се опитат да работят за преодоляването на проблемите в Европейския съюз в областите, в които той не функционира добре от тяхна гледна точка. \r\nМакрон, който е придружаван от съпругата си в рамките на обиколка в Централна и Източна Европа, изрази увереност, „че е настъпил моментът за поставянето на нова основа на Европа“. За привличане на съюзници около новата германо-френска ос Макрон насочва поглед към по-малките страни в ЕС. В четвъртък той продължава обиколката си с посещение в Румъния, а в петък ще посети и България.\r\n*** По-голямата част от мюсюлманите в Западна Европа се чувстват свързани с държавата, в която живеят. Това показват резултатите от изследването „Религиозен мониторинг“ на фондация „Бертелсман\", пише националният ежедневник Die Welt.\r\nВ Германия 96 % от респондентите са потвърдили, че се чувстват свързани със страната. Връзката на мюсюлманите във Франция е също толкова сила, а във Великобритания е малко по-ниска (89 %).\r\nВ Австрия и Швейцария средно 59 % от мюсюлманите се чувстват „много свързани\", 35 % са „истински свързани“. Различията между страните са малки, твърдят авторите на изследването. Отговорите на представителите на различните поколения също не се различават – единствено във Франция първото поколение мюсюлмани се чувстват по-свързани със страната, отколкото техните наследници. \r\nВ същото време голямо мнозинство от мюсюлманите в Европа също се чувстват свързани с държавите, от които са мигрирали те самите, техните родители или баби и дядовци. Двойното национално чувство е нормално явление сред повечето мюсюлмани, пишат авторите на изследването. \"Във Франция смесените идентичности сред мюсюлманите са особено разпространени при 84 % на сто от тях. В Германия и Швейцария този дял е около три четвърти“. В Обединеното кралство този дял е малко по-нисък (68 %).\r\nИзследователите от фондация „Бертелсман\" обобщават, че интеграцията на мюсюлманските имигранти в Германия и Европа постига значителен напредък.\r\n*** Франция и Чешката република ще подновят своя план за сътрудничество през идната пролет, съобщава столичният вестник  The Daily Prague Monitor, позовавайки се на изявление пред журналисти на министър-председателя Бохуслав Соботка.  \r\n„Имаме действащ план, по който упражняваме нашето сътрудничество, и който изтича в края на 2018 г.“, припомни Соботка, като добави, че ще започне разработването на ново споразумение, което подобно на сегашното, ще бъде със срок от четири години. В него ще влязат съвместни действия в сферата на развитието на индустрията, науката и изследователската дейност, ядрената енергия, отбраната и образованието. Чешкият министър-председател допълни, че новият план ще бъде готов до края на годината.\r\n*** Самоубийствен пояс бе намерен в жилище, използвано от барселонските атентатори, заявиха от испанската полиция, цитирани от The Independent . Смята се, че имотът в град Алканар е бил използван като фабрика за самоделни бомби от терористичната клетка, която е отговорна за последните нападения в страната. \r\nДомът в Алканар е бил унищожен от газова експлозия в нощта преди нападението в Барселона. Полицията счита, че нещо се е объркало при правенето на бомби, поради което е загинал имамът Абделбаки Ес Сати, за който атентаторите признаха, че е бил техен основен подбудител и лидер. \r\nДруг заподозрян също е загинал при този взрив. \r\nСред останките на къщата са намерени поне 100 газови бутилки, както и следи от същото експлозивно вещество, което бе използвано при нападението в Манчестър.\r\n***", "date": "2017.08.24", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/08/24/2428644/daily-sabah-katar-vazstanovi-diplomaticheskite-si-otnosheniya-s-iran.html", "text": "В ранните часове на четвъртък Катар възстанови напълно дипломатическите си отношения с Иран, без да се съобразява с исканията на арабските държави, които настояха богата на петрол държава да ограничи връзките си с Техеран, съобщава турският вестник Daily Sabah. \r\nПри обявяването на решението си Катар не спомена дипломатическата криза, която разтърсва арабски нации в Персийския залив от месец насам, когато Катар се оказа изолиран по въздух, земя и море от съседните си държави. \r\nКатарското външно министерство обяви в сутрешните часове на четвъртък, че посланикът на страната ще се върне в Техеран. Катар изтегли посланика си в началото на 2016 г., след като екзекуцията на известен шиитски духовник в Саудитска Арабия предизвика атаки срещу две саудитски дипломатически представителства в Иран – стъпка, предприета в знак на солидарност с арабското кралство. Тереза Герова", "date": "2017.08.24", "title": "Daily Sabah: Катар възстанови дипломатическите си отношения с Иран"}
{"url": "http://www.focus-news.net/news/2017/08/24/2428645/sliven-vazstanoveno-e-dvizhenieto-po-am-trakiya-pri-s-zagortsi-na-km-233-v-posoka-burgas.html", "text": "Възстановено е движението по АМ \"Тракия\" при с. Загорци, на км 233, в посока Бургас. Това съобщиха от пресцентъра на Агенция \"Пътна инфраструктура\" (АПИ). \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.24", "title": "Сливен: Възстановено е движението по АМ \"Тракия\" при с. Загорци, на км 233, в посока Бургас"}
{"url": "http://www.focus-news.net/news/2017/08/24/2428646/burgas-fermeri-ot-tsyalata-strana-shte-predstavyat-ekologichno-chistata-si-produktsiya-na-ploshtad-troykata.html", "text": "Фермери от цялата страна ще представят екологично чистата си продукция в Бургас. Днес и утре на площад „Тройката“ от 11.00 до 20.00 часа производители от всички краища на България ще предложат свежа и здравословна храна. Те са избирали най-доброто от своята продукция, за да зарадват своите гости, съобщиха от пресцентъра на Община Бургас. На Фермерския пазар всеки може да намери богат асортимент от плодове и зеленчуци до мед и пчелни продукти, от сладка и конфитюри до месо и млечни продукти.\r\nСпирката в Бургас е част от морското турне на Фермерски пазари „Хранкооп“ – София, които идват от Поморие и ще продължат в Несебър.", "date": "2017.08.24", "title": "Бургас: Фермери от цялата страна ще представят екологично чистата си продукция на площад „Тройката“"}
{"url": "http://www.focus-news.net/news/2017/08/24/2428647/dha-nay-malko-petima-zaginali-i-mnogo-raneni-pri-katastrofa-na-patnicheski-avtobus-v-turtsiya.html", "text": "При жестока пътна катастрофа тази сутрин край Анкара по първоначални данни са загинали най-малко пет души и има много ранени, предаде информационната агенция Догу хабер ажансъ (ДХА). Автобусът е пътувал от Измир за Анкара и се е блъснал в носеща колона на надлез на 52 километра от турската столица. В района на тежкия пътен инцидент са изпратени много линейки, посочва още ДХА. Георги Димов", "date": "2017.08.24", "title": "ДХА: Най-малко петима загинали и много ранени при катастрофа на пътнически автобус в Турция"}
{"url": "http://www.focus-news.net/news/2017/08/24/2428648/stara-zagora-obshtinata-shte-provede-publichno-obsazhdane-za-poemane-na-dalgosrochen-dalg-v-razmer-do-656-mln-lv.html", "text": "Община Стара Загора ще проведе публично обсъждане на намеренията за поемане на дългосрочен дълг в размер до 6.56 млн. лева за финансиране на текущи ремонти и мостово финансиране на проекти по ОП „Региони в растеж“ през 2017 година. Това съобщиха от пресцентъра на Община Стара Загора. Поканата от кмета Живко Тодоров е към всички жители на общината, представители на бизнеса, неправителствени организации и цялата старозагорска общественост да участват в публичното обсъждане, което ще се проведе в 17.30 часа в Общинската зала „П. Р. Славейков“.", "date": "2017.08.24", "title": "Стара Загора: Общината ще проведе публично обсъждане за поемане на дългосрочен дълг в размер до 6.56 млн. лв."}
{"url": "http://www.focus-news.net/news/2017/08/24/2428649/vratsa-26-godishen-mazh-izhvarli-prez-prozoretsa-na-kolata-si-okolo-10-000-kasa-tsigari-bez-banderol-pri-politseysko-presledvane.html", "text": "26-годишен мъж изхвърли през прозореца на колата си около 10 000 къса цигари без бандерол при полицейско преследване, съобщиха от Областната дирекция на МВР – Враца. Вчера около 12.10 часа във Враца във връзка с получена оперативна информация авто-патрул на Районно управление „Полиция” подават звуков и светлинен сигнал на водач на лек автомобил „Мерцедес” Е 270. При подаване на сигнала, водачът не се подчинява и увеличава скоростта. Предприето е проследяване, по време на което водачът изхвърля през преден десен прозорец на автомобила си черен сак, след което същият е спрян и задържан. Установено е, че това е 26-годишният с инициали В.К. от Враца, криминално непроявен.\r\nИзвършен е оглед на местопроизшествието, при който е установено, че изхвърления сак съдържа 9800 къса цигари без български акцизен бандерол. В.К. е задържан за срок до 24 часа в Районно управление „Полиция” – Враца.\r\nПо случая е образувано досъдебно производство.", "date": "2017.08.24", "title": "Враца: 26-годишен мъж изхвърли през прозореца на колата си около 10 000 къса цигари без бандерол при полицейско преследване"}
{"url": "http://www.focus-news.net/news/2017/08/24/2428650/blagoevgrad-obshtinata-provezhda-kampaniya-nasochena-kam-badeshti-i-nastoyashti-roditeli-s-detsa-do-3-godishna-vazrast.html", "text": "Община Благоевград провежда кампания за провеждане на поредица от лекции и беседи, насочени към бъдещи и настоящи родители с деца до 3 годишна възраст, съобщиха от пресцентъра на Общината. Срещите ще бъдат водени от специалисти и са напълно безплатни и достъпни за всички родители. Целта е родителите да получат ценна информация и практически съвети за отглеждането на своите деца. Те ще се провеждат всеки месец в зала № 5 на Община Благоевград. Информация за провеждането им ще се обявява предварително на интернет страницата на Община Благоевград и фейсбук страницата на Общностен център „Ранно детско развитие“. Не е необходимо предварително записване.\r\nПървата дискусия започна днес в 10.00 часа в зала №5 на Община Благоевград. Предстоящата лекция е под надслов „Първи грижи за новороденото“, с подтема „Кърменето“ и основен лектор д-р Славова- педиатър. В рамките на един час родителите ще могат да получат консултации по важни за тях въпроси, свързани с отглеждането на най-малките.\r\nСрещите за бъдещи и настоящи родители са инициатива на Общностен център „Ранно детско развитие“, създаден и функциониращ в изпълнение на проект „Услуги за ранно детско развитие в Община Благоевград” на Община Благоевград. Проектът се осъществява по Оперативна програма „Развитие на човешките ресурси” 2014–2020 г., процедура за директно предоставяне на безвъзмездна финансова помощ BG05M9OP001-2.004 „Услуги за ранно детско развитие“ с финансовата подкрепа на Европейския социален фонд.\r\nРеализирането на проекта е част от следваната политика на кмета на Благоевград д-р Атанас Камбитов за осигуряване на грижи за децата на Благоевград и техните родители.\r\nСрещите са част от предвидените дейности по предоставяне на услугата „Предоставяне на психологическа подкрепа и консултиране на бъдещи и настоящи родители за формиране и развитие на родителски умения“.\r\nС реализирането на проекта се цели увеличаване на готовността на децата и мотивацията им за равен старт в училище.", "date": "2017.08.24", "title": "Благоевград: Общината провежда кампания, насочена към бъдещи и настоящи родители с деца до 3 годишна възраст"}
{"url": "http://www.focus-news.net/news/2017/08/24/2428651/alsat-m-makedoniya-srabskite-diplomati-se-vrashtat-v-skopie-aleksandar-vuchich-shte-provede-sreshta-s-makedonskiyat-poslanik-v-belgrad.html", "text": "В четвъртък персоналът на сръбското посолство се връща в Скопие, докато дипломатическият представител на Македония в Белград Вера Йовановска Типко ще бъде приета от президента Александър Вучич, предава скопският телевизионен канал „Алсат-М“.\r\nСрещата на Вучич с Типко ще се състои в 11 часа (местно време).\r\nСпоред сръбското Министерство на външните работи посланик Душанка Дивяк Томич ще се завърне в Скопие на 31 август. Очаква се тя да проведе среща с македонския премиер Зоран Заев на 1 септември.\r\nВъншнополитическото ведомство в Белград информира, че външните министри на двете страни, Ивица Дачич и Никола Димитров, ще се срещнат в петък в Ниш, където „по пътя на диалога ще започнат решаването на откритите въпроси с цел засилване на приятелските отношения между двете държави и двата народа“.\r\nЗаев и Вучич разговаряха за изтеглянето на сръбския персонал от посолството в Скопие в сряда. Двамата лидери се договориха, както става ясно от съвместното им изявление, Македония и Сърбия да работят за запазване и насърчаване на двустранните отношения, а всяко евентуално несъгласие да се решава единствено с диалог. Те се споразумяха независимо от всички политически различия за някои важни политически регионални въпроси, Македония и Сърбия заедно да се борят не само за запазване, но и за насърчаване на приятелските отношения между македонския и сръбския народ, и между гражданите на двете страни.Тереза Герова", "date": "2017.08.24", "title": "„Алсат-М“ (Македония): Сръбските дипломати се връщат в Скопие, Александър Вучич ще проведе среща с македонският посланик в Белград"}
{"url": "http://www.focus-news.net/news/2017/08/24/2428652/nkzhi-mazh-e-zaginal-sled-kato-e-skochil-pod-tovaren-vlak-v-mezhdugarieto-dunavtsi-kazanlak.html", "text": "Възрастен мъж е скочил под товарен влак на частен превозвач в междугарието „Дунавци- Казанлък“. Това съобщиха за Агенция „Фокус“ от пресцентъра на Национална компания „Железопътна инфраструктура“ (НКЖИ). Инцидентът е станал на 23 август в 20.42 часа. В 23.55 часа движението на влаковете е разрешено след извършване на следствени действия и оглед от екипи на МВР.\r\nБиляна ИВАНОВА", "date": "2017.08.24", "title": "НКЖИ: Мъж е загинал след като е скочил под товарен влак в междугарието „Дунавци- Казанлък“"}
{"url": "http://www.focus-news.net/news/2017/08/24/2428653/sliven-nyama-postradali-v-katastrofa-stanala-na-patya-am-trakiya-pri-s-zagortsi-v-posoka-burgas.html", "text": "Няма пострадали в катастрофа, станала на пътя АМ \"Тракия\" при с. Загорци, в посока Бургас. Това съобщиха за Агенция „Фокус“ от ОДМВР-Сливен. Сигнал за инцидента е подаден в 8.30 часа. Няма пострадали хора, щетите са само материални. Трафикът е бил ограничен и в двете ленти в рамките на половин час. В момента движението се извърша свободно.\r\nЦветилена СИМЕОНОВА", "date": "2017.08.24", "title": "Сливен: Няма пострадали в катастрофа, станала на пътя АМ \"Тракия\" при с. Загорци, в посока Бургас"}
{"url": "http://www.focus-news.net/news/2017/08/24/2428654/bsp-shte-predstavi-proekta-si-za-antikoruptsionen-zakon-na-predstaviteli-na-sayuza-na-sadiite-v-balgariya.html", "text": "Председателят на БСП Корнелия Нинова и депутати от левицата ще представят проекта на партията за антикорупционен закон на представители на Съюза на съдиите в България. Това съобщиха от пресцентъра на партията. Представянето на проекта ще се състои в зала „Запад” на Народно събрание от 14.00 часа.", "date": "2017.08.24", "title": "БСП ще представи проекта си за антикорупционен закон на представители на Съюза на съдиите в България"}
{"url": "http://www.focus-news.net/news/2017/08/24/2428655/veliko-tarnovo-s-12-sm-se-e-ponizhilo-nivoto-na-reka-dunav-pri-svishtov.html", "text": "С 12 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 100 см. \r\nТемпературата на водата e 23.6 градуса.", "date": "2017.08.24", "title": "Велико Търново: С 12 см се е понижило нивото на река Дунав при Свищов"}
{"url": "http://www.focus-news.net/news/2017/08/24/2428656/pregled-na-osnovnite-temi-v-blagoevgradskiya-pechat.html", "text": "„Административния секретар на Районен съд Емилия Берова увисна на бесилото в дома си“ е водещо заглавие на вестник „Струма”. Съпругът ѝ, бивш полицай, попаднал на зловещата гледка, двете им деца работят в чужбина, колегите и съседите са в шок. Друго заглавие на изданието е „Седем имота за минимум 600 000 лв. пуска в продажба община Благоегврад“. Най-апетитното парче е срещу казармата, до паркинга, купен миналата година от бизнес дамата Тонка Трайкова. „Първокласниците в Пиринско с 206 по-малко от миналата година, до момента са записани 2944“ информира изданието. Заради увеличаващия се брой на децата от училището в Рибново продължават да настояват за изграждане на нова сграда, проектът беше одобрен на кръгла маса.\r\nВодещото заглавие в други ежедневник „Вяра“ е „Прокуратурата погна бившата шефка на Общинската счетоводна къща в Дупница Иванка Терзийска“. Проверката е по сигнал, подаден от ОбС шефа Емил Гущеров. Друго заглавие във вестника е „С водосвет от отец Шавулев, кметът д-р Атанас Камбитов откри обновената за 586 500 лв. сграда на пожарната в Благоевград, сподели: Това е поредното доказателство, че сме № 1 в санирането“. На страниците на ежедневника се уточнява, че на церемонията са гостували началникът на кабинета на МВР Анжелина Тотева и главен комисар Николай Николов.", "date": "2017.08.24", "title": "Преглед на основните теми в благоевградския печат"}
{"url": "http://www.focus-news.net/news/2017/08/24/2428657/die-zeit-zelenite-poiskaha-obyasnenie-ot-zigmar-gabriel-za-sreshtata-s-gerhard-shryoder-i-vladimir-putin.html", "text": "Министърът на външните работи и вицеканцлер Зигмар Габриел (ГСДП) трябва да представи обяснения за срещата между руския президент Владимир Путин и бившия германския канцлер Герхард Шрьодер (ГСДП), на която бе поканен и той самият. Това призова фракционният лидер на „Зелени“ Катрин-Гьорин Екард, подчертавайки, че първият дипломат на Берлин дължи това на германското общество – и то преди изборите за Бундестаг, пише националният ежедневник Die Zeit. \r\nПарламентарният лидер на „Зелени“ настоя Габриел да разсее впечатленията, че вечерята между Шрьодер и Путин, а също и поемането на пост в „Роснефт“ от страна на бившия канцлер на ФРГ, представлява конфликт на интереси. \r\n„Това би било огромна обида към ЕС и истински проблем за Германия\", категорична бе Екард. Не е тайна, че „Шрьодер като лобист на руската газова компания „Газпром“ след назначаването му в Надзорния съвет на петролния гигант „Роснефт“ е провел едночасова среща с руския държавен глава“. Но „зеленият“ политик иска да знае кои теми са обсъдени в рамките на вечерята.\r\nПутин отправи покана към Габриел и Шрьодер в началото на юни за вечеря в резиденцията си в Санкт Петербург. Вечерята, обявена като частна среща, започна в късните часове и продължи около двама часа. На нея обаче присъстваха и избрани представители на германската икономика. Известно е, че германският външен министър е напуснал резиденцията около 1.30 часа през нощта, припомнят от редакцията.Тереза Герова", "date": "2017.08.24", "title": "Die Zeit: „Зелените“ поискаха обяснение от Зигмар Габриел за срещата с Герхард Шрьодер и Владимир Путин"}
{"url": "http://www.focus-news.net/news/2017/08/24/2428658/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-25-avgust.html", "text": "„Софийска вода” временно ще прекъсне водоснабдяването в някои части на столицата на 25 август, съобщиха от пресцентъра на дружеството. В петък във връзка с подмяна на сградно водопроводно отклонение на ул. „6“, кв. „Враждебна“, се налага спиране на водоподаването от 9:30 до 17:00 часа на клиентите на „Софийска вода”, живеещи в района на: ул. „6“, и ул. „39“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „6“ пред № 4А.\r\nВ петък във връзка с реконструкция на уличен водопровод на ул. „Панайот Волов“, кв. „Кремиковци“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Свети Георги Победоносец от ул. „Панайот Волов“ до ул.  „Радивоя“ ул. „Димитър Стефанов Казака“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Свети Георги Победоносец“ и ъгъла с ул. „Димитър Стефанов Казака“.\r\nВ петък във връзка с монтаж на спирателни кранове на ул. „Липа“, с. Доброславци, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. \"Градинарска\" от ул. \"Липа\" до ул. \"Житенски път\", Бивш стопански двор. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Липа“.\r\nВ петък във връзка с подмяна на сградно водопроводно отклонение на ул. „3“, кв. „Обеля“, се налага спиране на водоподаването от 9:00 до 15:00 часа на клиентите на „Софийска вода”, живеещи в района на: ул. „3“ от ул. „Ефрем Чучков“ до ул. „5“; ул. „5“ от ул. „3“ до ул. „Ефрем Чучков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „3“ на ъгъла с ул. „5“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.08.24", "title": "„Софийска вода” временно ще прекъсне водоснабдяването в някои части на столицата на 25 август"}
{"url": "http://www.focus-news.net/news/2017/08/24/2428659/veliko-tarnovo-initsiativata-semeyna-kurabiyka-podkrepyashta-obshtuvaneto-i-vrazkata-dete-roditel-shte-se-provede-v-grada-na-25-avgust.html", "text": "В изпълнение на планирани дейности за подкрепа на деца и семейства в риск, Център за обществена подкрепа на община В. Търново, управляван от Сдружение SOS Детски селища България  и Общностен център за деца и родители “Царевград” ще бъдат партньори в реализиране на инициативата „Семейна курабийка“, която цели да подкрепи общуването и връзката дете-родител през общо пространство за игри и съвместни дейности. Това съобщиха от пресцентъра на Община Велико Търново. „Семейна курабийка“ ще се проведе на 25.08.2017 година от 10.00 до 12.30 часа в парк Марно поле, пред входа на Летен театър В.Търново. Инициативата е насочена към здравословното хранене на децата, към тревожния факт, че българските деца са сериозно застрашени от наднормено тегло. Предвиждаме участие на деца, клиенти на двата Центъра, както и деца от общността, за които ще има творчески ателиета – месене и печене на курабийки, изработване на фигурки от плодове и зеленчуци, както и съвместни игри между деца и родители, импровизирана „Летяща библиотека“ /листчета с рецепти, съвети за правилното хранене и съвети за правилното възпитание на децата/, здравословна беседа с лекар за желаещи родители, запознаване на децата с различни здравословни храни- овесени ядки, пълнозърнесто брашно, семена, мед, сушени плодове. Поканени са деца и родители, бенефициенти на двата центъра, както и деца и родители от общността.", "date": "2017.08.24", "title": "Велико Търново: Инициативата „Семейна курабийка“, подкрепяща общуването и връзката дете-родител, ще се проведе в града на 25 август"}
{"url": "http://www.focus-news.net/news/2017/08/24/2428660/afp-niderlandskata-politsiya-izvarshi-vtori-arest-vav-vrazka-s-teroristichnata-zaplaha-v-roterdam.html", "text": "В четвъртък нидерландската полиция извърши втори арест, след като рок концерт в Ротердам бе отменен заради потенциална терористична заплаха, предава AFP.\r\nОт изявление на полицията става ясно, че 22-годишен мъж е задържан преди съмване в района на Брабант. В ареста остава и шофьорът на микробус, паркиран в близост до мястото, където трябваше да се проведе планираното музикално събитие. В превозното средство бяха открити подозрителни газови бутилки. Тереза Герова", "date": "2017.08.24", "title": "AFP: Нидерландската полиция извърши втори арест във връзка с терористичната заплаха в Ротердам"}
{"url": "http://www.focus-news.net/news/2017/08/24/2428661/blagoevgrad-pet-svobodni-rabotni-pozitsii-sa-obyaveni-za-uchiteli-i-pomoshtnik-vazpitateli-v-detski-gradini-v-obshtinata.html", "text": "Общо пет свободни работни позиции са обявени за учители и помощник-възпитатели в детски градини на територията на община Благоевград. Това съобщиха от пресцентъра на общината. Позициите са публикувани на сайта на Регионално управление на образованието. Свободните работни места се обявяват поетапно, в зависимост от заявените нужди от съответните заведения.\r\nКъм момента документи могат да бъдат подавани в Детска градина „Първи юни“, където се търсят двама помощник-възпитатели и един учител. Срокът за кандидатстване  е 25 август 2017 година. Свободни места са обявени и в Детска градина  №12 „Алени макове”, там се нуждаят от двама учители и един помощник-възпитател. Документи се приемат до 28 август. Кандидатите следва да отговарят на нормативните изисквания. Важно е да се знае, че документите се приемат в съответната детска градина, а изборът ще бъде извършен от директорите на детските градини.\r\nПо разпореждане на кмета д-р Атанас Камбитов, подборът на учители и помощник- възпитатели следва да бъде направен изключително прецизно. Целта е да бъде осигурена максимално добра грижа за най-малките от професионално подготвени педагози и други специалисти.\r\nСледващата седмица ще бъдат оповестени позиции и за други детски градини.", "date": "2017.08.24", "title": "Благоевград: Пет свободни работни позиции са обявени за учители и помощник-възпитатели в детски градини в общината"}
{"url": "http://www.focus-news.net/news/2017/08/24/2428662/the-sarajevo-times-bosna-i-hertsegovina-registrira-rast-ot-11-na-chuzhdestrannite-turisti.html", "text": "Увеличава се броят на чуждестранните туристи в Босна и Херцеговина\r\nПрез първата половина на 2017 г. броят на чуждестранни туристи, посетили Босна и Херцеговина,  се е увеличил с 11%, сравнение със същия период на миналата година, пише The Sarajevo Times, като цитира данни от Статистическата агенция на страната.\r\nСъгласно информацията, 31,5% от всички туристи са местни, докато останалите 68,5% са чужденци. Най-голям дял имат хърватските посетители (15,3%), следвани от сръбските (10.2%) и турските (7,9%). Голям процент посещаемост има също от Италия, Словения, Германия, Обединените арабски емирства и Южна Корея. \r\nЩо се отнася до дължината на престоя, най-много нощувки имат ирландците (средно 3,6 на посещение), следвани от гражданите на Кувейт и Катар със съответно 3,3 и 3,2 нощувки, реализирани в страната. Цанко Цолов", "date": "2017.08.24", "title": "The Sarajevo Times: Босна и Херцеговина регистрира ръст от 11 % на чуждестранните туристи"}
{"url": "http://www.focus-news.net/news/2017/08/24/2428663/burgas-festival-za-savremenni-izkustva-voda-shte-se-provede-v-grada.html", "text": "Остават само 2 седмици до началото на най-новия фестивал за съвременни изкуства в Бургас „Вода“. В момента тече подготовка на терена, на който ще се проведе събитието, съобщиха от пресцентъра на Община Бургас. Плувният басейн в Младежкия културен център и пространствата около него се почистват, преди да се преобразят напълно и да станат сцена на арт инсталации и пърформанси.\r\nНад 40 артисти от България, Молдова, Латвия и Южна Корея ще вземат участие във Фестивал за съвременни изкуства „ВОДА“, който ще се проведе от 8 до 10 септември. Основната програма на фестивала ще представи 7 танцови представления и пърформанси от: Марион Дърова, Театър „Атом“, Танцова компания „Дюн“, Брейн Стор Проджект – склад за креативни концепции, Ана Данкова, Колектив „Гараж“ и международните гости: Ilze Zirina (Латвия), Александра Сошникова и Сергей Головнеа (Молдова), Jung In Lee (Южна Корея).\r\nВ по-малките пространства около басейна ще бъдат разположени видео творби и инсталации, като зрителят ще може да избере сам своя маршрут през фестивалния пъзел. Пътешествието през пространството ще предложи среща с инсталации, фотография и видео от бургаските автори: Мариана Сърбова & Филип Петков – Фил, Краси Марчев, Мария Алексиева, Владимир Палев, Мая Николова, Мария Съботинова, Танцова компания „Дюн“ и гостите: Йосиф Аструков (София), Искра Проданова (Варна), Росен Михайлов (София) и др.\r\nДва музикални концерта ще предложат алтернативна музика на посетителите – на Евтим Евтимов – Шаманчето, известен на българската публика от участието си в група „Попара“ и Мирян Колев – музикант-импровизатор от Трявна.\r\nВ рамките на фестивала ще се проведе и танцов уъркшоп с преподаватели – гостуващите международни артисти.\r\nФестивалът за съвременни изкуства „ВОДА“ се провежда за първи път и се организира от Младежки Културен Център и Сдружение „Танц БГ“/Танцова компания „Дюн“ с финансовата подкрепа на Министерство на културата, Младежки Културен Център, Община Бургас и инициатива „Бургас харесва младите“.\r\nСъбитието се организира с подкрепата на: ОП „Спортни имоти“, Сърф магазин Бургас, Art Guesthouse Vintage Бургас и Графично студио „Goonys“.\r\nБилетите за фестивала ще бъдат на символични цени от 5 лв. за един ден и 7 лв. за целия период на фестивала.", "date": "2017.08.24", "title": "Бургас: Фестивал за съвременни изкуства „Вода“ ще се проведе в града"}
{"url": "http://www.focus-news.net/news/2017/08/24/2428664/pregled-na-nyakoi-ot-osnovnite-temi-na-balkanskiya-pechat-agentsiya-fokus.html", "text": "Увеличава се броят на чуждестранните туристи в Босна и Херцеговина\r\nПрез първата половина на 2017 г. броят на чуждестранни туристи, посетили Босна и Херцеговина,  се е увеличил с 11%, сравнение със същия период на миналата година, пише The Sarajevo Times, като цитира данни от Статистическата агенция на страната.\r\nСъгласно информацията, 31,5% от всички туристи са местни, докато останалите 68,5% са чужденци. Най-голям дял имат хърватските посетители (15,3%), следвани от сръбските (10.2%) и турските (7,9%). Голям процент посещаемост има също от Италия, Словения, Германия, Обединените арабски емирства и Южна Корея. \r\nЩо се отнася до дължината на престоя, най-много нощувки имат ирландците (средно 3,6 на посещение), следвани от гражданите на Кувейт и Катар със съответно 3,3 и 3,2 нощувки, реализирани в страната.\r\n*** Двойка турски изтребители F-16 са нарушили въздушното пространство на Гърция – последният от серия подобни инциденти, които зачестиха през последните месеци, съобщава електронното издание Eakthimerini.\r\nДвата самолета на ВВС на Турция са навлезли в Атинския регион за полетна информация в следобедните часове на сряда, прелитайки над островите Антропофагои и Фурной на височина 19 000 фута.\r\nИзтребителите са напуснали  гръцкото въздушно пространство малко преди 16 часа.\r\n*** В ранните часове на четвъртък Катар възстанови напълно дипломатическите си отношения с Иран, без да се съобразява с исканията на арабските държави, които настояха богата на петрол държава да ограничи връзките си с Техеран, съобщава турският вестник Daily Sabah. \r\nПри обявяването на решението си Катар не спомена дипломатическата криза, която разтърсва арабски нации в Персийския залив от месец насам, когато Катар се оказа изолиран по въздух, земя и море от съседните си държави. \r\nКатарското външно министерство обяви в сутрешните часове на четвъртък, че посланикът на страната ще се върне в Техеран. Катар изтегли посланика си в началото на 2016 г., след като екзекуцията на известен шиитски духовник в Саудитска Арабия предизвика атаки срещу две саудитски дипломатически представителства в Иран – стъпка, предприета в знак на солидарност с арабското кралство.\r\n*** Отношенията между Македония и Сърбия се затоплят. И то само след един телефонен разговор между сръбския президент Александър Вучич и македонския премиер Зоран Заев. Спешните разговори бяха наложителни, след като Белград изтегли всички свои дипломати от Скопие на основание, че Македония засилва разузнавателната дейност срещу сръбските институции с помощта на трета страна, припомня електронното издание „Фактор“.\r\nМакедонският външен министър Никола Димитров напълно отрече, че страната е извършвала или е издавала заповед за шпионаж срещу която и да е чужда страна, включително Сърбия.\r\nСъгласно съвместно изявление, Вучич и Заев се съгласиха, че всяко възможно несъгласие трябва да се разрешава чрез диалог. Двете съседни страни ще подобрят комуникацията на най-високо равнище помежду си, ще се подкрепят взаимно по пътя към Европейския съюз и ще укрепят добросъседските отношения.\r\nДвамата балкански лидери отбелязаха, че въпреки различните възгледи по важни политически и регионални въпроси, двете страни ще се борят за запазване и насърчаване на приятелските отношения между македонския и сръбския народ. Освен това те ще направят повече за подобряване на икономическите и търговските отношения.\r\nЗаев и Вучич се съгласяват, че Македония и Сърбия, въз основа на разпоредбите на международното право, ще защитават добросъвестно и приятелски интересите и правата на дипломатическите и консулските мисии на териториите им.\r\nВ съвместно изявление след разговора между Заев и Вучич остава впечатлението, че никъде не се споменава нито Косово, нито ЮНЕСКО, нито шпионаж. Именно намерението на Македония да подкрепи приемането на Косово в ЮНЕСКО бе причината за утежняване на отношенията между Белград и Скопие, припомнят от редакцията.\r\n***", "date": "2017.08.24", "title": "Преглед на някои от основните теми на балканския печат (Агенция „Фокус“)"}
{"url": "http://www.focus-news.net/news/2017/08/24/2428665/pazardzhik-ogranicheno-e-dvizhenieto-v-intenzivnata-lenta-na-magistrala-trakiya-pri-km-98-v-posoka-sofiya-poradi-otstranyavane-na-kraypatna-rastitelnost.html", "text": "Ограничено е движението в интензивната лента на автомагистрала „Тракия”, от км 97 до км 98, в посока София, поради отстраняване на крайпътна растителност. Това съобщиха от пресцентъра на Агенция „Пътна инфраструктура”. \r\nВременно е ограничено движението и в изпреварваща лента между км 15 и км 16 на магистралата, в посока Бургас, поради ремонтни дейности, а трафикът в участъка се осъществява в аварийната и активната лента. Шофьорите да се движат с повишено внимание и съобразена скорост.", "date": "2017.08.24", "title": "Пазарджик: Ограничено е движението в интензивната лента на магистрала „Тракия” при км 98, в посока София, поради отстраняване на крайпътна растителност"}
{"url": "http://www.focus-news.net/news/2017/08/24/2428666/montana-politsiyata-otkri-83-rasteniya-ot-roda-na-konopa-otglezhdani-v-obitavana-kashta-v-s-mokresh.html", "text": "Полицията откри 83 растения от рода на конопа, отглеждани в обитавана къща в с. Мокреш, съобщиха от Областната дирекция на МВР – Монтана. Вчера в сектор „Противодействие на криминалната престъпност” при ОД МВР Монтана е получена информация, че 65-годишен с инициали П.Н. от село Мокреш засява и отглежда растения от рода на конопа, като растенията се отглеждат в обитавания от него имот в селото. При извършената полицейска проверка са намерени и иззети 83 растения от рода на конопа, със средна височина 130 см, с общо тегло на иззетата зелена листна маса 30 кг. По случая е образувано досъдебно производство по чл. 354 в, ал.1 от НК.", "date": "2017.08.24", "title": "Монтана: Полицията откри 83 растения от рода на конопа, отглеждани в обитавана къща в с. Мокреш"}
{"url": "http://www.focus-news.net/news/2017/08/24/2428667/der-spiegel-avtomobil-navleze-v-targovska-ulitsa-v-saarland-saobshtava-se-za-edin-zaginal-i-nyakolko-raneni.html", "text": "Автомобил навлезе с висока скорост в търговска улица в центъра на Саарвелинген, федерална провинция Саарланд, в резултат на която един човек загина, а няколко други бяха ранени, съобщава германското издание Der Spiegel. Точните обстоятелства около инцидента, който напомня на този от Марсилия преди няколко дни, все още остават неясни.\r\nЖертвата е жена на 43-годишна възраст. Дванадесетгодишно дете е тежко ранено, още петима души са получили леки наранявания, поясни полицейски служител. \r\nВодачът е 26-годишен мъж, който е имал здравословни проблеми. Според свидетели той „е управлявал с много висока скорост\" автомобила по тесните централни улички на града, допълват от полицията. \r\nМъжът е блъснал колата, в която са били жената и детето, след което е ударил още три превозни средства. Вестник Bild съобщи, че той е блъснал автомобила си във веранда. Към момента мъжът се намира в болница с леки наранявания. Тереза Герова", "date": "2017.08.24", "title": "Der Spiegel: Автомобил навлезе в търговска улица в Саарланд, съобщава се за един загинал и няколко ранени"}
{"url": "http://www.focus-news.net/news/2017/08/24/2428668/veliko-tarnovo-vazrastna-zhena-ot-pavlikeni-e-predala-7-200-leva-na-telefonni-izmamnitsi.html", "text": "7 200 лева даде на телефонни измамници възрастна жена от Павликени, съобщиха от Областна дирекция на МВР – Велико Търново. Престъплението е извършено вчера, когато неизвестно лице позвънило на 90-годишната жена и се представило за полицай. Той й заявил, че районът около дома й е отцепен от полиция с цел залавяне на евентуалните извършители на измама. По думите му, тя била застрашена от нанасяне на побой. Потърпевшата повярвала и оставила 7 200 лева в стара чанта под контейнер до дома си.", "date": "2017.08.24", "title": "Велико Търново: Възрастна жена от Павликени е предала 7 200 лева на телефонни измамници"}
{"url": "http://www.focus-news.net/news/2017/08/24/2428669/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "След отправените от страна на испанските власти предупреждения за терористична опасност, властите в нидерландския град Ротердам отмениха планиран рок концерт, съобщава германският национален ежедневник Die Frankfurter Allgemeine Zeitung.\r\nВ близост до мястото, където трябваше да се проведе събитието, е намерен малък камион с подозрителни газови бутилки, съобщи кметът на града в рамките на специално свикана пресконференция. Преди това властите са получили конкретно предупреждение от испанската полиция. Според кмета камионът, конфискувана от полицията, е имал испански регистрационни номера. Шофьорът, испанец, също е арестуван.\r\n*** Министърът на външните работи и вицеканцлер Зигмар Габриел (ГСДП) трябва да представи обяснения за срещата между руския президент Владимир Путин и бившия германския канцлер Герхард Шрьодер (ГСДП), на която бе поканен и той самият. Това призова фракционният лидер на „Зелени“ Катрин-Гьорин Екард, подчертавайки, че първият дипломат на Берлин дължи това на германското общество – и то преди изборите за Бундестаг, пише националният ежедневник Die Zeit. \r\nПарламентарният лидер на „Зелени“ настоя Габриел да разсее впечатленията, че вечерята между Шрьодер и Путин, а също и поемането на пост в „Роснефт“ от страна на бившия канцлер на ФРГ, представлява конфликт на интереси. \r\n„Това би било огромна обида към ЕС и истински проблем за Германия\", категорична бе Екард. Не е тайна, че „Шрьодер като лобист на руската газова компания „Газпром“ след назначаването му в Надзорния съвет на петролния гигант „Роснефт“ е провел едночасова среща с руския държавен глава“. Но „зеленият“ политик иска да знае кои теми са обсъдени в рамките на вечерята.\r\nПутин отправи покана към Габриел и Шрьодер в началото на юни за вечеря в резиденцията си в Санкт Петербург. Вечерята, обявена като частна среща, започна в късните часове и продължи около двама часа. На нея обаче присъстваха и избрани представители на германската икономика. Известно е, че германският външен министър е напуснал резиденцията около 1.30 часа през нощта, припомнят от редакцията.\r\n*** По-голямата част от мюсюлманите в Западна Европа се чувстват свързани с държавата, в която живеят. Това показват резултатите от изследването „Религиозен мониторинг“ на фондация „Бертелсман\", пише националният ежедневник Die Welt.\r\nВ Германия 96 % от респондентите са потвърдили, че се чувстват свързани със страната. Връзката на мюсюлманите във Франция е също толкова сила, а във Великобритания е малко по-ниска (89 %).\r\nВ Австрия и Швейцария средно 59 % от мюсюлманите се чувстват „много свързани\", 35 % са „истински свързани“. Различията между страните са малки, твърдят авторите на изследването. Отговорите на представителите на различните поколения също не се различават – единствено във Франция първото поколение мюсюлмани се чувстват по-свързани със страната, отколкото техните наследници. \r\nВ същото време голямо мнозинство от мюсюлманите в Европа също се чувстват свързани с държавите, от които са мигрирали те самите, техните родители или баби и дядовци. Двойното национално чувство е нормално явление сред повечето мюсюлмани, пишат авторите на изследването. \"Във Франция смесените идентичности сред мюсюлманите са особено разпространени при 84 % на сто от тях. В Германия и Швейцария този дял е около три четвърти“. В Обединеното кралство този дял е малко по-нисък (68 %).\r\nИзследователите от фондация „Бертелсман\" обобщават, че интеграцията на мюсюлманските имигранти в Германия и Европа постига значителен напредък.\r\n*** Автомобил навлезе с висока скорост в търговска улица в центъра на Саарвелинген, федерална провинция Саарланд, в резултат на която един човек загина, а няколко други бяха ранени, съобщава германското издание Der Spiegel. Точните обстоятелства около инцидента, който напомня на този от Марсилия преди няколко дни, все още остават неясни.\r\nЖертвата е жена на 43-годишна възраст. Дванадесетгодишно дете е тежко ранено, още петима души са получили леки наранявания, поясни полицейски служител. \r\nВодачът е 26-годишен мъж, който е имал здравословни проблеми. Според свидетели той „е управлявал с много висока скорост\" автомобила по тесните централни улички на града, допълват от полицията. \r\nМъжът е блъснал колата, в която са били жената и детето, след което е ударил още три превозни средства. Вестник Bild съобщи, че той е блъснал автомобила си във веранда. Към момента мъжът се намира в болница с леки наранявания.\r\n***", "date": "2017.08.24", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/08/24/2428670/burgas-obsadeno-e-nachaloto-na-obuchenieto-na-prilozhni-programisti-v-ramkite-na-programata-obuchenie-za-it-kariera.html", "text": "На работна среща в Министерството на образованието и науката бе обсъдено началото на обучението на приложни програмисти в рамките на програмата „Обучение за ИТ кариера“ от есента на 2017 г. Това съобщиха от пресцентъра на Община Бургас. Силно бургаско присъствие беляза срещата, като в дискусиите активно се включиха общинският съветник Петко Георгиев, който е и председател на ИКТ Клъстер – Бургас, колегата му Стоян Николов от ИКТ Клъстер – Бургас, Коста Папазов от ПГЕЕ „К. Фотинов“ и проф. Сотир Сотиров от Университет „Проф. д-р Асен Златаров“.\r\nПредставителите на Бургас обсъдиха и бъдещи инициативи в подкрепа на образованието по информационни и комуникационни технологии със Светлин Наков, създател и вдъхновител на Софтуерния университет. Според Петко Георгиев изборът на Бургас за един от петте обучителни центрове за приложни програмисти в България е изключителен успех за работата на Община Бургас, ИКТ Клъстер – Бургас, както и на бизнеса и образователните институции в града. „Това е стъпка към превръщането на Бургас в едно от предпочитаните места за ИКТ бизнес в страната“, допълни Георгиев.\r\nПет центъра в страната, създадени към пет професионални гимназии в сътрудничество с вузове и ИТ бизнеса, ще обучават приложни програмисти в рамките на програмата „Обучение за ИТ кариера“, за която до 2020 г. са предвидени 770 хил. лв. Сумата, която ще се отпусне за учебната 2017/2018 година, е 270 хил. лв. Финансирането е от бюджета на МОН. Петте центъра са разположени в Правец, Русе, Пловдив, Бургас и София. Те ще създадат цялостна организация за реализирането на програмата, ще организират и провеждат обучението на учениците от цялата страна и ще предлагат присъствени и онлайн форми на обучение по професия приложен програмист. Ще бъде създаден и специален орган към МОН за наблюдение на програмата, пред който регионалните управления на образованието ще представят ежегодни доклади за осъществявания от тях мониторинг на изпълнението на програмата.", "date": "2017.08.24", "title": "Бургас: Обсъдено е началото на обучението на приложни програмисти в рамките на програмата „Обучение за ИТ кариера“"}
{"url": "http://www.focus-news.net/news/2017/08/24/2428671/apa-navarshva-se-edna-godina-ot-razrushitelnoto-zemetresenie-v-amatriche.html", "text": "В четвъртък, 24 август, се навършва една година от опустошителното земетресение в Аматриче, Централна Италия, в резултат на което загинаха 299 души, припомня австрийската информационна агенция APA.\r\nТочно в 3,36 часа на 24 август малкото италианско градче бе ударено от трус със сила от 6,2 по скалата на Рихтер.\r\nЕдна година след земетресението, министър-председателят Пабло Джентилони обеща по-силен ангажимент за възстановяването на региона. „Въпреки огромните усилия и значителните ресурси, предоставени за реконструкция, не всичко напредва достатъчно бързо\", призна италианският премиер.\r\nГодишнината бе отбелязана с възпоменателна церемония, на която бяха запалени факли, а камбенен звън бе ударен цели 299 пъти – по един за всяка жертва. \r\nФактът, че почти цяла Италия е изключително предразположена към земетресения,  бе потвърден още един път през тази седмица: На остров Иксия край Неапол земетресение в от понеделник причини сериозни щети. Двама души загинаха, а 42 души бяха ранени.Тереза Герова", "date": "2017.08.24", "title": "APA: Навършва се една година от разрушителното земетресение в Аматриче"}
{"url": "http://www.focus-news.net/news/2017/08/24/2428672/montana-66-godishna-zhena-ot-varshets-e-izvarshvala-nelegalna-turoperatorska-deynost.html", "text": "66-годишна жена от Вършец е извършвала нелегална туроператорска дейност, съобщиха от Областната дирекция на МВР – Монтана. Вчера в Районно управление „Полиция” – Вършец е получена информация за лица от Вършец, извършващи нелегален превоз на пътници и нелегална туроператорска дейност. Същия ден около 13.00 часа е спрян за проверка лек автомобил „Форд Транзит” с врачанска регистрация, собственост и управляван от 53-годишен с инициали И.Х. от Вършец. При направената проверка в автомобила са установени 8 пътника, които са заявили, че са заплатили на лице от балнеохотел във Вършец по 18 лева за организиране на екскурзия до Белоградчишките скали и пещера „Венеца”. \r\nНаправена е проверка в хотела, където са открити 2 обяви за екскурзии, със записан мобилен номер за връзка.  При проведени оперативно-издирвателни мероприятия е установено, че телефонът се ползва от 66-годишната с инициали Л.И. от курортния град, която няма сключен трудов или друг договор за извършване на туристически услуги и не притежава лиценз за такава дейност. Л.И. е направила самопризнания, че извършва туристически услуги, като наема И.Х. за транспорт на туристите и заплаща такса на управителя на балнеохотела. Направена е проверка и в още едно специализирано лечебно заведение в гр. Вършец, където е открита още една обява за туристически услуги със същия телефонен номер. По случая е образувана преписка за проверка на данни за престъпление по чл. 324, ал. 1 от НК.", "date": "2017.08.24", "title": "Монтана: 66-годишна жена от Вършец е извършвала нелегална туроператорска дейност"}
{"url": "http://www.focus-news.net/news/2017/08/24/2428673/tass-politsiyata-v-rim-upotrebi-vodni-oradiya-pri-sblasatsi-s-migranti-dvama-dushi-sa-zadarzhani.html", "text": "Операция по разчистването на издигнат лагер в центъра на италианската столица завърши със сблъсъци между мигранти и полиция, предава ТАСС.\r\nПо данни на телевизионния канал Sky TG 24, полицейските служители са използвали водни оръдия срещу мигрантите, които са хвърляли камъни и бутилки срещу тях. Агенция Ansa съобщава, че акцията е завършила с двама арестувани. \r\nДо безредиците се е стигнало, след като мигрантите са отказали да напуснат импровизирания лагер, за да бъдат настанени в специализирана структура. Тереза Герова", "date": "2017.08.24", "title": "ТАСС: Полицията в Рим употреби водни оръдия при сблъсъци с мигранти, двама души са задържани"}
{"url": "http://www.focus-news.net/news/2017/08/24/2428674/kyustendil-100-zhivotni-i-1-000-bali-furazh-sa-bili-spaseni-ot-pozhar-v-selo-cherven-breg.html", "text": "Два пожара, причинени от небрежно боравене с огън, са горели в Кюстендилска област. Това съобщи за Радио „Фокус“ – Кюстендил Катя Табачка, говорител на Областна дирекция на МВР – Кюстендил. Първият пожар е горял в Невестино, където са се запалили 4 дка сухи треви и храсти. Другият пожар е бил в село Червен брег, община Дупница, където огънят е обхванал 7 дка суха растителност в близост до стопанския двор. Спасени са 100 животни, 5 селскостопански постройки и 1000 бали фураж. Огънят е погасен от два противопожарни екипа на Районна служба „Пожарна безопасност и защита на населението“ – Дупница.", "date": "2017.08.24", "title": "Кюстендил: 100 животни и 1 000 бали фураж са били спасени от пожар в село Червен брег"}
{"url": "http://www.focus-news.net/news/2017/08/24/2428675/sofiya-vazstanoveno-e-dvizhenieto-pri-km-16-na-avtomagistrala-trakiya-v-posoka-burgas.html", "text": "Възстановено е движението при км 16 на автомагистрала „Тракия”, в посока Бургас. Това съобщиха от пресцентъра на Агенция „Пътна инфраструктура”. Временната организация на движението бе наложена поради ремонтни дейност.", "date": "2017.08.24", "title": "София: Възстановено е движението при км 16 на автомагистрала „Тракия”, в посока Бургас"}
{"url": "http://www.focus-news.net/news/2017/08/24/2428676/tsvetan-tsvetanov-gerb-v-godech-rezultatite-ot-upravlenieto-na-pravitelstvoto-na-boyko-borisov-i-na-kmeta-radoslav-asenov-sa-vidimi.html", "text": "Полагаме ежедневни усилия да променим цялостния облик на община Годеч. От началото на мандата на кмета на Годеч Радослав Асенов в общината са усвоени около 5 милиона лева - за подобряване на инфраструктурата и за най-наболелия проблем за Годеч - водопроводът, 1/3 от който ще бъде изцяло подменен до края на годината. Резултатите са видими. Това каза председателят на ПГ на ГЕРБ и зам.-председател на партията Цветан Цветанов по време на откриването на новоизградена детска площадка в Годеч, съобщиха от пресцентъра на ГЕРБ. Стойността на проекта е 25 000 лева и е осъществен благодарение на доброто взаимодействие между местната и държавната власт. Проектът е подкрепен и от местно предприятие, което подпомага развитието на региона. \"Основната ни цел е да правим политики за хората и да развиваме както големите, така и малките населени места\", подчерта Цветанов. На събитието присъстваха министърът на регионалното развитие и благоустройството Николай Нанков, кметът на Годеч Радослав Асенов и кметове на населени места в София област. Зам.-председателят на ГЕРБ благодари на жителите на Годеч, че са подкрепили Радослав Асенов на изборите през 2015 година. По думите му, кметът е доказал, че е млад човек, който милее за развитието на региона си. \"Радослав представлява Вас, поставяйки проблемите Ви пред премиера, министрите и депутатите\", обърна се Цветанов към присъстващите. Той подчерта, че с премиера Бойко Борисов полагат максимални усилия за развитието на Годеч още от 2008 година. \"Тогава помогнахме за реконструкцията на църквата тук, която нямаше купол и камбанария цели 70 години\", обясни той и заяви, че тогавашният кмет на Годеч от друга политическа сила не е направил нищо, за да помогне. Цветанов изтъкна, че ГЕРБ е с протегната ръка към всички политически партии. Председателят на ПГ на ГЕРБ изрази надеждата си, че и другите народни представители ще подпомагат развитието както на София област, така и на другите населени места в страната.\r\nМинистърът на регионалното развитие и благоустройството Николай Нанков адмирира помощта, оказана от страна на бизнеса в Годеч за изграждането на детската площадка и изтъкна добрата работа на кмета. По думите му, Годеч е една от общините с най-големи водозагуби в страната и затова най-важният проект за населението е подмяната на ВиК инфраструктурата. \"Почти 3 млн. лв. по линия на МРРБ се инвестираха през 2015 и 2016 в община Годеч. Предстои да завършим 4-ти и 5-ти етап по проекта\", обясни той. Министър Нанков бе категоричен, че развитието на регионите е целенасочена политика на правителството на Бойко Борисов и на МРРБ. \"Поемам ангажимент да довършим заедно с бордюрите републиканския път до пролетта на 2018 г. Два от големите проекти по ОПРР касаят общината – пътят от кръговото на Костинброд до Бучин проход и до Берковица от Бучин проход. Днес подписваме двата договора и ще започнем работа в следващите седмици. Осигурено е финансирането за тези 43 км. в размер на 27 млн лв. Колегите от АПИ са включили проекта само до края на града посока Бучин проход, а мой ангажимент е да се ремонтира и в рамките на Костинброд. Заедно с трите лота на тунел \"Железница\" възлагаме и пътя София-Калотина. Добрата новина за кметовете на Сливница и Драгоман е, че другата седмица възлагаме и тази обществена поръчка. Насочваме ресурса в максимална степен, за да се възползвате ефективно\", обърна се регионалният министър към присъстващите.\r\nКметът на Годеч Радослав Асенов благодари на Министерство на регионалното развитие и благоустройството и лично на Бойко Борисов и Цветан Цветанов за подкрепата, която са оказали за приключване на третия етап от подмяната на водопровода в града. Асенов изтъкна, че до населеното място вече има нормален достъп, след като е изграден 8 км път на стойност над 2 млн.лева. Според кмета на Годеч изграждането на нови проекти е важно за бъдещето както на Годеч, така и на България.", "date": "2017.08.24", "title": "Цветан Цветанов, ГЕРБ в Годеч: Резултатите от управлението на правителството на Бойко Борисов и на кмета Радослав Асенов са видими"}
{"url": "http://www.focus-news.net/news/2017/08/24/2428677/yordanka-fandakova-kmet-na-sofiya-340-hil-leva-e-finansiraneto-na-arhitekturniya-obekt-pri-pl-sveta-nedelya.html", "text": "340 хил. лева е финансирането на архитектурния обект при пл. „Света Неделя“. Това каза кметът на Столична община Йорданка Фандъкова при проверка на работата по проучванията на археологическото наследство на площад „Света Неделя“, предаде репортер на Агенция „Фокус“. Фандъкова уточни, че за работата по обекта е мобилизиран целият научен потенциал на София – учени от Националния археологически музей при БАН, както и от Музея за история на София. „Нашата цел е да разкрием, да запазим и да експонираме богатото историческо-културно наследство на града и да го впишем в пешеходна зона и площадна среда. За трета поредна година финансираме този обект и за нас е важно вече да пристъпим към оформянето на площадното пространство. Възложила съм скоро оградата, вместо големите реклами, да бъде на места оформена с прозрачни пана, както и с пана, които да показват обекти от София, така че преминаващите и гостите на столицата да могат да виждат как се работи и какво е открито. Целта е това да се случи до октомври-ноември месец“, обясни кметът на София.\r\nД-р Веселка Кацарова от НАИМ обясни, че разкопките са започнали през 2015 г. по проект на Столична община за цялостна реконструкция на площада, като финансирането е по програма „Култура“. „Продължаваме проучванията на сграда, която най-вероятно е била една от обществените сгради на Сердика, намирала се в централната зона на античния град. Имало е много помещения, които по всяка вероятност са изпълнявали функцията на магазини, в които откриваме доста интересни материали от Римската епоха. Очевидно са служили и за питейни заведения, тъй като има открито много голямо количество керамика и монети. Сградата е от средата на втори век, когато Сердика получава статут на римски град. По време на Античната епоха тя е променяла статута си много пъти, като в османския период в нея откриваме и останки от  турско жилище. Има останки и от водопроводи и антични канали. Изключително труден, интересен и динамичен обект“, каза още тя.\r\nЦветилена СИМЕОНОВА", "date": "2017.08.24", "title": "Йорданка Фандъкова, кмет на София: 340 хил. лева е финансирането на архитектурния обект при пл. „Света Неделя“"}
{"url": "http://www.focus-news.net/news/2017/08/24/2428678/vitsepremierat-valeri-simeonov-izpalneni-sa-angazhimentite-na-darzhavata-za-reshavane-na-problema-s-etnicheskoto-naprezhenie-v-asenovgrad.html", "text": "Ангажиментите на държавата за решаване на проблема с етническото напрежение в Асеновград са изпълнени. Това каза пред журналисти вицепремиерът Валери Симеонов преди първото заседание на Националната кръгла маса за реална политика и ефективно решаване проблемите на етническата интеграция, която се провежда в Асеновград, предаде репортер на Радио „Фокус“ – Пловдив. Според Симеонов, на първо място е осигурено сериозно 24-часово полицейско присъствие в кв. „Лозница“ в Асеновград. „Второто нещо, което поехме като ангажимент, беше описването и премахването на незаконните постройки. Вече са премахнати 16, подготвени са документите за още 17. Това са бавни процеси, тъй като имат право на обжалване в съд, но процесът върви. Третото нещо като поет ангажимент беше да се проверят живеещите в кв. „Лозница“ в Асеновград. До преди 10 дни бяха констатирани над 830 души без регистрация. Пак по наше предложение беше осигурена охрана на всички деца, трениращи на язовир „40-те извора“, каза Валери Симеонов. \r\nВицепремиерът посочи, че когато институциите си съдействат, всяка криза може да бъде преодоляна. По думите му, е въведен нов модел на институционално съдействие, който досега през изминалите 27 години не е бил реализиран.  Вицепремиерът каза още, че основните мерки, по които трябва да се работи за решаване на проблема с ромската интеграция, е обвързването на социалните помощи със заетост, както и обхващане на децата от гетата от образователната система.\r\nКристиян ГАРОВ", "date": "2017.08.24", "title": "Вицепремиерът Валери Симеонов: Изпълнени са ангажиментите на държавата за решаване на проблема с етническото напрежение в Асеновград"}
{"url": "http://www.focus-news.net/news/2017/08/24/2428679/blagoevgrad-spetsialisti-iznesoha-lektsiya-pod-nadslov-parvi-grizhi-za-novorodenoto.html", "text": "Специалисти изнесоха лекция под надслов „Първи грижи за новороденото“ с подтема „Кърменето“, предаде репортер на Радио „Фокус“ - Пирин. Мероприятието е част от кампания, насочена към бъдещи и настоящи родители с деца до 3-годишна възраст, която провежда Община Благоевград. Интерес към инициативата проявиха бъдещи и настоящи майки, тъй като те могат да получат безплатна консултация от специалисти. \r\nСрещите за бъдещи и настоящи родители са инициатива на Общностен център „Ранно детско развитие“, създаден и функциониращ в изпълнение на проект „Услуги за ранно детско развитие в Община Благоевград” на Община Благоевград. Проектът се осъществява по Оперативна програма „Развитие на човешките ресурси” 2014–2020 г., процедура за директно предоставяне на безвъзмездна финансова помощ BG05M9OP001-2.004 „Услуги за ранно детско развитие“ с финансовата подкрепа на Европейския социален фонд. Реализирането на проекта е част от следваната политика на кмета на Благоевград д-р Атанас Камбитов за осигуряване на грижи за децата на Благоевград и техните родители.\r\nЛора КАЛЧЕВА", "date": "2017.08.24", "title": "Благоевград: Специалисти изнесоха лекция под надслов „Първи грижи за новороденото“"}
{"url": "http://www.focus-news.net/news/2017/08/24/2428680/dobrich-komisiya-shte-otsenyava-uchastnitsite-po-proekta-za-remont-na-sgradata-na-profesionalnata-gimnaziya-po-veterinarna-meditsina.html", "text": "Другата седмица Комисия ще разгледа методиката и ще оценява техническата спецификация на участниците по проект на Общината за ремонт на сградата на Професионалната гимназия по ветеринарна медицина. Това съобщи зам.-кметът Росица Йорданова, предаде кореспондентът на Радио „Фокус” – Варна. Приети и отворени са офертите във връзка с процедура по инженеринг-проектиране, авторски надзор и изпълнение на реконструкция и ремонт на сградата, посочи Йорданова. Офертите са отворени на 20 юни, прогнозната стойност е 908 000 лв. Поискани са обосновки на предложенията. На 28 август ще бъдат разгледани. Предстои вземане на крайно решение за избор на изпълнител. \r\nПроектът „Реконструкция и модернизация на Професионална гимназия по ветеринарна медицина „Проф. д-р Георги Павлов“ град Добрич“ е свързан с развитието на образованието чрез изграждане, обновяване, модернизиране, както и подобряване на качеството и достъпа до образователните инфраструктури. Стойността на проекта е 1 299 954 лв. По друг проект, чието депозиране от Общината е било възпрепятствано, с решение на Общинския съвет на Добрич е възложено конструктивно укрепване на сградите на три детски градини (с номера 12, 18 и 25) да бъде извършено отделно, извън проекта, съобщи Росица Йорданова. Тази седмица офертите са отворени и ще бъде избран изпълнител на дейностите. Предстои проектът да бъде предаден в цялост. Той е част от Инвестиционната програма на Общината и е свързан с обновяване и модернизиране на образователната инфраструктура в града. \r\nЖулиета НИКОЛОВА", "date": "2017.08.24", "title": "Добрич: Комисия ще оценява участниците по проекта за ремонт на сградата на Професионалната гимназия по ветеринарна медицина"}
{"url": "http://www.focus-news.net/news/2017/08/24/2428681/sadat-osvobodi-zhenata-izostavila-bebeto-si-v-stolichniya-zapaden-park.html", "text": "Софийският градски съд освободи срещу подписка Юлия Василева, която изостави бебето си в столичния „Западен парк”, предаде бТВ. Според магистратите няма опасност тя да се укрие или да извърши ново престъпление. Бебето беше открито на 11 август в парка от случайни минувачи. Наказанието за това провинение е лишаване от свобода за 3 години.", "date": "2017.08.24", "title": "Съдът освободи жената, изоставила бебето си в столичния „Западен парк”"}
{"url": "http://www.focus-news.net/news/2017/08/24/2428682/die-basler-zeitung-osem-dushi-sa-v-neizvestnost-sled-svlachishte-v-shveytsariya.html", "text": "Осем души са в неизвестност след свлачище в Швейцария, съобщава регионалният вестник Die Basler Zeitung. \r\nКакто съобщиха местните власти, осем граждани на Швейцария, Германия и Австрия са изчезнали след масивно свлачище на камъни край Бергдоф Бондо, разположен на границата между Италия и Швейцария. Шестима от тях вече са официално обявени за изчезнали от техни роднини. \r\nВ операцията за издирването е задействан също и хеликоптер на швейцарската армия. Властите ще представят информация за хода й на специална пресконференция, планирана за следобедните часове на четвъртък. \r\nМеждувременно движението по основния път в района остава блокирано. Уточнява се, че има засегнати домове в резултат на планинския инцидент. По-рано бе разпоредена евакуация в Бергдоф Бондо, припомнят от редакцията. Тереза Герова", "date": "2017.08.24", "title": "Die Basler Zeitung: Осем души са в неизвестност след свлачище в Швейцария"}
{"url": "http://www.focus-news.net/news/2017/08/24/2428683/todor-chobanov-zam-kmet-na-sofiya-arheologicheskiyat-obekt-pri-pl-sveta-nedelya-veche-privlicha-turisti-ot-tsyal-svyat.html", "text": "Археологическият обект при пл. „Света Неделя“ вече привлича туристи от цял свят. Това каза заместник-кметът по направление „Култура, образование, спорт и превенция на зависимости“ д-р Тодор Чобанов по време на проверка на работата по проучванията на археологическото наследство на площад „Света Неделя“ заедно с кметът на София - Йорданка Фандъкова, предаде репортер на Агенция „Фокус“.„Във вторник ще дойде представител на една от най-големите световни туристически компании, която има системен интерес към София. Целта на посещението е да разгледа новите обекти, за да може да направи оферти за своите клиенти по цял свят. Правим всичко възможно още в тази фаза да превърнем обекта в знакова туристическа атракция – това е част от философията ни за представяне на историческото ядро на града, което е изключително важно както за идентичността на София и софиянци, така и за българската туристическа икономика“, каза още Чобанов.\r\nГлавният архитект на Столична община Здравко Здравков обясни, че площад „Света Неделя“ е свързващото звено във всички пешеходни пространства в столицата и ще даде възможност да се свърже частта от пешеходното пространство на бул. „Витоша“ с изграденото пространство на Ларгото и в последствие да продължи по ул. „Съборна“ до Градската градина. „Задачата ни е да освободим пространството от автомобили и да намерим решение на прилежащите сгради, които са свързани с достъп на граждани и коли. Тежка е задачата за решаване, но трябва да намерим правилното решение. Това задание ще бъде подложено на обществено обсъждане през месец септември. До момента е разгледано един път на експертен съвет и предстои да се обсъди публично, за да се чуе и мнението на хората. Желанието ни е площадът да стане пешеходен, а как ще става преминаването, ще стане ясно от самата архитектурна разработка, която предстои да бъде направена“, уточни арх. Здравков.\r\nЦветилена СИМЕОНОВА", "date": "2017.08.24", "title": "Тодор Чобанов, зам.-кмет на София: Археологическият обект при пл. „Света Неделя“ вече привлича туристи от цял свят"}
{"url": "http://www.focus-news.net/news/2017/08/24/2428684/haskovo-obshtina-topolovgrad-pridobi-protivopozharen-avtomobil.html", "text": "Община Тополовград придоби противопожарен автомобил, съобщиха от пресцентъра на общината. Поради неотложна необходимост ръководството на общината осигури противопожарен автомобил \"Шкода-Мадара“. Противопожарната кола получиха заместник -кметът Наско Стоянов и мл.експерт ОМП инж.Иван Замов. Ключовете връчи началникът на \"РСПБЗН \"Христофор Марков в присъствието и на част от пожарникарите. Зам.-кметът благодари лично на комисар Николай Вълчев за придобивката и сподели, че ще продължи сътрудничеството за съвместното и навременно овладяване на огнените стихии, бушуващи в региона. \"Ще продължим да настояваме за оборудване, подпомагащо дейността на доброволческата група\"- каза още той. Противопожарният автомобил ще бъде част от доброволното формирование към Община Тополовград  \"Сакар12\".", "date": "2017.08.24", "title": "Хасково: Община Тополовград придоби противопожарен автомобил"}
{"url": "http://www.focus-news.net/news/2017/08/24/2428685/ruse-85-godishna-zhena-e-zaginala-pri-pozhar-v-selo-nisovo.html", "text": "85-годишна жена е загинала при пожар в село Нисово, съобщиха от Областната дирекция на МВР – Русе. Вчера в 08.57 часа е получен сигнал от кмета на село Нисово за настъпил пожар в частен имот на ул. „Кирил и Методий”, при който е възможно да е пострадала живеещата на адреса психично болна 85-годишна жена с инициали Д.К. Адресът е посетен от служители на първа РС ПБЗН – Русе, които са загасили пожара и са установили в една от стаите труп на жена. Установено е, че това е Д.К. \r\nПо случая е образувано досъдебно производство за престъпление по чл.330, ал.2,  от НК.", "date": "2017.08.24", "title": "Русе: 85-годишна жена е загинала при пожар в село Нисово"}
{"url": "http://www.focus-news.net/news/2017/08/24/2428686/moldpress-moldova-otbelyazva-73-g-ot-nachaloto-na-yash-kishinevskata-operatsiya.html", "text": "Президентът на Молдова Игор Додон присъства на днешната церемония по повод 73-та годишнина от Яш-Кишиневската операция, предава Moldpress. По време на честването бяха положени цветя на мемориалния комплекс „Вечност“ в Кишинев. \r\nДодон поздрави гражданите по повод „освобождението на страната“ и отбеляза, че ще бъде организиран концерт на площад \"Велико Народно събрание\", където ще присъстват и ветерани, участвали в бойните действия срещу германците. \r\nАгенцията припомня, че на 24 август 1944 г., съветската армия установява контрол над територията на Молдова, отблъсквайки германско-румънските сили.  Цанко Цолов", "date": "2017.08.24", "title": "Moldpress: Молдова отбелязва 73 г. от началото на Яш-Кишиневската операция"}
{"url": "http://www.focus-news.net/news/2017/08/24/2428687/varna-politsiyata-razsledva-sluchay-za-seksualna-eksploatatsiya-nabirane-i-sklonyavane-kam-prostitutsiya-i-predostavyane-na-pomeshtenie-za-razvratni-deystviya.html", "text": "Полицията разследва случай за сексуална експлоатация, набиране и склоняване към проституция и предоставяне на помещение за развратни действия, съобщиха от Областната дирекция на МВР – Варна. Вчера е проведена специализирана полицейска операция на територията на град Варна. При извършените полицейска проверка на адрес на ул. „Стефан Стамболов” са задържани три жени: 20-годишна от село Осеново, 24-годишна от село Безмер и 26-годишна от Бургас. Същите са известни на органите на МВР, задържани и проверявани във връзка с придобиване на доходи по неморален начин. Разследва се сексуална експлоатация, набиране и склоняване към проституция и предоставяне на помещение за развратни действия. Събрани са доказателства и материали, свидетелстващи за извършваното престъпление. По случая е образувано досъдебно производство, материалите са докладвани на прокурор от Районна прокуратура – Варна.", "date": "2017.08.24", "title": "Варна: Полицията разследва случай за сексуална експлоатация, набиране и склоняване към проституция и предоставяне на помещение за развратни действия"}
{"url": "http://www.focus-news.net/news/2017/08/24/2428688/dobrich-obshtinata-e-podala-za-odobrenie-proektno-predlozhenie-za-obnovyavane-na-nyakolko-uchebni-zavedeniya-v-grada.html", "text": "Общината е подала за одобрение проектно предложение за обновяване на няколко учебни заведения в града. Това съобщи зам.-кметът „Икономическо развитие и европейски фондове“ Росица Йорданова, предаде кореспондент на Радио „Фокус” – Варна. Учебните заведения са Езикова гимназия „Гео Милев“, ОУ „Христо Ботев“, Природо-математическа гимназия „Иван Вазов“ и Детска градина „Зорница“. Очаква се междинното звено да одобри проектното предложение, за да бъде то представено на управляващия орган и да бъде сключен договор за предоставяне на безвъзмездна финансова помощ. \r\nРосица Йорданова каза още, че предстои отваряне на оферти за закупуване на репатриращ автомобил за нуждите на Община град Добрич в обхвата на „синя зона“. Офертите ще бъдат отворени на 1 септември. Обявена е и обществена поръчка за зимното поддържане на уличната мрежа. В момента администрацията е в процес на събиране на оферти. Предстои почистване на корекциите на река Добричка, има и нерегламентирани сметища. По тази дейност е обявена обществена поръчка с две обособени позиции. Ще бъде избран изпълнител, допълни Росица Йорданова. \r\nЖулиета НИКОЛОВА", "date": "2017.08.24", "title": "Добрич: Общината е подала за одобрение проектно предложение за обновяване на няколко учебни заведения в града"}
{"url": "http://www.focus-news.net/news/2017/08/24/2428689/orf-sebastian-kurts-othvarli-kato-nepriemliva-kritikata-na-turskiya-ministar-omer-chelik-za-nego.html", "text": "Министърът на външните работи на Австрия Себастиян Курц коментира изявленията на турския министър по европейските въпроси Омер Челик, който определи първия дипломат на Виена като „символ на антимигрантската и расистка политика\", предава ORF. Подобни думи са „неприемливи“, категоричен бе Курц в писмено изявление, предадено на медиите в Австрия.\r\nКоментарите на Челик са още един пример за „постоянната намеса на Турция и нейните министри във вътрешните работи на други страни, по-специално на Австрия и Германия“. \r\n„Турското правителство постоянно се опитва да се възползва от етническите турски общности в ЕС, за да поляризира и пренася конфликти от Турция към ЕС“, подчертава Курц. Тереза Герова", "date": "2017.08.24", "title": "ORF: Себастиан Курц отхвърли като „неприемлива“ критиката на турския министър Омер Челик за него"}
{"url": "http://www.focus-news.net/news/2017/08/24/2428690/veliko-tarnovo-s-25-pati-po-niska-e-bezrabotitsata-v-regiona-spryamo-srednata-za-stranata.html", "text": "С 2.5 пъти по-ниска е безработицата във Великотърновския регион спрямо средната за страната. Данните за регистрираните безработни лица за месец юли съобщи пред журналисти директорът на Дирекция „Бюро по труда“ Обрешко Нечев, предаде репортер на Радио „Фокус“ – Велико Търново. За миналия месец броят на безработните в общините Велико Търново, Елена и Златарица е бил 1 991 души. „В това число за община Велико Търново – 1 311, за община Елена – 444 и община Златарица – 236. Отбелязва се спад на безработицата спрямо предходния месец със 7 души или 0.4%. В сравнение с месец юли на 2016 година се наблюдава спад с 500 пуши или 20.1%“, обясни Нечев. \r\nСредното ниво на безработица в региона е било 4.2%, като то се запазва и от предходния месец – юни. То е с 2.1 пункта по-ниско от това за областта. „За Община Велико Търново то е 3% при 3.1% за юни, за Община Елена 12.4% при 12.1% за юни и за Златарица 19.3% при 19.7%  за юни“, каза още Обрешко Нечев. Входящият поток на безработни лица е 344 души, като има увеличение спрямо месец юни с 37 души.\r\nЛуиза ТРАНЧЕВА", "date": "2017.08.24", "title": "Велико Търново: С 2.5 пъти по-ниска е безработицата в региона спрямо средната за страната"}
{"url": "http://www.focus-news.net/news/2017/08/24/2428691/sofiya-sklad-gori-na-ul-chelopeshko-shose.html", "text": "Екипи на столичната пожарна гасят огън, възникнал в склад на ул. „Челопешко шосе“. Това съобщиха от пресцентъра на МВР. Сигналът за пожара е постъпил в пожарната към 12.20 часа. Незабавно са насочени противопожарни екипи, извършват се гасителни дейности.", "date": "2017.08.24", "title": "София: Склад гори на ул. „Челопешко шосе“"}
{"url": "http://www.focus-news.net/news/2017/08/24/2428692/dobrich-xxi-to-izdanie-na-mezhdunarodniya-festival-nadezhdi-talanti-maystori-shte-bade-otkrito-na-4-septemvri.html", "text": "XXI-то издание на Международния фестивал „Надежди, таланти, майстори“ ще бъде открито на 4 септември в 13,00 часа в Огледална зала „Нели Божкова“. Това съобщи д-р Емилия Баева, зам.-кмет „Хуманитарни дейности“, предаде кореспондентът на Радио „Фокус” – Варна. Закриването на културния форум ще бъде на 7 септември в 18.00 часа отново в Огледална зала „Нели Божкова“. Тази година участие са заявили 55 претенденти за наградите, съобщи д-р Баева. Участниците са от България и Китай. Председател на журито е отново проф. Виктор Чучков. „За мен е удоволствие да съобщя, че член на журито тази година ще бъде и Йордан Дафов, който отдавна не е идвал в нашия град. Той прие нашата покана и тази на председателя на журито“, каза зам.-кметът. Останалите членове на журито са Кремена Ачева, преподавател в Музикалното училище в София, свири на флейта, проф. Фаусто Еннио Ди Чезаре, известен италиански пианист и диригент, който преподава в Националната консерватория „Санта Чечилия“ в Рим, с богат опит като член на жури и  на достолепна възраст, доц. Огнян Константинов е другият член на журито. Той е виолист, преподава в Националната музикална академия „Панчо Владигеров“, доктор по музикознание, свири в Камерния ансамбъл „Софийски солисти“. Участниците във фестивала ще репетират всеки ден на различни места в Добрич – в Общинския младежки център, в сградата на хор „Добруджански звуци“ и в Огледална зала „Нели Божкова“. В края на програмата на фестивала ще има заключителен концерт на участниците и още един с участие на самото жури. \r\nЖулиета НИКОЛОВА", "date": "2017.08.24", "title": "Добрич: XXI-то издание на Международния фестивал „Надежди, таланти, майстори“ ще бъде открито на 4 септември"}
{"url": "http://www.focus-news.net/news/2017/08/24/2428693/tass-medii-saobshtavat-za-edin-ranen-pri-napadenie-v-sgradata-na-sada-v-istanbul.html", "text": "Един човек е пострадал при нападение, извършено в сградата на съда в Истанбул в четвъртък, предава руската информационна агенция TACC, като се позова на телевизионния канал CNN Turk.\r\nСъгласно медийните доклади, инцидентът се е случил по време на изслушването по дело за убийство. Други подробности не се съобщават.Тереза Герова", "date": "2017.08.24", "title": "ТАСС: Медии съобщават за един ранен при нападение в сградата на съда в Истанбул"}
{"url": "http://www.focus-news.net/news/2017/08/24/2428694/plovdiv-desetki-zhiteli-ot-selata-brestovitsa-i-panicheri-sa-bez-voda-zaradi-avarii-po-vodoprovodnata-mrezha.html", "text": "Десетки жители от селата Брестовица и Паничери са без вода заради аварии по водопроводната мрежа. Това съобщиха за Радио „Фокус“ – Пловдив от водоснабдителното дружество за областта. Авариите в село Брестовица са три, а в село Паничери – една. Не е посочен краен срок за отстраняване на проблемите.\r\nС нарушено водоподаване днес за живущите в квартал „Метоха“ и по улиците „Рилска“, „Яне Сандански“ и „Павел Костов“ в Асеновград. Без вода са и жителите на кв. „Веригово“ в град Хисаря и по ул. „Александър Стамболийски“ в Калофер. Очаква се до края на деня да бъде възстановено нормалното водоподаване в засегнатите градски части.\r\nТони МИХАЙЛОВ", "date": "2017.08.24", "title": "Пловдив: Десетки жители от селата Брестовица и Паничери са без вода заради аварии по водопроводната мрежа"}
{"url": "http://www.focus-news.net/news/2017/08/24/2428695/burgas-mitnicheski-sluzhiteli-izzeha-blizo-60-000-opakovki-s-bonboni.html", "text": "56 448 опаковки с бонбони с имитационни изображения на анимационния герой „Hello Kitty” задържа Митница Бургас за нарушени права върху интелектуална собственост. Това съобщиха от пресцентъра на Агенция „Митници”. Пратката е пристигнала на Митнически пункт „Пристанище Бургас Център” в корабен контейнер със стоки от Китай, декларирани като внос за България. Митнически служители от сектор „Оперативен контрол” към отдел „Митническо разузнаване и разследване” (МРР) в Митница Бургас селектират контейнера за щателна митническа проверка. При извършената проверка на 11 август се установява, че съдържанието на контейнера отговаря  на декларираните стоки по вид и количество, но 196 от колетите в контейнера съдържат 2 352 кутии с общо 56 448 опаковки с  бонбони с имитиращи изображения на популярното коте „Hello Kitty”. \r\nПратката с бонбони е задържана от митническите служители в изпълнение на Регламент (ЕС) № 608/2013 и Закона за марките и географските означения. Митница Бургас е сезирала за случая официалните представители в България на правопритежателя на търговската марка за установяване дали задържаните стоки са фалшиви.\r\nВ получен официален отговор до Митница Бургас днес правопритежателят съобщава, че след направен анализ от тяхна страна е установено, че задържаните стоки с изображения на „Hello Kitty” са фалшиви и са нарушени правата върху интелектуалната им собственост.\r\nЗадържаните бонбони  подлежат на унищожаване под контрола на Митница Бургас, като разходите за изпълнение на процедурата са за сметка на правопритежателя на търговската марка.", "date": "2017.08.24", "title": "Бургас: Митнически служители иззеха близо 60 000 опаковки с бонбони"}
{"url": "http://www.focus-news.net/news/2017/08/24/2428696/tsvetan-tsvetanov-gerb-na-otkrivaneto-na-saniran-blok-v-godech-natsionalnata-programa-za-energiyna-efektivnost-e-dokazano-uspeshna.html", "text": "Председателят на ПГ на ГЕРБ и зам.-председател на партията Цветан Цветанов, министърът на регионалното развитие и благоустройство Николай Нанков и кметът на Годеч Радослав Асенов официално откриха първия саниран блок по Националната програма за енергийна ефективност на многофамилни жилищни сгради в община Годеч. Това съобщиха от пресцентъра на ГЕРБ. Живущите в блока изказаха своите сърдечни благодарности към правителството на Бойко Борисов. \"Думите на хората, към които е насочена тази политика, са най-доброто доказателство за успеха на Програмата. Тези срещи ми дават повод за радост, защото успяхме да продължим реализирането на безвъзмездното саниране, въпреки критиките от страна на опонентите на ГЕРБ\", заяви Цветанов. Сумата за обновяването на първия саниран блок в Годеч надхвърля 820 000 лева. Цветан Цветанов подчерта пред присъстващите, че за последните две години над 5 милиона са отделени за община Годеч – за ВиК и инфраструктура, през целеви национални и европейски програми. \"Ние от ГЕРБ изпълняваме поетите ангажименти към хората и ще продължим да работим в интерес на всички български граждани във всички населени места, без да ги делим на малки и големи\", категоричен бе зам.-председателят на партията.\r\nМинистър Николай Нанков приветства живущите в блок 9 в Годеч и заяви, че няма по-социална и пряко насочена към хората програма от Националната програма за енергийна ефективност. \"Създаваме по-уютни и комфортни домове, постигаме по-ниски сметки за топло- и електроенергия. Социалният и икономическият ефект са огромни\", изтъкна той. Според регионалния министър това е една от най-силните политики в първите две правителства на Бойко Борисов и именно затова е била толкова критикувана. \"Бяхме критикувани не на експертни начела, а изцяло политически. И вас са ви плашили, че ще ви вземем домовете или ще плащате от джобовете си за санирането. Всичко е безвъзмездно - от държавния и общинския бюджет\", обърна се Нанков към присъстващите.\r\nМинистър Нанков подчерта, че Националната програма за енергийна ефективност трябва да продължи. \"Вече се предизвика дебат на парламентарно ниво, създаде се експертна работна група. Подобрихме контрола по Програмата и по линия на органите за строителен контрол, и по линия на указания към кметовете - създадахме специално звено в МРРБ, което да контролира кметовете. Продължението на Програмата ще бъде решено чрез дебат в Народното събрание през септември\", обясни той.", "date": "2017.08.24", "title": "Цветан Цветанов, ГЕРБ на откриването на саниран блок в Годеч: Националната програма за енергийна ефективност е доказано успешна"}
{"url": "http://www.focus-news.net/news/2017/08/24/2428697/pregled-na-mezhdunarodnite-novini-do-13-chasa-agentsiya-fokus.html", "text": "Френската „Военноморска група“ (позната до скоро като DCNS) може би ще предложи своя модел фрегата “Gowind” на България, след като София изрази своята нужда от два нови бойни кораба, предава Defense Industry daily. Оценени на 471 млн. долара, морските съдове ще бъдат екипирани с ракети, като се смята, че френският президент Еманюел Макрон ще се застъпи за поръчката по време на своето посещение в европейската страна тази седмица. \r\nПрез 2016 г. България планираше да купи четири фрегати “Gowind” за 827 млн. долара, но в последствие се отказа поради бюджетни ограничения.\r\n*** В четвъртък нидерландската полиция извърши втори арест, след като рок концерт в Ротердам бе отменен заради потенциална терористична заплаха.\r\nОт изявление на полицията става ясно, че 22-годишен мъж е задържан преди съмване в района на Брабант. В ареста остава и шофьорът на микробус, паркиран в близост до мястото, където трябваше да се проведе планираното музикално събитие. В превозното средство бяха открити подозрителни газови бутилки. \r\n*** В четвъртък персоналът на сръбското посолство се връща в Скопие, докато дипломатическият представител на Македония в Белград Вера Йовановска Типко ще бъде приета от президента Александър Вучич.\r\nСрещата на Вучич с Типко ще се състои в 11 часа (местно време).\r\nСпоред сръбското Министерство на външните работи посланик Душанка Дивяк Томич ще се завърне в Скопие на 31 август. Очаква се тя да проведе среща с македонския премиер Зоран Заев на 1 септември.\r\nВъншнополитическото ведомство в Белград информира, че външните министри на двете страни, Ивица Дачич и Никола Димитров, ще се срещнат в петък в Ниш, където „по пътя на диалога ще започнат решаването на откритите въпроси с цел засилване на приятелските отношения между двете държави и двата народа“.\r\nЗаев и Вучич разговаряха за изтеглянето на сръбския персонал от посолството в Скопие в сряда. Двамата лидери се договориха, както става ясно от съвместното им изявление, Македония и Сърбия да работят за запазване и насърчаване на двустранните отношения, а всяко евентуално несъгласие да се решава единствено с диалог. Те се споразумяха независимо от всички политически различия за някои важни политически регионални въпроси, Македония и Сърбия заедно да се борят не само за запазване, но и за насърчаване на приятелските отношения между македонския и сръбския народ, и между гражданите на двете страни.\r\n*** Един човек е пострадал при нападение, извършено в сградата на съда в Истанбул в четвъртък,.\r\nСъгласно медийните доклади, инцидентът се е случил по време на изслушването по дело за убийство. Други подробности не се съобщават.\r\n*** Осем души са в неизвестност след свлачище в Швейцария.\r\nКакто съобщиха местните власти, осем граждани на Швейцария, Германия и Австрия са изчезнали след масивно свлачище на камъни край Бергдоф Бондо, разположен на границата между Италия и Швейцария. Шестима от тях вече са официално обявени за изчезнали от техни роднини. \r\nВ операцията за издирването е задействан също и хеликоптер на швейцарската армия. Властите ще представят информация за хода й на специална пресконференция, планирана за следобедните часове на четвъртък. \r\nМеждувременно движението по основния път в района остава блокирано. Уточнява се, че има засегнати домове в резултат на планинския инцидент. По-рано бе разпоредена евакуация в Бергдоф Бондо, припомнят от редакцията.\r\n*** В ранните часове на четвъртък Катар възстанови напълно дипломатическите си отношения с Иран, без да се съобразява с исканията на арабските държави, които настояха богата на петрол държава да ограничи връзките си с Техеран.\r\nПри обявяването на решението си Катар не спомена дипломатическата криза, която разтърсва арабски нации в Персийския залив от месец насам, когато Катар се оказа изолиран по въздух, земя и море от съседните си държави. \r\nКатарското външно министерство обяви в сутрешните часове на четвъртък, че посланикът на страната ще се върне в Техеран. Катар изтегли посланика си в началото на 2016 г., след като екзекуцията на известен шиитски духовник в Саудитска Арабия предизвика атаки срещу две саудитски дипломатически представителства в Иран – стъпка, предприета в знак на солидарност с арабското кралство.\r\n*** Министърът на външните работи на Австрия Себастиян Курц коментира изявленията на турския министър по европейските въпроси Омер Челик, който определи първия дипломат на Виена като „символ на антимигрантската и расистка политика\". Подобни думи са „неприемливи“, категоричен бе Курц в писмено изявление, предадено на медиите в Австрия.\r\nКоментарите на Челик са още един пример за „постоянната намеса на Турция и нейните министри във вътрешните работи на други страни, по-специално на Австрия и Германия“. \r\n„Турското правителство постоянно се опитва да се възползва от етническите турски общности в ЕС, за да поляризира и пренася конфликти от Турция към ЕС“, подчертава Курц.\r\n*** В четвъртък, 24 август, се навършва една година от опустошителното земетресение в Аматриче, Централна Италия, в резултат на което загинаха 299 души.\r\nТочно в 3,36 часа на 24 август малкото италианско градче бе ударено от трус със сила от 6,2 по скалата на Рихтер.\r\nЕдна година след земетресението, министър-председателят Пабло Джентилони обеща по-силен ангажимент за възстановяването на региона. „Въпреки огромните усилия и значителните ресурси, предоставени за реконструкция, не всичко напредва достатъчно бързо\", призна италианският премиер.\r\nГодишнината бе отбелязана с възпоменателна церемония, на която бяха запалени факли, а камбенен звън бе ударен цели 299 пъти – по един за всяка жертва. \r\nФактът, че почти цяла Италия е изключително предразположена към земетресения,  бе потвърден още един път през тази седмица: На остров Иксия край Неапол земетресение в от понеделник причини сериозни щети. Двама души загинаха, а 42 души бяха ранени.\r\n***", "date": "2017.08.24", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/08/24/2428698/gazeta-express-shestoto-uchreditelno-zasedanie-na-kosovkiya-parlament-zavarshi-bez-uspeh.html", "text": "И шестият опит за провеждането на учредително заседание на косовския парламент завърши без успех, след като коалцията ПАН призна, че не разполага с необходимите гласове, за да бъдат избрани председателят на законодателните органи и неговите заместници, съобщава вестник Gazeta Express.\r\nЕнвер Ходжай, представляващ коалицията ПАН, призна, че нямат необходимите гласове, за да изберат председател, и поиска допълнително време, за да бъде намерено решение на този въпрос. „Имаме кандидат за поста, но нямаме мнозинство в парламента\", заяви Ходжай. \r\nСлед изявлението му Адам Микуловци, който председателства сесията до избирането на председател на парламента,  позволи на представители на политическите партии да се обърнат към депутатите.Тереза Герова", "date": "2017.08.24", "title": "Gazeta Express: Шестото учредително заседание на косовкия парламент завърши без успех"}
{"url": "http://www.focus-news.net/news/2017/08/24/2428699/ministar-valentin-radev-shte-badat-vavedeni-red-i-zakonnost-v-romskata-mahala-v-asenovgrad.html", "text": "Ще бъдат въведени ред и законност в ромската махала в Асеновград. Това каза пред журналисти министърът на вътрешните работи Валентин Радев при откриването на новосъздадената приемна на полицията кв. „Лозница“ в Асеновград, предаде репортер на Радио „Фокус“ – Пловдив. „Не се радвам, че днес откриваме приемна тук. Ще се радвам, ако след време на нейно място открием детска площадка“, подчерта Радев. Той посочи, че в новосъздадената полицейска приемна ще работят петима полицейски служители. Издръжката на новата приемна ще струва по 15 000 на месец.„Фокус“ припомня:\r\nПриемната стана факт след гражданска инициатива и обсъждане между Община Асеновград и МВР. За нейното реализиране по решение на Общински съвет – Асеновград бяха вложени 27 000 лева. Новата полицейска приемна е част от трайните мерки за овладяване на противообществените прояви, повишаване на обществената сигурност и ред, както и спокойствието на гражданите.\r\nКристиян ГАРОВ", "date": "2017.08.24", "title": "Министър Валентин Радев: Ще бъдат въведени ред и законност в ромската махала в Асеновград"}
{"url": "http://www.focus-news.net/news/2017/08/24/2428700/gerb-13-ot-vodoprovoda-v-godech-shte-bade-podmenen-do-kraya-na-godinata.html", "text": "Председателят на ПГ на ГЕРБ и зам.-председател на партията Цветан Цветанов, министърът на регионалното развитие и благоустройството Николай Нанков и кметът на Годеч Радослав Асенов направихa проверка на работата по изпълнението на проект за реконструкция на водопроводната мрежа и частична рехабилитация на канализацията на града, който е изцяло финансиран със средства от МРРБ. Това съобщиха от пресцентъра на ГЕРБ. “1/3 от водопроводът в Годеч, който беше най-наболелият проблем за местното население, ще бъде подменен до края на годината. Почти 3 млн. лв. по линия на МРРБ се инвестираха през 2015 и 2016. Предстои да бъдат завършени 4-ти и 5-ти етап на проекта”, припомниха те.", "date": "2017.08.24", "title": "ГЕРБ: 1/3 от водопровода в Годеч ще бъде подменен до края на годината"}
{"url": "http://www.focus-news.net/news/2017/08/24/2428701/plyus-info-makedoniya-novi-36-pozhari-sa-registrirani-na-teritoriyata-na-gartsiya-za-edno-denonoshtie.html", "text": "Нови 36 пожари са регистрирани на територията на Гърция са едно денонощие, съобщава македонската електронна медия „Плюс Инфо“. \r\nУточнява се, че някои от тях са все още активни, сред които и такива на островите Корфу, Закинтос, край град Коринт и областта Илия на Пелопонес.\r\nГръцките власти издадоха в четвъртък предупреждение са висок риск от нови пожари. В ход е разследване за причините им.Тереза Герова", "date": "2017.08.24", "title": "„Плюс Инфо“ (Македония): Нови 36 пожари са регистрирани на територията на Гърция за едно денонощие"}
{"url": "http://www.focus-news.net/news/2017/08/24/2428702/pazardzhik-vazstanoveno-e-dvizhenieto-na-avtomagistrala-trakiya-v-rayona-na-km-98-v-posoka-sofiya.html", "text": "Възстановено е движението на автомагистрала „Тракия” от км 97 до км 98, в посока София. Това съобщиха от пресцентъра на Агенция „Пътна инфраструктура”. Временната организация на движението бе въведена заради отстраняване на крайпътната растителност.", "date": "2017.08.24", "title": "Пазарджик: Възстановено е движението на автомагистрала „Тракия” в района на км 98, в посока София"}
{"url": "http://www.focus-news.net/news/2017/08/24/2428703/agerpress-emanyuel-makron-prodalzhava-obikolkata-si-v-tsentralna-i-iztochna-evropa-s-poseshtenie-v-rumaniya.html", "text": "Държавният глава на Франция Еманюел Макрон продължава обиколката си в Централна и Източна Европа с посещение в Румъния, припомня информационната агенция Agerpress.\r\nФренският президент ще бъде посрещнат от румънския си колега Клаус Йоханис за официални преговори в президентския дворец „Котрочени“, след което двамата ще дадат съвместна пресконференция. \r\nСпоред румънската президентска администрация разговорите ще се съсредоточат върху развитието и задълбочаването на двустранните стратегически партньорски отношения, както и на европейските и международните. Обсъдена ще бъде и темата за сигурността.\r\nМакрон е на тридневна обиколка в Австрия, Румъния и България, след което ще проведе срещи с националните лидери на Германия, Италия и Испания, припомня агенцията.Тереза Герова", "date": "2017.08.24", "title": "Agerpress: Еманюел Макрон продължава обиколката си в Централна и Източна Европа с посещение в Румъния"}
{"url": "http://www.focus-news.net/news/2017/08/24/2428704/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-na-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ на Радио „Фокус” – Пловдив днес е посветено на боевете на Шипка. Тази година се навършват 140 години от тези героични битки. Няма българин, в чието съзнание да не е останал трайно този момент от историята ни, наречен Шипченска епопея. Почти няма българин, който да не знае за тридневните бойни действия горе на Балкана и за героичната защита на този така важен проход. При тези боеве българските опълченци показват изключително мъжество и силен дух, като до последно защитават „заветният хълм“. За всичко това в предаването ни днес ще разкаже доц. д-р Марко Златев, преподавател в Националния военен университет „Васил Левски” във Велико Търново.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.08.24", "title": "Акценти в предаването „Със славната 2-ра Тракийска дивизия – За честта на България“ на Радио „Фокус” – Пловдив"}
{"url": "http://www.focus-news.net/news/2017/08/24/2428705/d-r-emiliya-baeva-zam-kmet-na-dobrich-sformirani-sa-ekipite-na-regionalnoto-upravlenie-po-obrazovanie.html", "text": "Сформирани са екипите на регионалното управление по образование. Това заяви д-р Емилия Баева, зам.-кмет „Хуманитарни дейности“,  предаде кореспондент на Радио „Фокус” – Варна. Екипите ще работят по съвместния механизъм на институциите за превенция на отпадане от училище – за вече отпаднали ученици и такива, които са застрашени от това. „Ние сме разделили нашата община на три района и имаме представители на Общината във всеки един от тях. Има представители не само на общинска администрация, но и на детските градини и училищата, попадащи в съответните райони. Чакаме списъците, които за съжаление малко се бавят. Даваме си сметка, че не е лесно. Все още не сме получили списъците от ГРАО за всички деца, които трябва да са обхванати в училищно образование, след това да ги сравняваме, да засичаме де факто колко посещават училища и детски градини и да разберем кои са отпаднали и тогава да започне същинската дейност на екипите“, каза д-р Баева. Очакват се обучение на екипите и получаване на инструкции. Според зам.-кмета вероятно тези дейности ще се осъществяват паралелно, като същинската част ще започне на 1 септември или малко по-късно. \r\nЖулиета НИКОЛОВА", "date": "2017.08.24", "title": "Д-р Емилия Баева, зам.-кмет на Добрич: Сформирани са екипите на регионалното управление по образование"}
{"url": "http://www.focus-news.net/news/2017/08/24/2428706/afp-telata-na-20-irakski-moryatsi-sa-namereni-sled-potavaneto-na-korab.html", "text": "Телата на 20 иракски моряци бяха извадени, след като корабът им потъна след сблъсък край южното крайбрежие на страната. Това се казва в съобщение на Министерството на транспорта в Багдад, разпространено в четвъртък, предава AFP.\r\n„Ал-Месбар“ потъна в иракски води в събота след сблъсък с кораб с чуждестранен флаг. Спасени бяха осем моряка. Тогава бяха намерени телата на четирима души. При изтеглянето на кораба в четвъртък са намерени още 16 тела, се пояснява в съобщението от ведомството в Багдад.Тереза Герова", "date": "2017.08.24", "title": "AFP: Телата на 20 иракски моряци са намерени след потъването на кораб"}
{"url": "http://www.focus-news.net/news/2017/08/24/2428707/ministar-nikolay-nankov-parva-kopka-na-6-kilometrov-uchastak-ot-lot-31-na-am-struma-shte-bade-napravena-na-31-avgust.html", "text": "На 31 август ще бъде направена първа копка на 6-километров участък от Лот 3.1 Благоевград – Крупник на АМ „Струма“. Това каза министърът на регионалното развитие и благоустройството Николай Нанков при посещението си в Годеч, съобщиха от пресцентъра на МРРБ. Той напомни, че разрешението за строеж на обекта е издадено през миналата седмица, а през тази е обнародвано в Държавен вестник. Строителството на Лот 3.3 Кресна – Сандански се изпълнява според графика и очакваме дейностите да бъдат завършени дори предсрочно, така че през 2018 г. обектът да е  приключен, информира Нанков. Той посочи, че са изпълнени всички процедури, касаещи оценката за въздействие върху околната среда за участъка от магистралата през Кресненското дефиле и напомни, че на 11 септември ще бъдат направени обществени обсъждания за проекта. Очакваме в края на октомври да имаме и положително становище по ОВОС, заяви министърът и допълни, че целта е през май-юни 2019 г. да има избран изпълнител и издадено строително разрешение, така че до 2023 г. участъкът да бъде построен. \r\nЩе поискаме предварително изпълнение от компетентните органи – Комисията за защита на конкуренцията и Върховния административен съд, в случай на обжалване на решението на комисията за избор на изпълнител, който да изгради и внедри тол системата, каза още регионалният министър. Той припомни, че техническите оферти бяха отворени и срокът за разглеждането им е съкратен на един месец, тъй като всеки ден изоставане коства финансов ресурс за пътната инфраструктура. Целта е в края на 2018 г. да има внедрена тол система. \r\nПрез следващата седмица ще бъде обявена нова обществена поръчка за строителството на тунел „Железница“ на АМ „Струма, като обектът ще бъде разделен на три отсечки, съобщи още министърът. Той обяви, че до края на следващата седмица ще бъде обявена и обществена поръчка в две обособени позиции за строителството на скоростния път София – Калотина, като за обекта има осигурено финансиране в размер на 20 млн. евро по линия на Инструмента за свързана Европа. \r\nВ Годеч министър Николай Нанков откри саниран блок със средства от Националната програма за енергийна ефективност на многофамилни жилищни сгради. С направената инвестиция в размер на 820 246.24 лева външните стени и покривът на реновираната сграда на ул. „Г. С. Раковски“ са топлинно изолирани, а дървената дограма е заменена с нова. Ремонтирана и обновена е стълбищната клетка, въведено е енергоспестяващо осветление в общите части и е подменена мълниезащитната инсталация. \r\nВ града министърът инспектира работата по реконструирането на водопроводната мрежа и частичната рехабилитация на канализацията в града, които се изпълняват с финансиране от бюджета на МРРБ. \r\nНанков посочи, че проектът за ВиК инфраструктурата е най-важният, реализиран през последната една година в Годеч. Почти 3 млн. лв.от бюджета на министерството за 2016 и 2017 г. са инвестирани за реконструкция на водопровода, тъй като общината е сред тези  с най-големи водозагуби в страната – над 70%. За завършване на водопровода са необходими допълнително около 350 хил. лв., които ще бъдат осигурени от министерството през следващата година, за да завършат четвъртият и петият етап на проекта. \r\nПри посещението си в Годеч регионалният министър съобщи, че днес се подписват договорите по Оперативна програма „Региони в растеж“ 2014 – 2020, с общо 27 млн. лв. от която ще бъде ремонтиран пътят между Костинброд и Берковица на два лота. Той пое ангажимент със средства на Агенция „Пътна инфраструктура“ да бъде ремонтирано трасето на пътя и в рамките на Костинброд.", "date": "2017.08.24", "title": "Министър Николай Нанков: Първа копка на 6-километров участък от Лот 3.1 на АМ „Струма“ ще бъде направена на 31 август"}
{"url": "http://www.focus-news.net/news/2017/08/24/2428708/d-r-marusya-slavova-pediatar-edno-ot-nay-vazhnite-neshta-v-zhivota-na-edno-mlado-semeystvo-e-razhdaneto-na-dete.html", "text": "Едно от най- важните неща в живота на едно младо семейство е раждането на дете. Това каза по време на лекция под надслов „Първи грижи за новороденото“, с подтема „Кърменето“ д-р Маруся Славова, предаде репортер на Радио „Фокус“ - Пирин. „С този радостен момент идва и другата страна на медала - притеснението на родителите дали ще се справят. Те трябва да приобщят бебето към семейството“, каза д-р Славова. Тя подчерта, че първо майката трябва да се подготви за неговото отглеждане. След раждането майките трябва да са спокойни и да знаят, че основната грижа за детето е един маратон в живота на всяка жена, затова тя трябва да спазва определени правила за правилен режим на хранене, сън и почива, защото трябва да има сили, за да се справя“, каза д-р Славова. Тя препоръча да не се отхвърля помощта на бабите, защото те са много важна съставна част от семейството, тъй като те са хората, които имат опит и могат адекватно да помагат. “Връзката между майката и новороденото е най-важна от всичко и бебето трябва да бъде с майка си, защото те имат взаимни усещания и привличания“, каза д-р Славова. Тя посъветва бъдещите майки да не пренебрегват останалите си деца, ако вече имат такива, защото те са малки и ревнуват. „За да бъдете напълно спокойни, трябва да знаете за физиологичните особености на едно новородено, за да не се притеснявате и да се звъни два часа на педиатъра“, каза д-р Стойчева. Тя уточни, че новородено е дете на възраст до 28 дни. „Когато то се роди, вие сте длъжни да осигурите личен лекар и чрез него се намира педиатър, като той е по ваш избор. Бебето е с много добре развита подкожна тъкан и са нужни специални грижи, с които тя да се поддържа суха и чиста. Бебешките пелени имат ортопедична функция, като спомагат с профилактиката за луксация на тазобедрените стави\", каза д-р Стойчева. Тя уточни, че след раждането бебето е с непостоянна температура, което значи, че нормалната му температура е до 37 градуса, но тя се влияе от външни фактори. „Ако в стаята е студено, детето понижава телесната си температура и в рамките на един месец ние трябва да положим специални грижи температурата в стаята, като нормалната температура е около 22 градуса, а водата при къпане трябва да е 37 градуса“, каза д-р Славова.\r\nЛора КАЛЧЕВА", "date": "2017.08.24", "title": "Д-р Маруся Славова, педиатър: Едно от най-важните неща в живота на едно младо семейство е раждането на дете"}
{"url": "http://www.focus-news.net/news/2017/08/24/2428709/plovdiv-vazrastna-zhena-e-predala-4-500-leva-na-telefonni-izmamnitsi.html", "text": "77-годишна жена е предала дала 4 500 лева на телефонни измамници, съобщиха от Областната дирекция на МВР – Пловдив. Според предварителната информация, за времето между 14.00 часа и 16.00 часа вчера, те се свързали по телефона с нея  и я заблудили по схемата за искане на пари във връзка с разследване на полицията.  Изпълнявайки дадените указания, пенсионерката сложила парите в мъжка борсета, която хвърлила от терасата на жилището си. Образувано е досъдебно производство. Работата продължава разследващ от  Второ Районно управление „Полиция” – Пловдив.", "date": "2017.08.24", "title": "Пловдив: Възрастна жена е предала 4 500 лева на телефонни измамници"}
{"url": "http://www.focus-news.net/news/2017/08/24/2428710/stara-zagora-obshtinata-vavezhda-nova-usluga-za-horata-s-ogranichena-dvigatelna-aktivnost.html", "text": "Община Стара Загора въвежда нова услуга за гражданите, която да осигури административно обслужване от общинската администрация на възрастни хора и хора с увреждания, които са трудно подвижни или лежащо болни в домашни условия, или настанени в болнично заведение. Това съобщиха от пресцентъра на Община Стара Загора. В по-голямата си част заявленията, според нормативната уредба, задължително се подават лично от лицето-заявител на услугата или чрез нотариално заверено пълномощно.\r\nЗа да заявят домашна визита на служител на Центъра за информация и услуги, гражданите трябва да представят бланка 119 на Министерството на здравеопазването, издадена от Общопрактикуващия (личен) лекар. В нея те ще дават заключение за състоянието на лицето и ще записват, че тя се издава за извършване на административно обслужване в домашни условия, поради невъзможност за самостоятелно придвижване до сградата на общинската администрация. Всеки ОПЛ ще може да издава такава бланка само за пациенти от своята листа. \r\nТова се прави с цел да бъде предотвратена възможността за злоупотреба, обясни секретарят на Община Стара Загора Делян Иванов. Той уточни, че общинската администрация има готовност да обслужва 150 души на месец в рамките на областния град. Услугата ще стартира на 1 септември 2017 г., а заявки за домашни визити ще се подават на тел. 042/ 614 855 или на имейл адрес: delovodstvo@starazagora.bg.\r\nЦелта на въведената процедура е да подобри административното обслужване и осъществяване на основната цел на Общинска администрация Стара Загора, записана в Хартата на клиента, а именно „изграждането на модерна администрация, основана на принципите на ефективност, прозрачност и отчетност, в полза на хората, която да улеснява тяхната дейност, да направи комуникацията и отношението между отделния гражданин и общинското управление действително работещи и адекватни на съвременните европейски изисквания”.\r\nПартньори на Общината са Регионалната здравно-осигурителна каса, Регионалната здравна инспекция, Старозагорската асоциация на ОПЛ и Районната лекарска колегия към Българския лекарски съюз.", "date": "2017.08.24", "title": "Стара Загора: Общината въвежда нова услуга за хората с ограничена двигателна активност"}
{"url": "http://www.focus-news.net/news/2017/08/24/2428711/beta-sarbiya-srabskoto-posolstvo-v-skopie-shte-vazobnovi-rabota-v-petak.html", "text": "Дипломатическото представителство на Сърбия в македонската столица ще възобнови работа в петък, 25 август, предава информационната агенция Beta, като се позовава на източници от мисията.\r\nПървите служители на посолството вече са пристигнали в Скопие. По-рано от Министерството на външните работи на Сърбия уточниха, че посланик Душанка Дивяк Томич ще се върне в македонската столица на 31 август, а на 1 септември тя ще потърси среща с македонския премиер Зоран Заев.\r\nСърбия изтегли за консултации служители от посолството в Скопие миналия уикенд, а след това президентът Александър Вучич обясни решението с наличието на доказателства за разузнавателна дейност срещу органите и институциите на Сърбия на територията на Македония.Тереза Герова", "date": "2017.08.24", "title": "Beta (Сърбия): Сръбското посолство в Скопие ще възобнови работа в петък"}
{"url": "http://www.focus-news.net/news/2017/08/24/2428712/ministarat-tsetska-tsacheva-zaminava-na-rabotno-poseshtenie-v-avstriya.html", "text": "Министърът на правосъдието Цецка Цачева и нейният заместник проф. Николай Проданов заминават на работно посещение в Република Австрия. Това съобщиха от пресцентъра на Министерство на правосъдието. В рамките на двудневната визита министър Цачева ще проведе среща с вицеканцлерa и министър на правосъдието на Австрия Волфганг Брандщетер. \r\nСред темите в разговора ще бъдат обсъдени Трио-Председателството на ЕС и трансферът на осъдени лица между държавите ни. България поема председателството на ЕС на 1 януари 2018 година, а след нея то ще бъде поето от Австрия. В рамките на визитата министър Цачева и проф. Проданов ще посетят затвора Корнеубург, който се намира близо до столицата на Австрия.", "date": "2017.08.24", "title": "Министърът Цецка Цачева заминава на работно посещение в Австрия"}
{"url": "http://www.focus-news.net/news/2017/08/24/2428713/stara-zagora-retsidivist-s-15-prisadi-za-krazhbi-e-osaden-na-9-godini-zatvor-za-izvarshen-ot-nego-grabezh.html", "text": "По обвинителен акт на Районна прокуратура - Казанлък е осъден Кольо С., на 38 г., за грабеж. Това съобщиха от пресцентъра на Апелативна прокуратура - Пловдив. Районен съд - Казанлък му наложи наказание от 9 години „лишаване от свобода“ при първоначален „строг“ режим.  Кольо С.е признат за виновен за това, че отнел чужди движими вещи – паричната сума от 600 лева от владението на 82-годишен мъж, с намерение противозаконно да ги присвои, като употребил за това сила. \r\nНа 9 декември 2016 г. Кольо С. и двама негови познати се срещнали в гр. Мъглиж. Тримата пили алкохол, като през това време дошъл и пострадалия М. М., на 82 г. Заедно с него те тръгнали към дома му, защото имал плуг за продаване. При влизането в двора на къщата, Кольо С. забелязал, че в задния джоб на панталона на М. М. имало портфейл. Той посегнал да го вземе, като възрастния мъж се опитал да предотврати това. Кольо С. го хванал за ръката, дръпнал М. М. и отнел портфейла с парите. С отнетата сума, в размер на 600 лева, Кольо С. няколко дин купувал алкохол и черпил негови познати. \r\nПрисъдата е влязла в законна сила и понастоящем осъдения изтърпява наказанието си в Затвора в гр. Стара Загора. До момента Кольо С. е бил осъждан  15 пъти за престъпления против собствеността, като последно е излязъл от затвора през април 2011 г.", "date": "2017.08.24", "title": "Стара Загора: Рецидивист с 15 присъди за кражби е осъден на 9 години затвор за извършен от него грабеж"}
{"url": "http://www.focus-news.net/news/2017/08/24/2428714/zapochna-sreshtata-na-pg-na-bsp-za-balgariya-i-sayuza-na-sadiite-v-balgariya-v-narodnoto-sabranie.html", "text": "Започна срещата на ПГ на „БСП за България“ и  Съюза на съдиите в България в Народното събрание, предаде репортер на Агенция „Фокус“. В срещата участват лидерът на БСП Корнелия Нинова, заместник-председателят на ПГ на „БСП за България“ Крум Зарков и народният представител  Явор Божанков. От страна на Съюза на съдиите е председателят му Атанас Атанасов и други. Срещата се провежда в зала „Запад“ на Народното събрание. На нея се очаква от БСП да представят  представят проекта на партията за Антикорупционен закон. \r\nДеница КИТАНОВА", "date": "2017.08.24", "title": "Започна срещата на ПГ на „БСП за България“ и  Съюза на съдиите в България в Народното събрание"}
{"url": "http://www.focus-news.net/news/2017/08/24/2428715/afp-sasht-obeshtavat-da-ukrepyat-armiyata-na-ukrayna.html", "text": "Американският министър на отбраната Джеймс Матис заяви в четвъртък, че САЩ са поели ангажимент да подпомогнат укрепването на армията на Украйна, като подчерта, че санкциите срещу Москва ще останат в сила, докато Русия не прекрати подкрепата си за сепаратистите и не върне Крим, предава AFP.  \r\n\"Г-н президент, ние продължаваме да подкрепяме Украйна и продължаваме да се ангажираме да изграждаме капацитета на Въоръжените сили\" на страната, заяви Матис след среща с украинския президент Петро Порошенко, като добави, че санкциите срещу Русия \"ще останат в сила, докато Москва не промени действията, които ги предизвикват\"..Тереза Герова", "date": "2017.08.24", "title": "AFP: САЩ обещават да укрепят армията на Украйна"}
{"url": "http://www.focus-news.net/news/2017/08/24/2428716/liderat-na-turskite-natsionalisti-ako-se-nalozhi-referendumat-v-severen-irak-za-ankara-tryabva-da-se-schita-kato-povod-za-voyna.html", "text": "Генералният председател на Партията на националистическото движение (ПНД) Девлет Бахчели заяви, че „насроченият за 25 септември референдум за независимост на Северен Ирак за Турция трябва да представлява повод за война, ако това се наложи”, предаде информационната агенция Догу хабер ажансъ (ДХА). \r\n„Според нас, подготовката за обща операция с Иран срещу Кюрдската работническа партия (ПКК) е положително. Отделно от това, възраженията на Техеран против „пиратския” референдум на Масуд Барзани са ценни и като вече регистрирана позиция. Планината Кандил в Северен Ирак трябва да се „изтърбуши”. Предателството трябва да бъде изтрито. Светът трябва да бъде унищожен от предателите. Незабавно трябва да се нанесе смъртоносен удар. До последно трябва да се съпротивляваме срещу провеждането на референдума в градовете, в които живеят тюркмени (по-точно – туркомани; бел. на „Фокус”). Трябва да се знае, че този възможен референдум е проба за бъдещ Кюрдистан.  Този референдум е изцяло срещу тюркмените. Този референдум, също така, трябва да се счита от гледна точка на Турция като причина за война, ако това се наложи.”, посочва още Девлет Бахчели, цитиран от ДХА. Георги Димов", "date": "2017.08.24", "title": "Лидерът на турските националисти: Ако се наложи, референдумът в Северен Ирак за Анкара трябва да се счита като повод за война"}
{"url": "http://www.focus-news.net/news/2017/08/24/2428717/lovech-vazrastna-zhena-e-predala-na-telefonni-izmamnitsi-nad-26-000-leva.html", "text": "Възрастна жена е предала на телефонни измамници над 26 000 лева, съобщиха от пресцентъра на МВР. Случаят се криминалисти. Жената е получила телефонно обаждане от непознат на домашния си телефон. \r\nОт полицията напомнят да не даваме пари, поискани по телефон от непознат. При телефонно обаждане от неизвестен номер с искане за пари незабавно да сигнализираме на 112 или да се обадим на наши близки.", "date": "2017.08.24", "title": "Ловеч: Възрастна жена е предала на телефонни измамници над 26 000 лева"}
{"url": "http://www.focus-news.net/news/2017/08/24/2428718/dobrich-regionalnata-biblioteka-renovira-zalata-v-koyato-e-predstavena-kolektsiyata-v-sveta-na-dora-gabe-po-povod-129-godini-ot-rozhdenieto-na-poetesata.html", "text": "Колекцията „В света на Дора Габе” в Регионалната библиотека, която носи името на бележитата българска поетеса, е с нова визия. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“ в Регионалната библиотека „Дора Габе“, предаде кореспондент на Радио „Фокус” – Варна. По повод 24 август, рождения ден на бележитата добруджанска поетеса, преводачка и общественичка Дора Габе, Регионалната библиотека в Добрич е реновирала залата, в която се помещава библиотечна колекция „В света на Дора Габе”. В обновена по-уютна обстановка, гражданите на Добрич и гостите на града имат възможност да се запознаят с разнообразните библиотечни документи и други материали от Дора Габе и за нея, от областта на архивното и музейното дело, обособени в уникална библиотечна колекция. Открита през 2000 г. като постоянна експозиция, нетрадиционната колекция, една от първите в страната, съдържа книги, фотографии, репродукции, видеофилми, аудиокасети, грамофонни плочи, графики, фотографски негативи и позитиви, лични вещи на Дора Габе. През 2018 година се навършват 130 години от рождението на поетесата, родена, израсла и останала завинаги свързана с Добруджа. По повод годишнината, Регионална библиотека „Дора Габе“ обяви дарителска кампания за набиране на документи, спомени, архиви и фотографии, свързани с живота и творчеството на писателката. Кампанията стартира днес и ще продължи до 24 август 2018 г. За предстоящата годишнина през 2018 г. библиотеката инициира разнообразни прояви, представящи богатия жизнен и творчески път на бележитата поетеса. Една от тези прояви е пътуваща изложба с постери, която ще обхване по-важни акценти от многопластовия свят на поетесата. Дигитална колекция на сайта на библиотеката ще представи и даде възможност за онлайн достъп до пълнотекстови произведения на Дора Габе, нейни преводи, книги от личната ѝ библиотека, архивни документи и други печатни издания. Днес се е състояла беседа за съдържанието на колекция „В света на Дора Габе”, на която са присъствали децата от Летен детски клуб „Играй и учи”. Регионална библиотека „Дора Габе” отправя покана към всички желаещи да посетят обновената колекция.\r\nЖулиета НИКОЛОВА", "date": "2017.08.24", "title": "Добрич: Регионалната библиотека реновира залата, в която е представена колекцията „В света на Дора Габе” по повод 129 години от рождението на поетесата"}
{"url": "http://www.focus-news.net/news/2017/08/24/2428719/plovdiv-politsiyata-razsledva-krazhba-na-9-500-leva-i-zlatni-nakiti-ot-chasten-dom.html", "text": "Домова кражба разследват служители на Първо Районно управление „Полиция” – Пловдив, съобщиха от Областната дирекция на МВР. Сигналът е подаден вчера от 32-годишна пловдивчанка. По първоначални данни за времето от 12.30 часа във вторник до 17.30 часа вчера от жилището й на ул. „Петър Васков” са задигнати 9 500 лева и златни накити. Посегателството е извършено чрез използване на подправен ключ.", "date": "2017.08.24", "title": "Пловдив: Полицията разследва кражба на 9 500 лева и златни накити от частен дом"}
{"url": "http://www.focus-news.net/news/2017/08/24/2428720/obreshko-nechev-byuro-po-truda-veliko-tarnovo-trima-dushi-sa-se-borili-za-edno-rabotno-myasto-v-oblastta-prez-yuli.html", "text": "Трима души са се борили за едно работно място във Великотърновска област през юли. Това заяви пред журналисти директорът на Дирекция „Бюро по труда“ – Велико Търново Обрешко Нечев, предаде репортер на Радио „Фокус“ – Велико Търново. Общият брой на заявените работни места е бил 250, което е със 196 по-малко спрямо юни. „По общините те са както следва – за Велико Търново – 245, за Елена – 4 и за Златарица – 1. Заявените свободни работни места на първичен трудов пазар са 200 за лица без квалификация и 41 – за специалисти“, обясни Нечев. \r\nОбщо заетите за месеца свободни позиции са били 485. На първичния трудов пазар са наети най-много хора, работещи в преработващата промишленост, следва тези, които се занимават с търговия и ремонт – 117, 35-ма строители, 21 лица, работещи в сферата на образованието, 14 хотелиерството и ресторантьорството, 12 в транспорта, 10 в операциите с недвижими имоти и други. В края на юли е имало общо 422 свободни работни позиции.\r\nЛуиза ТРАНЧЕВА", "date": "2017.08.24", "title": "Обрешко Нечев, Бюро по труда – Велико Търново: Трима души са се борили за едно работно място в областта през юли"}
{"url": "http://www.focus-news.net/news/2017/08/24/2428721/afp-ispaniya-e-predstavila-konkretna-informatsiya-za-planiranata-ataka-v-roterdam-razkri-politsiyata.html", "text": "Испанските власти са предали „конкретна информация\" за планирана атака срещу концерт на американска рок група, заяви началникът на полицията в Ротердам, предава AFP. \r\n„Имаше конкретна информация от испанската полиция, че на тази дата ще бъде извършена атака на това място и срещу тази рок група\", разкри главният полицейски началник на пристанищния град.Тереза Герова", "date": "2017.08.24", "title": "AFP: Испания е представила „конкретна информация“ за планираната атака в Ротердам, разкри полицията"}
{"url": "http://www.focus-news.net/news/2017/08/24/2428722/stara-zagora-dvama-zhiteli-na-grada-shte-uchastvat-v-otbora-na-nadezhdata-za-mondiala-po-futbol-za-bezdomni-hora-v-oslo.html", "text": "Тази година националният „Отбор на надеждата”, който ще представи България на световното първенство по футбол за бездомни хора в Осло от 29 август до 5 септември, заслужено попаднаха двама старозагорци. Това съобщиха от пресцентъра на Община Стара Загора. Двамата младежи от град Стара Загора са Димо Колев от ДДЛРГ „Българка” и Сами Дуков. Заместник-кметът на Община Стара Загора Красимира Чахова поздрави участниците в турнира „Играй с националите” от турнето на „Отбор на надеждата”. Спортното мероприятие се проведе пред сградата на Община Стара Загора, а в инициативата се включиха юношите от ПФК „Берое” и ФК „Верея”.\r\nПрез 2017 г. българският отбор на надеждата ще участва за шеста поредна година на световно първенство по футбол за бездомни хора. Специфичният Мондиал ще се проведе в Осло от 29 август до 5 септември. В шампионата ще вземат участие 48 мъжки и 24 дамски състава от различни страни, като целта на събитието е да подпомогне социалната интеграция на хора в неравностойно положение или лекуващи се от зависимости. Всяка година десетки деца и младежи, които са израснали в институции или в бедност, получават шанса да тренират безплатно футбол с „Отбор на надеждата”, да участват в 5 селекционни турнира в град София, а 8 от младежите на възраст над 16 години ще представят България на световното първенство.", "date": "2017.08.24", "title": "Стара Загора: Двама жители на града ще участват в „Отбора на надеждата“ за Мондиала по футбол за бездомни хора в Осло"}
{"url": "http://www.focus-news.net/news/2017/08/24/2428723/sofiya-vremenno-e-promenen-marshrutat-na-avtobusite-po-linii-117-118-i-119-vav-vrazka-s-pozhara-na-ul-chelopeshko-shose.html", "text": "Временно е променен маршрутът на автобусите по линии 117, 118 и 119 във връзка с пожара на ул. „Челопешко шосе“. Това съобщиха от пресцентъра на Столична община. Автобусите се движат по „Ботевградско шосе“, „Околовръстен път“ и „Челопешко шосе“ и по маршрута си. Промяната се налага във връзка с гасенето на пожар от екипи на пожарната.", "date": "2017.08.24", "title": "София: Временно е променен маршрутът на автобусите по линии 117, 118 и 119 във връзка с пожара на ул. „Челопешко шосе“"}
{"url": "http://www.focus-news.net/news/2017/08/24/2428724/stamen-geshev-kmet-na-banya-emblemite-na-grada-tanat-v-razruha-zhitelite-organizirat-protestna-podpiska.html", "text": "Емблемите на град Баня тънат в разруха и жителите организират протестна подписка. Това каза за Радио „Фокус“ – Пловдив кметът на града Стамен Гешев. По думите му, жителите са готови да стигнат и по-далече в намеренията си – да затворят главен път. „Причината за недоволството е, че спортните имоти тук са отдадени на инвеститор с големи обещания. Вече осем години не се развиват, не работят и се рушат. Това включва спортен басейн, спортна зала, стадион и около 500 декара едни от най-хубавите имоти на Баня. Всичко това стои неразработено, нищо не се прави. Тези обекти бяха емблемите на град Баня. Опитвали сме да постигнем резултати чрез преговори, но получаваме само обещания и нищо повече“, обясни Гешев. По думите му, исканията на жителите са инвеститорът да си влезе в ролята и имотите да не се рушат, за да се възвърнат туристите и спортистите, посещавали и тренирали в тези бази. „Първо ще опитаме да разрешим проблема с писмо до инвеститора с добър тон. Ако няма отговор и разбиране, ще се обърнем към институциите и ще изразим недоволството си по друг, по-неприятен начин. Просто искаме да си защитим нашето“, каза още Стамен Гешев.\r\nТони МИХАЙЛОВ", "date": "2017.08.24", "title": "Стамен Гешев, кмет на Баня: Емблемите на града тънат в разруха, жителите организират протестна подписка"}
{"url": "http://www.focus-news.net/news/2017/08/24/2428725/ukrinform-dzheyms-matis-v-ukrayna-obsadeno-e-protivodeystvieto-na-ruskata-agresiya.html", "text": "Държавният глава на Украйна Петро Порошенко и министърът на отбраната на САЩ Джеймс Матис са обсъдили в рамките на среща мерките за противодействието на руската заплаха в страната, предава  Укринформ.\r\n„В хода на днешните преговори ние разгледахме въпроса за противодействие на агресията на Руската федерация срещу Украйна“, заяви самият Порошенко след завършването на срещата.\r\nМатис пристигна в Киев за участие в тържествата по случай Деня на независимостта на Украйна, припомня агенцията. Тереза Герова", "date": "2017.08.24", "title": "Укринформ: Джеймс Матис в Украйна – обсъдено е противодействието на руската агресия"}
{"url": "http://www.focus-news.net/news/2017/08/24/2428726/blagoevgrad-obshtinskite-savetnitsi-shte-glasuvat-godishniya-otchet-za-izpalnenie-na-byudzheta-na-obshtinata-za-2016-godina.html", "text": "Общинските съветници ще гласуват годишния отчет за изпълнение на бюджета на Община Благоевград за 2016 година. Това съобщиха за Радио „Фокус“ – Пирин от Общински съвет – Благоевград. Това ще се случи по време на редовното месечно заседание на местните парламентаристи, което ще се проведе на 25 август, от 09.30 часа, в зала „22 септември“. В дневния ред като основна точка е залегнало и гласуване на инвестиционната програма на Община Благоевград, сметките за средства от Европейския съюз, състоянието на общинския дълг и друга отчетна информация за 2016 година. След проведеното на 17 август обществено обсъждане и състоялото се общо заседание на постоянните комисии към общински съвет, на които бяха изнесени подробни доклади относно приходната и разходна част на бюджета и инвестиционната програма на Общината за изминалата година, се очаква съветниците да подложат на разискване и гласуване цялостния отчет на бюджета. На предстоящата сесия ще бъде разгледано и предложение относно изпълнение на мерките, заложени в Програмата за намаляване на вредните емисии в атмосферния въздух на фини прахови частици и полициклични ароматни въглеводороди на територията на община Благоевград. Местните парламентаристи се очаква да дадат съгласие за предоставяне за безвъзмездно управление на общински нежилищни имоти – публична общинска собственост за нуждите на ПМГ „Акад. С. П. Корольов”, ЕГ „Акад. Л. Стоянов” и ЮЗУ „Неофит Рилски“ за нуждите на учебните заведения. В дневния ред на предстоящата редовна сесия са включени няколко точки, касаещи предложения за одобряване на доклад за експертна оценка, определяне на начална тръжна цена и обявяване на публичен търг с тайно наддаване за седем общински имота на територията на град Благоевград. Общинските съветници ще гласуват образуване на временна комисия за подбор на кандидати за съдебни заседатели за Окръжен съд - Благоевград, която ще разгледа подадените документи и ще проведе интервюта с кандидатите.\r\nЛивия НИНОВА", "date": "2017.08.24", "title": "Благоевград: Общинските съветници ще гласуват годишния отчет за изпълнение на бюджета на Общината за 2016 година"}
{"url": "http://www.focus-news.net/news/2017/08/24/2428727/burgas-20-nezakonni-kashti-sa-saboreni-v-kvartal-pobeda.html", "text": "20 незаконни къщи са съборени по улиците „Владислав“, „Индже войвода“, „Тамара“ и „Крайна“ в квартал „Победа“, съобщиха от пресцентъра на Община Бургас. В акцията по премахването участваха служители на Община Бургас, полиция и жандармерия. Част от постройките са били демонтирани предварително доброволно, а останалите бяха съборени с тежка техника. Благодарение на присъствието на органите на реда и служители на УКОРС до сблъсъци не се стигна.\r\nКъщите са били построени върху съществуващи улици, което прави достъпа на почистваща техника невъзможен, съобщи териториалният директор Магдалена Манолова. По думите й, описването на незаконни постройки е постоянен процес, преди месец са били съборени други 10 къщи, а служители на Община Бургас продължават да констатират и предават в РДНСК други градежи.\r\nЧаст от обитателите на незаконните къщи не са от Бургас, други, които са местни, дори са ги отдавали под наем на приходящи в квартала роми.\r\nФирми, чиито производства се намират в квартал „Победа“, се включиха доброволно в акцията, като осигуриха тежка специализирана техника.", "date": "2017.08.24", "title": "Бургас: 20 незаконни къщи са съборени в квартал „Победа“"}
{"url": "http://www.focus-news.net/news/2017/08/24/2428728/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица ще насочим вниманието си към първото заседание на Националната кръгла маса за реална политика и ефективно решаване проблемите на етническата интеграция, която се провежда в Асеновград. На форума участват вицепремиерът Валери Симеонов и омбудсманът на България Мая Манолова, също кметове на общини, представители на Националното сдружение на общините в Република България и на МВР, както и експерти от МОН и други институции. За очакванията, за вече предприетите и предстоящи мерки по отношение на етническата интеграция в Асеновград ще стане дума в първите минути на предаването.\r\nДве зони за видеонаблюдение ще бъдат обособени на територията на кв. „Лозница“ в Асеновград. Повече подробности за поставянето на видеокамери ще предостави заместник-кметът на Асеновград инж. Петър Бояджиев. С него ще коментираме очаквания ефект от тази предприета мярка.\r\nДнес ще говорим и за асеновградското село Долнослав. То се намира в подножието на Родопа планина, в южната част на Пловдив. В селото има две църкви и шест параклиса. В района на двете църкви се намират двадесет броя чинари, един от които е на над 800 години. Още за миналото и съвременния образ на село Долнослав ще ни разкаже кметът Иван Костов.\r\nВ предаването ще говорим и за местността Лале баир. Тя се намира югоизточно от Асеновград и е едно от малкото места, където се среща балканския ендемит — диво родопско лале. Родопското лале е един от четирите вида диворастящи лалета у нас. То е рядко срещано и е включено в Червената книга на България. За начините за опазването му ще разговаряме с Ивайло Мирчев, експерт в ОП „Туризъм“ в Асеновград. С него ще анализираме туристическата грамотност в България.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017.08.24", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/08/24/2428729/interfaks-rusiya-e-provela-izpitaniya-na-nad-600-novi-orazhiya-i-voenna-tehnika-v-siriya.html", "text": "Русия е провела в Сирия изпитания на повече от 600 образци на нови оръжия и военна техника, включително и авиационни средства за поразяване и реактивни системи за залпов огън. Това съобщи заместник-министърът на Руската федерация Юрий Борисов, предава Интерфакс.\r\n„Всички нови модели са преминали в сирийския конфликт, за да имаме възможност да видим какви са техните реални характеристики, как се държат оръжията. Изпробвали сме повече от 600 образци в сирийския конфликт“, разкри Борисов. \r\n„Трябваше да се откажем от редица образци, защото практиката показа, че не покриват изискванията, които им поставихме“, обясни заместник-министърът. .Тереза Герова", "date": "2017.08.24", "title": "Интерфакс: Русия е провела изпитания на над 600 нови оръжия и военна техника в Сирия"}
{"url": "http://www.focus-news.net/news/2017/08/24/2428730/blagoevgrad-shofyorite-da-se-dvizhat-s-povisheno-vnimanie-po-pat-blagoevgrad-kresna-v-rayona-na-kriviya-tunel-predi-kresnensko-hanche-poradi-avariya.html", "text": "Шофьорите да се движат с повишено внимание и съобразена скорост по път І-1 Благоевград - Кресна, в района на кривия тунел преди Кресненско ханче, поради авария. Това съобщиха от пресцентъра на Агенция \"Пътна инфраструктура\".", "date": "2017.08.24", "title": "Благоевград: Шофьорите да се движат с повишено внимание по път І-1 Благоевград - Кресна, в района на кривия тунел преди Кресненско ханче, поради авария"}
{"url": "http://www.focus-news.net/news/2017/08/24/2428731/sofiya-lokaliziran-e-pozharat-v-sklada-na-ul-chelopeshko-shose.html", "text": "Локализиран е пожарът в склада на  ул. „Челопешко шосе“. Това казаха за Агенция „Фокус“ от пресцентъра на МВР. Сигналът за пожара е постъпил към 12.20 часа. Заради инцидента временно се наложи промяна на маршрута на автобусите по линии 117, 118 и 119, която е сила и в момента.\r\nЦветилена СИМЕОНОВА", "date": "2017.08.24", "title": "София: Локализиран е пожарът в склада на  ул. „Челопешко шосе“"}
{"url": "http://www.focus-news.net/news/2017/08/24/2428732/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В днешното издание на предаването „Дупница – Ключът към Рила“ по Радио „Фокус“ – Пирин ще Ви пренесем на поредното голямо събитие в града, което се състоя на 19 август - първото издание на Ретро парад „Дупница 2017“. Над 4000 жители и гости на града го посетиха. Организаторите от САРК „АВАНГАРД“ и Община Дупница направиха един празник в самия център на града. Събитието бе под патронажа на кмета на града инж. Методи Чимев. На площад „Свобода“ пред Общината над 70 превозни средства се бориха за голямата награда на кмета и организатора. Хиляди зрители имаха възможност да се докоснат до „Музея на колела“ паркирал се на центъра на града. Още за страстта към ретро автомобилите ще коментираме с Владимир Димитров, председател на САРК „АВАНГАРД“.\r\nВсичко това и още, придружено с хубава музика за добро настроение и позитивен ден, Ви очаква в „Дупница – Ключът към Рила“ от 16.00 до 17.00 часа с водещ Лора Калчева.", "date": "2017.08.24", "title": "Акценти в предаването „Дупница – Ключът към Рила“ по Радио „Фокус“ – Пирин"}
{"url": "http://www.focus-news.net/news/2017/08/24/2428733/zdf-germanskite-letishta-sa-obsluzhili-rekorden-broy-pasazheri-prez-parvata-polovina-na-2016-g.html", "text": "Броят на пасажерите, които са преминали през германските летища през първата половина на 2016 г., е достигнал нови рекордни стойности, предава телевизионният канал ZDF. \r\nВ периода януари-юни са обслужени общо 55,2 млн. пътници, или с 6,4 % повече, в сравнение с данните за същия период от предходната 2016 г., съобщи Федералната статистическа служба.\r\nОсновната причина за рекордните нива са пътуванията в чужбина, които бележат ръст от 7,6 %. \r\nЗа разлика от тях, вътрешният пътнически трафик остава доста под средното ниво, с ръст от 2,3%. Тереза Герова", "date": "2017.08.24", "title": "ZDF: Германските летища са обслужили рекорден брой пасажери през първата половина на 2016 г."}
{"url": "http://www.focus-news.net/news/2017/08/24/2428734/mvr-nyama-opasnost-za-horata-i-naselenite-mesta-v-blizost-do-sklada-na-ul-chelopeshko-shose.html", "text": "Пожарът в склада на ул. „Челопешко шосе“, възникнал в производствено хале на фирма - механичен цех за производство на пушки за пейнт бол, е локализиран напълно. Това съобщиха от пресцентъра на МВР. Няма опасност за хората и населените места наблизо. \r\nОгънят е унищожил механичен цех, склад за готова продукция, 2 микробуса, 3 леки автомобила, техника и офис оборудване. Частично е засегнат склад наблизо, с неголяма площ. Пожарът е локализиран на площ около 300 кв. м. Паднало е хале около 200 кв. м. В погасяването участват: 8 пожарни автомобила, 1 химически автомобил, 6 водоноски на Столична община. Вредните емисии вследствие на пожара в цеха, който работи с бои на водна основа, не превишават нормалните стойности.", "date": "2017.08.24", "title": "МВР: Няма опасност за хората и населените места в близост до склада на ул. „Челопешко шосе“"}
{"url": "http://www.focus-news.net/news/2017/08/24/2428735/sofiyska-voda-izvarshva-rekonstruktsiya-na-vodoprovod-i-rehabilitatsiya-na-kanal-po-bul-slivnitsa.html", "text": "В пълен ход, през най-малко натоварения период за трафика в София, е реконструкцията на водопровода и канализацията по южното платно на бул. “Сливница“, от ул. „Отец Паисий“ до бул. „Христо Ботев“. Това съобщиха от пресцентъра на \"Софийска вода\" АД. В участъка от 346 м се подменят остарели тръби за питейния водопровод и се прави рехабилитация на канализационната система с използване и на устойчиви материали като стъклопласт. \r\nТака ще се повиши капацитетът и проводимостта за битовата и улична канализация. Проектът за 550 000 лева е част от Инвестиционната програма на „Софийска вода“ АД за 2017г. В началото на септември ще приключи възстановяването на уличните настилки по бул. „Сливница“ и ул. „Отец Паисий“.", "date": "2017.08.24", "title": "„Софийска вода“ извършва реконструкция на водопровод и рехабилитация на канал по бул. „Сливница“"}
{"url": "http://www.focus-news.net/news/2017/08/24/2428736/prof-konstantin-denev-zapochna-rabotata-po-izrabotvaneto-na-skulpturata-na-lava-koyato-shte-bade-postaven-pred-pametnika-na-vasil-levski-v-tsentara-na-grada.html", "text": "Започна работата по изработването на скулптурата на лъва, която ще бъде поставен пред паметника на Васил Левски в центъра на града. Това заяви за Радио „Фокус“ – Велико Търново проф. Константин Денев, един от авторите на идеята. Първоначално ще бъде изработена глинена скулптура, с всички детайли. След това тя ще бъде отлята от гипс и едва тогава ще започне същинската изработка на паметника от сив гранит. „Целта е сегашната паркова скулптора да стане истински паметник на Левски. Искаме, минавайки покрай нея, хората да се сблъскат с нещо, което да им привлече погледа, а не това да се случва само по време на различни чествания. Мисля, че присъствието на лъва е изключително уместно“, подчерта проф. Денев. \r\nНеговият колега арх. Лъчезар Лалев, който е и съинициатор на идеята уточни, че новият монумент ще даде завършен вид на главната улица на старата българска столица. „Без съмнение всеки българин би се съгласи безапелационно с това, че Левски е фигурата, която следва да бъде възприемана монументално и безспорно от нацията. Какъв по-добър пластичен аксесоар за фигурата на Левски от лъв. В съзнанието на всяко българско дете тези неща са свързани и са едно цяло“, каза още арх. Лалев. \r\nИзграждането на паметника ще продължи поне два месеца. Стойността му е 18 хиляди лева, като 15 хиляди от тях се отпускат от Министерски съвет, а останалите 3 хиляди – от Община Велико Търново. Екипът, който работи по реализация на идеята, освен проф. Константин Денев и арх.  Лъчезар Лалев, участват и студенти от Великотърновски университет.\r\nЛуиза ТРАНЧЕВА", "date": "2017.08.24", "title": "Проф. Константин Денев: Започна работата по изработването на скулптурата на лъва, която ще бъде поставен пред паметника на Васил Левски в центъра на града"}
{"url": "http://www.focus-news.net/news/2017/08/24/2428737/dha-nova-sadebna-prepiska-sreshtu-deputat-ot-legalnata-kyurdska-partiya-v-turskiya-medzhlis.html", "text": "Главната републиканска прокуратура в Диарбекир е започнала проверка и изпратила искане до Министерството на правосъдието за сваляне на имунитета на депутатката от легалната кюрдска Демократическа партия на народите (ДПН) Сибел Игиталб, предаде информационната агенция Догу хабер ажансъ (ДХА). Поводът е нейно изказване в Диарбекир на 28 август 2106-та по повод операциите на силите за сигурност срещу Кюрдската работническа партия (ПКК). Ако Министерството на правосъдието даде разрешение за прокурорско разследване и снемане на имунитета, кюрдската депутатка ще бъде обвинена за „пропаганда на терористична организация” и „принизяване и подигравка с правителството, армията на държавата и структурите за сигурност”. Предвиденото от закона наказание е лишаване от свобода за срок от 1,5  до 7 години, уточнява още ДХА. Георги Димов", "date": "2017.08.24", "title": "ДХА: Нова съдебна преписка срещу депутат от легалната кюрдска партия в турския Меджлис"}
{"url": "http://www.focus-news.net/news/2017/08/24/2428738/pozhar-gori-v-kresnenskoto-defile-pri-razklona-za-selo-mechkul.html", "text": "Пожар гори в Кресненското дефиле при разклона за симитлийското село Мечкул. Това съобщиха за Радио „Фокус“ – Пирин от Югозападно държавно предприятие. Сигналът е подаден на телефон 112 преди преди около час. За момента не е ясно каква територия е засегната от пожара, нито какъв е видът на горящата растителност. От Югозападно държавно предприятие са изпратили към мястото на инцидента 4 специализирани автомобила и 30 служители от близките горски стопанства, има и техника и служители на Регионална дирекция „Пожарна безопасност и защита на населението“ – Благоевград.\r\nЛивия НИНОВА", "date": "2017.08.24", "title": "Пожар гори в Кресненското дефиле при разклона за село Мечкул"}
{"url": "http://www.focus-news.net/news/2017/08/24/2428739/pazardzhik-vav-velingrad-se-provede-obshtestveno-obsazhdane-na-obshtinskiya-plan-za-razvitie-na-obshtinata-do-2020-godina.html", "text": "Във Велинград се проведе Обществено обсъждане на Общинския план за развитие на общината до 2020 година, съобщи за Радио „Фокус“ – Пазарджик Бояна Кирилова, експерт в Общината. На обсъждането присъстваха зам.-кметът на Велинград Исмаил Моллов, служители на общинска администрация, представители на фирмата, изготвила доклада, граждани и медии. „Обсъждането е част от процедурата за приемане на документа по Закона за регионалното развитие и Правилника за прилагането му. Актуализацията се налага с отделянето на община Сърница през 2015 г. и съпътстващите промени частично в стратегическата и основно в аналитичната част по отношение на териториален обхват, демографска, социално-икономическа и инфраструктурна  характеристика. Тези промени бяха представени от Илия Копралев и Стойко Дошеков от екипа, изготвил междинната оценка и актуализацията на ОПР на Община Велинград 2014-2020г“, обясни Кирилова. Тя допълни, че документът е публикуван на страницата на Община Велинград. Предстои приемането на Актуализацията на предстоящата през септември сесия на Общинския съвет - Велинград.\r\nАлбена ЖИЛЕКОВА", "date": "2017.08.24", "title": "Пазарджик: Във Велинград се проведе Обществено обсъждане на Общинския план за развитие на общината до 2020 година"}
{"url": "http://www.focus-news.net/news/2017/08/24/2428740/dha-bivshiyat-valiya-na-istanbul-othvarli-obvineniyata-i-se-razplaka-v-sada-po-vreme-na-zashtitnata-si-rech.html", "text": "Бившият валия на Истанбул Хюсеин Авни Мутлу, обвинен в съпричастност към т.нар. „Терористична организация на гюленистите/Паралелна държавна структура” (ФЕТО/ПДС), се разплака по време на защитната си пледоария в съда, предаде информационната агенция Догу хабер ажансъ (ДХА). Делото е срещу него, бившия директор на сигурността в Истанбул Хюсеин Чапкън и общо 15 бивши валии и каймакамина (околийски управители). Гледа се от 14-ти състав на Съда за тежки престъпления в Истанбул. Хюсеин Авни Мутлу изцяло отхвърли отправените му обвинения, разказа за личния си принос в борбата с тероризма в Югоизточен Анадол и се оплака от тежките условия в затвора. По думите му, той безпричинно вече 13 месеца е зад решетките, не вижда дневна светлина, а вечерно време не може да спи – принуден е да си покрива очите с черни чорапи поради „ужасяващата заслепяваща светлина на прожекторите в килията”, посочва още ДХА.\r\nПревод и редакция:  Георги Димов", "date": "2017.08.24", "title": "ДХА: Бившият валия на Истанбул отхвърли обвиненията и се разплака в съда по време на защитната си реч"}
{"url": "http://www.focus-news.net/news/2017/08/24/2428741/burgas-sastavi-ot-gruziya-i-polsha-shte-se-predstavyat-v-ramkite-na-mezhdunarodniya-folkloren-festival.html", "text": "45-тото издание на Международния фолклорен фестивал ще се проведе в града, съобщиха от пресцентъра на Община Бургас. Днес и утре концерти на открити сцени от 18:30 часа ще имат съставите на Грузия и Полша в к-с „Меден рудник“. На открита сцена „Охлюва“ може да видите танците на Гърция и Германия, а пред Община Бургас ще се изявят съставите на Русия и Румъния. Пред Експо център „Флора“ ще танцува съставът на Сърбия, а в парк „Изгрев“ ще видите атрактивните участници от Судан.\r\nОт 19:00 часа пред Летния театър ще започне изявата на ансамбъла за изворен фолклор при народно читалище „Просвета – 1929 г.“ – с. Люляково, а от 20:00 часа на сцената на Летен театър ще се изявят съставите на Словакия, Индия и България.\r\nВ петък, 25 август, от 20:00 часа на сцената на Летен театър ще се състои официалното закриване на 45-ия Международен фолклорен фестивал със спектакъл, в който ще се включат всички гостуващи състави.", "date": "2017.08.24", "title": "Бургас: Състави от Грузия и Полша ще се представят в рамките на Международния фолклорен фестивал"}
{"url": "http://www.focus-news.net/news/2017/08/24/2428742/trend-news-agency-dvama-dushi-sa-postradali-pri-strelbata-pred-sada-v-istanbul.html", "text": "Двама души са пострадали при стрелбата, произведена пред сградата на истанбулски съд в четвъртък, предава Trend News Agency. \r\nСъглано докладите на местните медии, двама неизвестни мъже да опитали да нахлуят в сградата на съда, в резултат на което е възникнала престрелка с въоръжената охрана. И двамата са неутрализирани, става ясно от разпространените в медиите съобщения.\r\nНе се привеждат други данни за инцидента. Тереза Герова", "date": "2017.08.24", "title": "Trend News Agency: Двама души са пострадали при стрелбата пред съда в Истанбул"}
{"url": "http://www.focus-news.net/news/2017/08/24/2428743/inzh-damyan-damyanov-yuzdp-pozharat-v-kresnenskoto-defile-e-obhvanal-okolo-100-dka-smesena-gora.html", "text": "Около 100 дка смесена гора гори в Кресненското дефиле, при разклона за село Мечкул. Това каза за Радио „Фокус“ – Пирин инж. Дамян Дамянов, директорът на Югозападно държавно предприятие. Първоначално огънят е засечен от кулите на предприятието, които са за превенция на пожарите. „Горят около 100 декара смесена гора – иглолистна и широколистна растителност. В иглолистната част пожарът е върхов. Имаме 4 специализирани автомобила на място, 30 човека и служители на пожарната“, каза още инж. Дамянов. Той добави, че в момента пътува към мястото на инцидента, за да може на място да се запознае с обстановката.\r\nЛивия НИНОВА", "date": "2017.08.24", "title": "Инж. Дамян Дамянов, ЮЗДП: Пожарът в Кресненското дефиле е обхванал около 100 дка смесена гора"}
{"url": "http://www.focus-news.net/news/2017/08/24/2428744/agentsiya-fokus-izlachva-na-zhivo-vav-feysbuk-brifing-sled-sreshtata-na-koyato-bsp-predstavi-pred-sayuza-na-sadiite-v-balgariya-proekta-si-za-antikoruptsionen-zakon.html", "text": "Агенция „Фокус“ излъчва на живо във „Фейсбук“ брифинг на БСП след срещата им в Народното събрание със Съюза на съдиите в България, на която от Левицата представиха проекта си за Антикорупционен закон. Брифингът може да гледате на живо в страницата на ИА „Фокус“ във „Фейсбук“", "date": "2017.08.24", "title": "Агенция „Фокус“ излъчва на живо във „Фейсбук“ брифинг след срещата, на която БСП представи пред Съюза на съдиите в България проекта си за Антикорупционен закон"}
{"url": "http://www.focus-news.net/news/2017/08/24/2428745/tsvetanka-ilchova-kmetski-namestnik-na-selo-mechkul-nyama-opasnost-za-naselenieto-v-seloto-ot-pozhara-koyto-gori-v-rayona.html", "text": "Няма опасност за населението в село Мечкул от големия пожар, който гори в района. Това каза за Радио „Фокус“ – Пирин Цветанка Илчова, кметски наместник на село Мечкул. Тя обясни, че огънят доста бързо се разраства, но на място има екипи на пожарната и Югозападно държавно предприятие, които се опитват да овладеят бушуващите пламъци. „В района минава транзитният газопровод за Гърция и 400-киловолтов далекопровод също за Гърция, който е изключен с цел превенция“, каза още Илчова. Тя изрази надежда, че пожарът бързо ще бъде локализиран и потушен.\r\nЛивия НИНОВА", "date": "2017.08.24", "title": "Цветанка Илчова, кметски наместник на село Мечкул: Няма опасност за населението в селото от пожара, който гори в района"}
{"url": "http://www.focus-news.net/news/2017/08/24/2428746/unian-eksploziya-raztarsi-tsentara-na-ukrainskata-stolitsa-dvama-dushi-sa-postradali.html", "text": "В близост до сградата на Министерския съвет в украинската столица Киев е избухнал взрив, предава информационната агенция УНИАН.\r\nСъгласно разпространените данни двама души – мъж и жена, са пострадали тежко. Очевидци разказват, че след експлозията „тежко ранена жена лежеше на асфалта. Още един мъж е ранен в главата“.\r\nИнцидентът се е случил около 14 часа. Към момента на място са изпратени сапьори, които установяват причината за взрива.\r\nПроизшествието се случва на фона на посещението на министъра на отбраната на САЩ Джеймс Матис, който е в Киев за участие в тържествата за Деня на независимостта, припомня медията.Тереза Герова", "date": "2017.08.24", "title": "УНИАН: Експлозия разтърси центъра на украинската столица, двама души са пострадали"}
{"url": "http://www.focus-news.net/news/2017/08/24/2428747/korneliya-ninova-bsp-obshta-e-pozitsiyata-ni-sas-sayuza-na-sadiite-za-spetsialen-antikoruptsionen-organ-a-ne-mehanichno-sabirane-na-dosega-sashtestvuvashti.html", "text": "Обща е позицията ни със Съюза на съдиите за специален антикорупционен орган, а не механично събиране на досега съществуващи. Това каза лидерът на БСП Корнелия Нинова по време на брифинг в Народното събрание след срещата си с представители на Съюза на съдиите в България, на която бе представен проекта на партията за Антикорупционен закон, предаде репортер на Агенция „Фокус“.  „На второ място те смятат, че не е противоконституционно, възможно и допустимо президентът да назначава председателя на органа. Не е противоконституционно, възможно и допустимо този орган да има разследващи функции“, коментира Нинова. Лидерът на БСП обърна внимание, че това е първата от поредицата срещи, която от БСП са провели по антикорупционното законодателство. „Тези срещи са с професионални организации. Търсим професионални становища и предложения по нашия антикорупционен закон. Той не е съвършен, разбира се, може би има нужда от подобрение, затова днешният разговор беше много полезен. Съюзът на съдиите ни предоставиха професионално становище по законопроекта. Видно от това становище имаме съвпадение по някои теми, по някои въпроси отправиха препоръки“, коментира Нинова.\r\nДеница КИТАНОВА", "date": "2017.08.24", "title": "Корнелия Нинова, БСП: Обща е позицията ни със Съюза на съдиите за специален антикорупционен орган, а не механично събиране на досега съществуващи"}
{"url": "http://www.focus-news.net/news/2017/08/24/2428748/mvr-izprateno-e-iskane-za-vklyuchvane-na-armeysko-modulno-formirovanie-v-gaseneto-na-pozhara-v-kresnenskoto-defile.html", "text": "Изпратено е искане за включване на армейско модулно формирование в гасенето на пожара в Кресненското дефиле. Това съобщиха от пресцентъра на МВР. Към момента няма риск на населените места. Сигналът за пожара в землището на село Мечкул, община Симитли, е получен около 13.50 часа. По първоначални данни пожарът е в около 500 дка трева, но е навлязъл и в гориста местност. Към мястото са насочени 25 пожарникари с шест пожарни и един аварийно-спасителен автомобил, тежка верижна машина за проправяне на просеки. Изпратено е искане за включване в гасенето на армейско модулно формирование в подкрепа на усилията на огнеборците.", "date": "2017.08.24", "title": "МВР: Изпратено е искане за включване на армейско модулно формирование в гасенето на пожара в Кресненското дефиле"}
{"url": "http://www.focus-news.net/news/2017/08/24/2428749/unian-petro-poroshenko-i-dzheyms-matis-obsadiha-izprashtane-na-miroopazvashti-sili-na-oon-v-donbas.html", "text": "Президентът на Украйна Петро Порошенко обяви на съвместна пресконференция с министъра на отбраната на САЩ Джеймс Матис, че двамата са обсъдили възможността в Донбас да бъдат изпратени мироопазващи сили на ООН. Това съобщава кореспондент на  УНИАН.\r\n„Двамата разговаряхме относно засилване на международното присъствие в Донбас, става въпрос за възможността да се изпрати мироопазваща мисия на ООН с мандат от Съвета за сигурност на ООН в отцепилите се райони Донецк и Луганск“, заяви украинският президент.  Цанко Цолов", "date": "2017.08.24", "title": "УНИАН: Петро Порошенко и Джеймс Матис обсъдиха изпращане на мироопазващи сили на ООН в Донбас"}
{"url": "http://www.focus-news.net/news/2017/08/24/2428750/ombudsmanat-maya-manolova-v-asenovgrad-neobhodimo-e-vavezhdane-na-zadalzhitelno-i-bezplatno-preduchilishtno-obrazovanie.html", "text": "Необходимо е въвеждане на задължително и безплатно предучилищно образование за четири и петгодишните деца. Това съобщи омбудсманът Мая Манолова на Национална кръгла маса в Асеновград, посветена на решаване проблемите на етническата интеграция, предаде репортер на Радио „Фокус“ - Пловдив. Според Мая Манолова промяната ще струва на държавата близо 19 млн. лв. „Издръжката на едно 4-годишно дете в предучилищни форми е в рамките на 280 лв. годишно\", уточни Мая Манолова. Омбудсманът заяви, че инвестициите за ромската интеграция трябва да бъдат направени именно в образованието. \"Над 21 000 деца са отпаднали от училище през 2015/2016 г.\", коментира общественият защитник. Според Мая Манолова е необходимо усилията да бъдат фокусирани върху четири направления – подкрепа за започналия процес на десегрегация, обхват на децата във всички форми на предучилищно образование, конкретни мерки за намаляване отпадането от училище и включване на ромските младежи в различни форми на професионално, средно и висше образование.\r\nКристиян ГАРОВ", "date": "2017.08.24", "title": "Омбудсманът Мая Манолова в Асеновград: Необходимо е въвеждане на задължително и безплатно предучилищно образование"}
{"url": "http://www.focus-news.net/news/2017/08/24/2428751/stefan-manov-predlaganite-promeni-ot-emanyuel-makron-v-direktivata-za-komandirovanite-rabotnitsi-e-v-tyahna-polza-i-shte-povishat-sotsialniya-im-status.html", "text": "Предлаганите промени от Еманюел Макрон в директивата за командированите работници е в тяхна полза и ще повишат социалния им статус. Това каза в интервю за Агенция „Фокус“ Стефан Манов, анализатор, наблюдаващ от дълги години френският обществен живот относно обиколката на държавния глава на Франция Еманюел Макрон в държавите от Централна и Източна Европа.\r\nВъв връзка с това, от кои страни Макрон би получил подкрепа за едно от централните си европолитически намерения: реформата на директивата за командированите  работници, Монова заяви, че въпросът е изключително симптоматичен. „Проблемът с директивата „Болкенщайн“ или директивата за командированите работници не е от вчера, но кристализира изключително много недоволство не само във Франция, но и в други от по-старите западноевропейски членки на ЕС“, обясни той и допълни, че  причина е, че използвайки и заобикаляйки някои принципни положения в директивата нелоялни фирми от Източна Европа подбиват пазара на труда в страните от Западна Европа.  \r\n„Самата директива предвижда работниците да получават същата заплата, каквато трудещите се от съответната държава, но социалните отчисления, които работодателят прави, не са по тарифата на съответната държава, а по тази на държавата, от която работникът идва‘, коментира Стефан Манов. По думите му във Франция има около 45% социални отчисления, докато в държави от Източна Европа са 13-20%, т.е. разликата в себестойността на труда е отявлена. Той уточни, че отвъд този проблем се е оказало, че има редица нарушения в практиката, които не отговарят на директивата за командировани работници, което нарушавайки законодателството и съществуващия регламент , създава нелоялна конкуренция.\r\n„В случая не говорим за реално премахване на тази директива, а за нейното подобряване, така че да може едновременно мобилността на работната ръка да бъде факт, съгласно принципите на ЕС, но и да се избегне социалният дъмпинг“, поясни Манов. „Тази реформа е сигнал към обществеността в страните от Западна Европа, че Европа може да защитава, включително и интереса на работещите командировани, които да получават реално високи доходи, а не от заплатите им да бъдат приспадани такси от страна на работодателите“, каза още той.\r\nПо думите му интересът както на страните от Западна Европа, така и на тези от Източна Европа – новите членки, е свързан с това Европейският съюз да бъде структура с перспектива, която да бъде приемана от гражданите на тези държави като шанс, а не спънка за развитието им. „От тази гледна точка – да, първият прочит е, че това може да предизвика известно напрежение, но то вече съществува. Целта на реформата е именно това напрежение да бъде свалено, затова изходът на Макрон е положителен и умел дипломатически ход – да отиде и да се срещне с лидерите на тяхна територия, в съответните държави, и да разговаря открито за този проблем. Реално промените, които се предлагат, ще са в полза на работещите в тези държави и ще повишат социалния им статус. Идеята е не социалните условия да бъдат занижени във всички държави, а обратно – в новоприетите те постепенно да се повишат до тези в Западна Европа. Това е реформата“, коментира той.\r\nСпоред Стефан Манов проблемът не е само икономически и не касае само конкретната ситуация. „Залогът е именно имиджът за функциониране на ЕС в общественото мнение“, добави той.\r\nМариела РУСЕВА", "date": "2017.08.24", "title": "Стефан Манов: Предлаганите промени от Еманюел Макрон в директивата за командированите работници е в тяхна полза и ще повишат социалния им статус"}
{"url": "http://www.focus-news.net/news/2017/08/24/2428752/korneliya-ninova-bsp-ot-sayuza-na-sadiite-v-balgariya-otpraviha-preporaki-kam-proekta-ni-za-antikoruptsionen-zakon-s-koito-shte-se-saobrazim.html", "text": "От Съюза на съдиите в България отправиха препоръки към проекта ни за Антикорупционен закон, с които ще се съобразим. Това каза лидерът на БСП Корнелия Нинова по време на брифинг в Народното събрание след срещата си с представители на Съюза на съдиите в България, на която бе представен проекта на партията за Антикорупционен закон, предаде репортер на Агенция „Фокус“.  \"Сред препоръките им е да се разпише много по-ясно процедурата по номинирането и назначаването от президента на председателя на антикорупционния орган, за да бъде по-прозрачна, да могат да видят хората, кого той номинира и назначава. Ще помислим как това да го добавим в проектозакона“, коментира Нинова. Лидерът на БСП поясни, че от Съюза на съдиите искат да се предвиди по-добра отчетност на органа за борба с корупцията. По думите й БСП ще се съобрази и с това становище и ще намери начин да подобри текстовете в тази посока. „Предложиха ни да се запознаем с качената официална информация, с описаните мерки за реформи там от Министерство на правосъдието“, посочи Нинова. Тя поясни, че Министерство на правосъдието е предложило механизъм за реформи в прокуратурата. „Препоръчаха ни да ги видим, да ги обсъдим при нас в групата и може би отново да се видим и да говорим по този въпрос“, посочи лидерът на БСП. Тя поясни, че от БСП са останали отворени за разговори и са се договорили след като мине целия кръг с останалите професионални гилдии, да им изпратят проектозакона пак в окончателен вид. \r\nДеница КИТАНОВА", "date": "2017.08.24", "title": "Корнелия Нинова, БСП: От Съюза на съдиите в България отправиха препоръки към проекта ни за Антикорупционен закон, с които ще се съобразим"}
{"url": "http://www.focus-news.net/news/2017/08/24/2428753/afp-osvobodiha-chetvartiya-zapodozryan-za-dvoynata-teroristichna-ataka-v-ispaniya.html", "text": "Националният съд в Мадрид освободи четвъртия заподозрян за двойния терористичен атентат, извършен миналата седмица в автономния регион Каталония, предава AFP. Магистратите обаче поискаха разследването да продължи и поставиха под наблюдение Сахл Ел Кариб. Той няма право да напуска пределите на страната и ще трябва да се явява пред местен съд всяка седмица. Тереза Герова", "date": "2017.08.24", "title": "AFP: Освободиха четвъртия заподозрян за двойната терористична атака в Испания"}
{"url": "http://www.focus-news.net/news/2017/08/24/2428754/radmila-ivanova-bchk-kyustendil-pri-provezhdaneto-na-palatkoviya-lager-za-detsa-v-neravnostoyno-polozhenie-v-simitli-sreshtame-izklyuchitelna-podkrepa-ot-obshtinata.html", "text": "При провеждането на палатковия лагер за деца в неравностойно положение в Симитли срещаме изключителна подкрепа от цялото общинско ръководство. Това каза в интервю за предаването „Симитли – минало, настояще и бъдеще“ по Радио „Фокус“ – Пирин Радмила Иванова, експерт към Български червен кръст – Кюстендил. Тя обясни, че организирането на лагера има кратка предистория. „Преди време в червенокръстката организация решихме да започнем да изработваме сувенири, които да продаваме. Винаги, когато предлагаме на хората нещата, изработени от нашите доброволци, ние трябва да определим кауза, за която да отидат парите. Така взехме решение да направим няколко фондонабирателни кампании за деца, които са в неравностойно положение“, каза още Иванова. Идеята е била да се измисли някакъв вид занимание за тях, с което всъщност да разнообразят ежедневието им, да ги научат на нови неща и да имат възможността да общуват с техни връстници през лятото. „Изборът ни на Симитли за наш домакин бе съвсем случаен. От Рота за гражданско военно сътрудничество към Българската армия ни потърсиха, за да ни предложат съдействие, заявявайки че може да използваме тяхната база, която се намира в града“, посочи Иванова. Партньори на Български червен кръст – Кюстендил в провеждането на инициативата са Рота за гражданско военно сътрудничество към Българската армия, Министерството на отбраната, Военно формирование 26 400 – Благоевград и Община Симитли, от които получават огромно съдействие. „Кметът Апостол Апостолов, заместник-кметът и цялото общинско ръководство и администрация са изключително гостоприемни. Те се включват с голямо желание във всичко, което правим, оказват ни съдействие с всичко което имаме нужда, за да може лагера да бъде прекрасно изживяване за дечицата“, подчерта Иванова.\r\nЛивия НИНОВА", "date": "2017.08.24", "title": "Радмила Иванова, БЧК – Кюстендил: При провеждането на палатковия лагер за деца в неравностойно положение в Симитли срещаме изключителна подкрепа от Общината"}
{"url": "http://www.focus-news.net/news/2017/08/24/2428755/mvr-chuzhdentsi-napadnaha-politseyski-sluzhiteli-pri-opit-da-osuetyat-proverka-na-gkpp-kapitan-andreevo.html", "text": "Чужденци нападнаха полицейски служители при опит да осуетят проверка на ГКПП \"Капитан Андреево\". Това съобщиха от пресцентъра на МВР. Снощи, към 23.00 часа, на пункта пристигнал за влизане в страната микробус „Фолксаген“ с мъж, 3 жени и две деца. Всичките пътници са роднини, една част са с немски граждани от турски произход, другата – турски граждани с карти за пребиваване в Германия. След паспортния контрол, граничните полицаи поискали да извършат задължителната физическа проверка на автомобила за укрити лица. Пътуващите отказали да слязат от превозното средство, а водачът на автомобила - 26-годишна жена с инициали С. О. потеглил. Автомобилът е спрян, но пътуващите отново не се подчинили на полицейското разпореждане. При опит да бъдат задържани, те оказали съпротива. Жената, която управлявала автомобила, ударила единия полицай в лицето, а 47-годишен мъж с инициали А. О. нанесъл удар в крака на друг служител. Впоследствие е установено, че кракът му е счупен. Извършена е щателна митническа проверка на автомобила, не са намерени укрити лица в него. Пълнолетните пътници от микробуса са задържани, непълнолетните са настанени в специализирано помещение. За случая е уведомена прокуратурата, започнато разследване.", "date": "2017.08.24", "title": "МВР: Чужденци нападнаха полицейски служители при опит да осуетят проверка на ГКПП \"Капитан Андреево\""}
{"url": "http://www.focus-news.net/news/2017/08/24/2428756/korneliya-ninova-bsp-v-antikoruptsionniya-ni-zakon-nyama-prokurori-v-organa-za-borba-s-koruptsiyata.html", "text": "В Антикорупционния закон на БСП няма прокурори в органа за борба с корупцията. Това каза лидерът на БСП Корнелия Нинова по време на брифинг в Народното събрание след срещата си с представители на Съюза на съдиите в България, на която бе представен проекта на партията за Антикорупционен закон, предаде репортер на Агенция „Фокус“.  „Работата, която този орган върши - да разследва и събира доказателства, се предава на прокуратурата, а тя на съда“, уточни Нинова. По думите й такъв е редът в Конституцията и в НПК. Попитана как очаква да има резултат срещу борбата с корупцията след като и прокурорите досега са работили срещу нея, Нинова коментира, че механизмът не е същия. „Създава се специално звено, със разследващи функции, събиране на доказателства“, посочи тя. Лидерът на БСП поясни, че  прокурорите ще работят на база на събраните доказателства от този орган. \r\nЗаместник-председатеят на ПГ „БСП за България“ Крум Зарков заяви от своя страна, че целта на органа за борба с корупцията е да подобри разследването на корупицонните престъпления. По думите му самата прокуратура и главният прокурор многократно са заявявали, че по отношение на борбата с корупцията до тях не достигат достатъчно и достатъчно добре направени разследвания. „Нашата цел, целта на този орган е да подобри разследването на тези престъпления“, заяви депутатът.  По думите му по Наказателния процес, „господар на обвинението“ остава прокуратурата. „Това, с което допринася този орган е качествено и специализирано разследване“, допълни Зарков. \r\nДеница КИТАНОВА", "date": "2017.08.24", "title": "Корнелия Нинова, БСП: В Антикорупционния ни закон няма прокурори в органа за борба с корупцията"}
{"url": "http://www.focus-news.net/news/2017/08/24/2428757/stara-zagora-izlozhbata-opit-za-spasenie-na-hudozhnitsite-anton-antonov-i-hyusein-okan-shte-bade-otkrita-v-muzeya-na-fotografiyata-v-kazanlak.html", "text": "Изложба „Опит за спасение\" на художниците Антон Антонов и Хюсеин Окан ще бъде открита днес в Музея на фотографията и съвременните визуални изкуства в Казанлък. Това каза за Радио „Фокус“ директорът на музея Стефан Папукчиев. Той поясни, че проявата е част от програмата на Празници в Долината на тракийските царе 2017. След изложбата в залите на музея турският китарист д-р Мелих Гюзел ще изнесе концерт за почитателите на джаз музиката, като част от празничната програма. Той ще представи специален модел акустична китара, производство на фабриката за струнни музикални инструменти в Казанлък, която е една от емблемите на града. \r\nД-р Мелих Гюзел е преподавател по китара в Мармара университет в Турция.\r\nРоден е в Истанбул. Известно време работи като музикант в Истанбулския градски театър. В края на 90-те години създава и ръководи китарен ансамбъл от 16 млади изпълнители. Наред с класическата музика участва и в различни рок, джаз и фолклорни проекти. От 1988 година преподава в държавни училища, университети и частни школи предмети като история на музиката, камерна музика, солфеж и теория на музиката. В момента д-р Мелих Гюзел е преподавател по китара и камерна музика в Музикалния факултет на Мармара университет в Истанбул. \r\nСлавяна ГАЙДАРОВА", "date": "2017.08.24", "title": "Стара Загора: Изложбата „Опит за спасение\" на художниците Антон Антонов и Хюсеин Окан ще бъде открита в Музея на фотографията в Казанлък"}
{"url": "http://www.focus-news.net/news/2017/08/24/2428758/blagoevgrad-tehnika-i-sluzhiteli-na-voenno-formirovanie-26-400-shte-podpomognat-gaseneto-na-pozhara-v-kresnenskoto-defile.html", "text": "Техника и служители на Военно формирование 26 400 – Благоевград ще подпомогнат гасенето на пожара в Кресненското дефиле, при разклона за село Мечкул. Това съобщи за Радио „Фокус“ – Пирин полк. Иван Иванов, командир на военното формирование. Той добави, че войниците вече са на място и ще окажат необходимото съдействие на Югозападно държавно предприятие и Регионална дирекция „Пожарна безопасност и защита на населението“, за да може огънят да бъде локализиран и потушен в най-кратки срокове.\r\nЛивия НИНОВА", "date": "2017.08.24", "title": "Благоевград: Техника и служители на Военно формирование 26 400 ще подпомогнат гасенето на пожара в Кресненското дефиле"}
{"url": "http://www.focus-news.net/news/2017/08/24/2428759/sled-sreshtite-s-profesionalnite-gildii-na-2-septemvri-natsionalniyat-savet-na-bsp-shte-vzeme-okonchatelnoto-reshenie-za-antikoruptsionniya-zakon-na-partiyata.html", "text": "На 2 септември Националният съвет на БСП ще вземе окончателното решение за Антикорупционния закон. Това каза лидерът на БСП Корнелия Нинова по време на брифинг в Народното събрание след срещата си с представители на Съюза на съдиите в България, на която бе представен проекта на партията за Антикорупционен закон, предаде репортер на Агенция „Фокус“.   „Окончателното решение след тези срещи ще вземе Националният съвет на партията, който ще свикаме на 2 септември. Все пак това е политическо решение на БСП. Това, което ще внесат депутатите, ще бъде резултат от политическото решение на Националния съвет“, подчерта Нинова.  По думите й дотогава трябва да съберат професионалните мнения, да ги обобщят и да ги представят пред партията. „Последната ни среща след всички тези ще бъде с президента Радев, на който вече ще представим законопроекта в подробности. Предвиждаме президентската институция да има роля в този процес, така че е нормално да го представим и там“, коментира Нинова.\r\nДеница КИТАНОВА", "date": "2017.08.24", "title": "След срещите с професионалните гилдии на 2 септември Националният съвет на БСП ще вземе окончателното решение за Антикорупционния закон на партията"}
{"url": "http://www.focus-news.net/news/2017/08/24/2428760/spetsializiranata-prokuratura-obvini-dvama-balgari-za-uchastie-v-mezhdunarodna-grupa-za-razprostranenie-na-falshivi-banknoti-v-es.html", "text": "Съвместен екип от служители на ГДБОП, Бригадата за борба с банковите фалшификации към Националната банка на Испания и прокурори от българската Специализирана прокуратура неутрализира международна престъпна група за разпространение на фалшиви банкноти евро на територията на ЕС. Това съобщиха от пресцентъра на Специализираната апелативна прокуратура. По време на съвместната специализирана операция на 21 август 2017 г., осъществена със съдействието на Европол и Евроджъст, в Испания са задържани 9 лица. В София и Пазарджик са заловени двама участници в групата, на които са повдигнати обвинения за участие в ОПГ и разпространение на неистински парични знаци. Установен е още един българин, участвал в престъпната структура, който е обявен за международно издирване.\r\nНа 21 август 2017 г. на Аерогара София е задържан Красимир Н. при опит да изнесе от страната фалшиви банкноти на стойност 20 000 евро. Той е осъждан за обсебване и притежание на незаконно оръжие. Днес, 24 август 2017 г., по искане на прокурор от Специализирана прокуратура, Специализираният наказателен съд му наложи на мярка за неотклонение „Задържане под стража“. Другият обвинен за участие в групата – Александър Т., е с парична гаранция от 10 000 лева.\r\nПо време на операцията по задържането на участниците са претърсени четири адреса и един автомобил. В един от имотите са намерени и иззети около 100\r\n000 лева в различна валута и огнестрелни оръжия. В автомобил са намерени марихуана и кокаин.\r\nСъвместният екип за разследване на случая е създаден по споразумение между Прокуратурата на Република България и Инструкционен съд 2 в гр. Дения, Кралство Испания. Събраните в България доказателства ще бъдат изпратени в Испания, където ще се гледа делото срещу участниците в групата.", "date": "2017.08.24", "title": "Специализираната прокуратура обвини двама българи за участие в международна група за разпространение на фалшиви банкноти в ЕС"}
{"url": "http://www.focus-news.net/news/2017/08/24/2428761/unian-spored-ukrainskite-sili-za-sigurnost-prichina-za-eksploziyata-v-kiev-e-huliganstvo.html", "text": "Оперативна група на спецслужбите работи съвместно с полицията на мястото в Киев, където в ранния следобен на четвъртък избухна експлозия, предава УНИАН. Представител на Украинската служба за сигурност поясни, че основната версия за причините, довели до експлозията, е хулиганство. \r\nИнцидентът в центъра на столицата се случи навръх националния празник на страната, когато в Киев са в ход празнични мероприятия по случай Деня на независимостта.Тереза Герова", "date": "2017.08.24", "title": "УНИАН: Според украинските сили за сигурност причина за експлозията в Киев е „хулиганство“"}
{"url": "http://www.focus-news.net/news/2017/08/24/2428762/radmila-ivanova-bchk-kyustendil-golyama-chast-ot-horata-v-balgariya-smyatat-che-rabotata-s-detsa-v-neravnostoyno-polozhenie-e-dosta-trudna-no-tova-ne-e-taka.html", "text": "Голяма част от хората в България смятат, че работата с деца в неравностойно положение е доста трудна, но това не е така. Това каза в интервю за предаването „Симитли – минало, настояще и бъдеще“ по Радио „Фокус“ – Пирин Радмила Иванова, експерт към Български червен кръст – Кюстендил. „Ще започна с това, че когато тръгнах за лагера в Симитли изпитвах голям скептицизъм, защото това е първото ни такова събитие, което включва толкова голям брой деца и толкова наситена програма. Бях много притеснена, че трудно ще се справим, но още в първия ден разбрах, че сме попаднали на чудесни деца, които са много сплотени, задружни и дисциплинирани“, каза още Иванова. Тя добави, че всички участници в лагера си изпълняват програмата без никакво отклонение. „В понеделник ги водихме на поход, който бе на разстояние 16 км отиване и връщане и нито едно от децата не се оплака, че му е трудно. До момента нямаме и дете, което да се е оплакало от самите условия в палатковия лагер, защото в него няма кой знае какви екстри, въпреки че със съдействието на военните имаме големи шатри, имаме легла, вода и въобще всякакви неща, които правят престоя ни в Симитли още по-приятен“, посочи Иванова. Тя добави, че е изключително радостна, че до този момент нито едно от децата не се оплака и не казва, че са го завели в лоши условия. „Мисля, че сме улучили прекрасни деца, въпреки че лично моето мнение е, че няма лоши деца, просто важен е подходът към тях от страна на възрастните. В крайна сметка притесненията ми не се оправдаха и бих казала на хората, че не трябва да бъдат скептично настроени към децата в неравностойно положение“, подчерта Иванова.\r\nЛивия НИНОВА", "date": "2017.08.24", "title": "Радмила Иванова, БЧК – Кюстендил: Голяма част от хората в България смятат, че работата с деца в неравностойно положение е доста трудна, но това не е така"}
{"url": "http://www.focus-news.net/news/2017/08/24/2428763/tass-filmat-vremeto-na-parvite-shte-otkrie-dnite-na-ruskoto-kino-v-balgariya.html", "text": "Филмът на руския режисьор Дмитрий Кисельов „Времето на първите“ откри в сряда Дните на руското кино в България. Представителният кинофорум, в който са включени най-добрите съвременни руски филми ще се проведе на две места в страната – в РКИЦ в София  и в рамките на 250тия Международен кинофестивал „Любовта е лудост“ във Варна, предаде  ТАСС.\r\n„Филмът „Времето на първите“, който разказва за епохата на първите космонавти от 1960 до 1965 г., открива неслучайно Дните на руското кино. България е шестата космическа страна във филма и нашият филм ще стане своеобразен подарък за първия космонавт на България Георги Иванов, който обеща да посети премиерата на филма в България“, разказа по време на пресконференция в РКИЕ представителя на киностудио „Мосфилм“ в България Владимир Ястреба. \r\nНаправихме така, че руските филми ще бъдат показани и в София, и във Варна в течение на 10 дни“, съобщи официалният представител на \"Россотрудничество\" в България и директор на Руския културно-информационен център Павел Журевльов.  Виктор Турмаков", "date": "2017.08.24", "title": "ТАСС: Филмът „Времето на първите“ ще открие Дните на руското кино в България"}
{"url": "http://www.focus-news.net/news/2017/08/24/2428764/haskovo-bremenna-zhena-i-4-godishnata-y-dashterya-sa-postradali-pri-paten-intsident-predi-otbivkata-za-selo-knizhovnik.html", "text": "Бременна жена и 4-годишната й дъщеря са пострадали при пътен инцидент малко преди отбивката за село Книжовник в посока Хасково. Това казаха за Агенция „Фокус“ от пресцентъра на ОДМВР-Хасково. Сигнал за пътното произшествие е подаден в 9.00 часа. 30-годишната жена е шофирала с несъобразена скорост лек автомобил „Фолксваген“, загубила е контрол над превозното средство и е влязла в дере. В следствие на това тя и 4-годишната й дъщеря са с охлузни рани, без опасност за живота. Откарани са за преглед в лечебно заведение. Бременната жена е оставена за наблюдение, а детето е освободено за домашно лечение.\r\nЦветилена СИМЕОНОВА", "date": "2017.08.24", "title": "Хасково: Бременна жена и 4-годишната й дъщеря са пострадали при пътен инцидент преди отбивката за село Книжовник"}
{"url": "http://www.focus-news.net/news/2017/08/24/2428765/eso-pozhar-vremenno-prekasna-zahranvaneto-v-podstantsiite-simitli-i-kresna.html", "text": "Днес между 14.03 часа и 14.12 часа подстанциите Симитли и Кресна са били без напрежение. Причината е пожар под захранващите електропроводи. Това съобщиха от пресцентъра на Електроенергийния системен оператор (ЕСО). Захранването към съоръженията на разпределителното предприятие и преките клиенти е възстановено.", "date": "2017.08.24", "title": "ЕСО: Пожар временно прекъсна захранването в подстанциите Симитли и Кресна"}
{"url": "http://www.focus-news.net/news/2017/08/24/2428766/sofiya-vazstanoveno-e-dvizhenieto-na-avtobusite-po-linii-117-118-i-119-po-chelopeshko-shose.html", "text": "Възстановено е движението на автобусите по линии 117, 118 и 119 по „Челопешко шосе“. Това съобщиха от пресцентъра на Столична община. Автобусите се движат по маршрута си.", "date": "2017.08.24", "title": "София: Възстановено е движението на автобусите по линии 117, 118 и 119 по „Челопешко шосе“"}
{"url": "http://www.focus-news.net/news/2017/08/24/2428767/stefan-manov-ako-balgariya-saumee-uspeshno-da-pregovarya-s-prezidenta-makron-veroyatno-tezhestta-ni-v-evropeyskoto-semeystvo-znachitelno-shte-narasne.html", "text": "Ако България съумее успешно да преговаря с президента Макрон вероятно тежестта ни в европейското семейство значително ще нарасне. Това каза в интервю за Агенция „Фокус“ Стефан Манов, анализатор, наблюдаващ от дълги години френският обществен живот относно обиколката на държавния глава на Франция Еманюел Макрон в държавите от Централна и Източна Европа.\r\nВъв връзка с това защо в обиколката не са включени Полша и Унгария и какво послание изпраща френският президент с това решение, Манов коментира: „Очевидно Полша и Унгария в последните години все повече се откъсват от основните ценности на ЕС. Тук нямам предвид икономическата сфера, а фундаментът на ЕС – демократичните ценности и свободи на гражданското общество“.  „Очевидно е, че президентът Макрон не смята, самият той го е заявявал, че политиката на Орбан и на полското правителство съответстват на тези фундаментални ценности на ЕС. Този знак е повече от ясен. Независимо, че Полша е най-голямата източноевропейска държава, Унгария също е една от значителните спрямо съседната Чехия например, подходът на Макрон е - „мога да разговарям със всички, които споделят фундаменталните ценности на ЕС““, допълни той. \r\n„Ако гледаме какъв е шансът за България и какво това може да донесе на страната ни, определено е, че тежестта на България и Румъния значително нарастват в ЕС. Ако се върнем на директивата за командированите работници, то тя е от сферата на европейски регламенти, които могат да бъдат ревизирани не с консенсус от всички 27, а с мнозинство. Знакът е много интересен“, каза още Стефан Манов. По думите му, ако България и Румъния съумеят успешно да преговарят днес и утре с президента Макрон вероятно тежестта им в европейското семейство, около масата на европейските лидери, значителни ще нарасне. „Това е труден момент, но може да бъде и шанс за стъпване на по-високо ниво. Не е тайна, че България до голяма степен е извън полезрението на европейските лидери. Малко се говори и пише, а и малко тежи България на масата на европейското семейство“, добави Манов. „Тук виждам възможността ни на тази визита да подкрепим президента Макрон в реформите на ЕС. Нека припомня, че те не се заключават само в директивата за командированите работници. Значително по-същественото е приемането на европейски бюджет, контролиран от ЕП, министър на финансите на европейско ниво, така да се каже. Тоест това са значителни структурни промени, които знаем, че до известна степен се спират от Германия. Макрон търси нови съюзници, които да бъдат част от новия европейски двигател, който ще изведе напред Европа и ще позволи да върне европейската мечта в европейските общества“, уточни Стефан Манов. \r\nМариела РУСЕВА", "date": "2017.08.24", "title": "Стефан Манов: Ако България съумее успешно да преговаря с президента Макрон вероятно тежестта ни в европейското семейство значително ще нарасне"}
{"url": "http://www.focus-news.net/news/2017/08/24/2428768/reuters-rusiya-smyata-che-novata-afganistanska-strategiya-na-donald-tramp-e-zadanena-ulitsa.html", "text": "Руският министър на външните работи Сергей Лавров заяви, че Москва смята използването на американска сила в Афганистан, част от политиката в страната на президента Доналд Тръмп е „задънена улица“, предаде  Reuters.\r\nТръмп одобри разширено американско присъствие в Афганистан, въпреки че нито той, нито неговите военни съветници да са предоставили каквито и да е детайли за размера на силите или за времевите рамки.  Виктор Турмаков", "date": "2017.08.24", "title": "Reuters: Русия смята, че новата афганистанска стратегия на Доналд Тръмп е „задънена улица“"}
{"url": "http://www.focus-news.net/news/2017/08/24/2428769/atanas-atanasov-sayuz-na-sadiite-bez-nezavisimost-na-sadebnata-sistema-borbata-s-koruptsiyata-ne-mozhe-da-bade-uspeshna.html", "text": "Без независимост на съдебната система, никаква борба с корупцията не може да бъде успешна. Това каза председателят на Съюза на съдиите Атанас Атанасов след срещата си с представители на БСП, на която бе представен проекта на партията за Антикорупционен закон, предаде репортер на Агенция „Фокус“.  На въпрос кой от двата варианта за антикорупционно законодателство подкрепят от Съюза на съдиите, Атанасов поясни, че в момента подготвят становището си по варианта на управляващите. „Надявам се, че ще бъдем поканени на обсъждането, което разбрахме, че ще се организира в началото на септември. Нашата роля се изразява в това като професионалисти да посочим слабостите на законопроектите. Кой от тях ще бъде приет, това е от компетентността на Народното събрание и политически въпрос“, допълни председателят на Съюза на съдиите. Той коментира, че становището на Сюза, че борбата с корупцията предполага независимост на съдебната система, ще намери място в препоръките им към двата законопроекта. Той заяви, че ще се въздържи от цялостна оценка на законопроекта на БСП за Антикорупционен закон. Атанас Атанасов поясни, че в становището си, което са изложили пред представителите на ПГ на „БСП за България“ са посочили три конкретни забележки по проекта. „Трябва да се предвиди механизъм, осигуряващ прозрачното назначаване на ръководител на агенцията за борба с корупцията от президента“, каза Атанасов.  По думите му е необходима яснота защо се номинират определени кандидати и защо президентът избира част от тях. „Следващият проблем, който отчитаме е с отчетността на самата агенция. Не виждаме механизъм, който да предполага тя да дава публичност“, обясни председателят на Съюза на съдиите в България. Според Атанасов има проблем с разследващите функции. „Те по принцип не са противоконституционни, но следва много добре да се намери балансът от йерархичната подчиненост на разследващите агенти на директора на агенцията и от друга страна процесуалната подчиненост на прокуратурата и необходимост от реформа на прокуратурата, за да се осигури работата на тази агенция“, поясни Атанасов. На въпрос дали подкрепя президентът да избира ръководството на органа за борба с корупцията, Атанасов отговори, че това е решение, което парламентарно представените политически сили трябва да решат. „За нас няма проблем с конституционносъборзаността на това президентът да назначава председателя на тази агенция“, заяви председателят на Съюза на съдиите в България. \r\nДеница КИТАНОВА", "date": "2017.08.24", "title": "Атанас Атанасов, Съюз на съдиите: Без независимост на съдебната система, борбата с корупцията не може да бъде успешна"}
{"url": "http://www.focus-news.net/news/2017/08/24/2428770/zam-ministar-denitsa-sacheva-v-asenovgrad-izrabotva-se-mehanizam-za-obhvashtane-na-vsichki-detsa-koito-ne-poseshtavat-uchilishte.html", "text": "Изработва се механизъм за обхващане на всички деца, които не посещават училище. Това заяви заместник-министърът на образованието Деница Сачева на Националната кръгла маса в Асеновград, посветена етническата интеграция, предаде репортер на Радио „Фокус“ - Пловдив. Според Сачева 20% от децата в България не ходят на училище, преди всичко те са от цигански етнос. „Обхвата на тази задача и работата на тези 1100 екипа и 11 000 души в тях, изисква да има достатъчно добра инфорационна система, от гледна точка на координация, бърз обмен на информация и разбира на защита на личните данни на всички, които ще бъдат издирвани, както и на техните семейства“, уточни Сачева. Тя посочи още, че се подготвят методически указания за екипите и се разработва портал с основна информация включваща – база данни и възможни решения за всеки отделен казус. Първите проверки на екипите започват от 1-ви септември.\r\nКристиян ГАРОВ", "date": "2017.08.24", "title": "Зам.-министър Деница Сачева в Асеновград: Изработва се механизъм за обхващане на всички деца, които не посещават училище"}
{"url": "http://www.focus-news.net/news/2017/08/24/2428771/blagoevgrad-oblastniyat-upravitel-svikva-krizisen-shtab-po-povod-pozhara-v-kresnenskoto-defile.html", "text": "Областният управител на Благоевград Бисер Михайлов свиква кризисен щаб по повод големия пожар, който гори в Кресненското дефиле, в района на село Мечкул. За Радио „Фокус“ – Пирин Бисер Михайлов обясни, че в заседанието, което се провежда в близост до огнената стихия, ще участва директорът на Регионална дирекция „Пожарна безопасност и защита на населението – Благоевград“ инж. Георги Пармаков, директорът на Югозападно държавно предприятие инж. Дамян Дамянов, командирът на Военно формирование 26 400 – Благоевград полк. Иван Иванов и представители на Община Симитли.\r\nЛивия НИНОВА", "date": "2017.08.24", "title": "Благоевград: Областният управител свиква кризисен щаб по повод пожара в Кресненското дефиле"}
{"url": "http://www.focus-news.net/news/2017/08/24/2428772/kemal-kalachdaroglu-az-govorya-za-pravosadie-dokato-redzhep-tayip-erdogan-govori-za-eleka-mi.html", "text": "Председателят на основната турска опозиционна Народнорепубликанска партия Кемал Кълъчдароглу разкритикува президента Реджеп Тайип Ердоган за това, че се е оплакал от елека, с който опозиционерът е бил сниман наскоро, „вместо да се заеме с проблемите в  правосъдието“, пише Hurriyet.\r\n„Говоря за правосъдие, той говори за елеци“, заяви Кълъчдагорлу по време на интервю пред местна медия. Неговият коментар идва на фона на представители на управляващата Партия на справедливостта и развитието, включително и Ердоган, които разкритикуваха опозиционера за снимка от 25-тия ден на „Марша на справедливостта“ от Анкара до Истанбул, на която той яде по елек в караваната, в която той нощува по време на похода. \r\nСпоред управляващата партия, председателят на Народнорепубликанската партия „се е изложил“, позволявайки да бъде сниман в такива условия, но според Кълъчдароглу тази снимка е „искрена“.\r\n„Не съм такъв, който завижда на замъците. Вечерях спокойно с дъщеря си.  Така и така съм отгледан в такива условия“, заяви той. „Ердоган е забравил за народа си. Той смята, че всеки е като хората в дворците, който го ласкае“, добави той.  Виктор Турмаков", "date": "2017.08.24", "title": "Кемал Кълъчдароглу: Аз говоря за правосъдие, докато Реджеп Тайип Ердоган говори за елека ми"}
{"url": "http://www.focus-news.net/news/2017/08/24/2428773/afp-datskata-prokuratura-shte-povdigne-obvineniya-za-ubiystvo-sreshtu-peter-madsen.html", "text": "Датската прокуратура съобщи, че ще повдигне обвинения за убийство срещу изобретателя на подводници Петер Мадсен, който бе видян за последно с шведския журналист Ким Вал, преди нейното обезглавено тяло да бъде открито край бреговете на Дания, предаде  AFP.\r\n„Най-късно до 5 септември ние ще се опитаме да го задържим по обвинения за убийство, след като нейното тяло бе открито“, съобщи специалният прокурор Якоб Бух-Йепсен.  Виктор Турмаков", "date": "2017.08.24", "title": "AFP: Датската прокуратура ще повдигне обвинения за убийство срещу Петер Мадсен"}
{"url": "http://www.focus-news.net/news/2017/08/24/2428774/yambol-ministarat-na-ikonomikata-emil-karanikolov-i-kmetat-georgi-slavov-uchastvaha-v-otkrivaneto-na-nov-stroitelen-hipermarket-v-grada.html", "text": "Кметът на Ямбол Георги Славов и министърът на икономиката Емил Караниколов откриха новия строителен хипермаркет в Ямбол заедно със собственика на фирмата „АВС инженеринг“ инж. Николай Георгиев, съобщиха от пресцентъра на Община Ямбол. Обектът е изграден в рамките на 1 година и с него се отварят нови 70 работни места в града. „АВС инженеринг“ е сред водещите строителни фирми в региона, с множество обекти в област Ямбол и страната като цяло. Министърът на икономиката и кметът на града поздравиха инвеститора за амбициозното начинание и му пожелаха успехи на още по-високо ниво. По-рано през деня по инициатива на кмета Георги Славов в сградата на общината бе проведена работна среща на министър Караниколов с представители на бизнеса. Драстични облекчения по отношение на административното обслужване на фирми - със съкратени срокове за издаване на документи и намалени такси на услуги – това бе сред акцентите от програмата на министерството, представени от министър Караниколов. Стимулиране развитието на индустриални зони с цел преодолява диспропорциите в различните региони, мерки за насърчаване на малкия и средния бизнес бяха другите приоритети, обсъдени на срещата. От своя страна фирмите поставиха въпроси, свързани с ускоряване и облекчаване процеса, даващ възможност за наемане на служители от трети страни, стимули за дуалното обучение и изобщо за насърчаване на заетостта, особено сред младите хора, по-строги мерки с цел прекратяване злоупотребите с издаването на болнични листове и др. В срещата взеха участие още народните представители от Ямболска област д-р Юлиян Папашимов и Волен Сидеров, както и председателят на Общински съвет – Ямбол д-р Данаил Ибришимов.", "date": "2017.08.24", "title": "Ямбол: Министърът на икономиката Емил Караниколов и кметът Георги Славов участваха в откриването на нов строителен хипермаркет в града"}
{"url": "http://www.focus-news.net/news/2017/08/24/2428775/biser-mihaylov-oblasten-upravitel-na-blagoevgrad-polozhenieto-pri-pozhara-v-kresnenskoto-defile-e-mnogo-seriozno-zaradi-silniya-vyatar.html", "text": "Положението при пожара в Кресненското дефиле е много сериозно заради силния вятър в района. Това каза за Радио „Фокус“ – Пирин областният управител на Благоевград Бисер Михайлов. „Изключително суха е цялата тревиста и храстовидна растителност, което спомага за разпространението на пожара. В потушаването на пожара вече се включиха служители на Югозападно държавно предприятие, над 10 противопожарни автомобила, които са оборудвани с помпи с резервоари, чакаме на място да пристигнат и сили на Българската армия от Военно формирование 26 400 – Благоевград, като в един по-късен етап служители на авиобаза „Крумово“ на военно въздушните сили и хеликоптери също да вземат участие в потушаването на пожара“, каза още Бисер Михайлов. Той добави, че тъй като част от пожара е върхов, това допълнително усложнява ситуацията. Областният управител посочи, че преценка дали летателна техника да се включи в овладяването на пожара ще направят самите служители на авиобаза „Крумово“. Бисер Михайлов заяви, че към момента не може да се ангажира с коментар колко декара е засегната площ от пожара, но видимо изглежда, че са около 500 дка. „В тази цифра се включва смесена растителност – треви, храсти и гора“, каза още Михайлов.\r\nЛивия НИНОВА", "date": "2017.08.24", "title": "Бисер Михайлов, Областен управител на Благоевград: Положението при пожара в Кресненското дефиле е много сериозно заради силния вятър"}
{"url": "http://www.focus-news.net/news/2017/08/24/2428776/austerlits-sreshtu-vishegrad-sreshtata-v-zaltsburg-kato-simvol-za-razriva-v-iztochna-evropa.html", "text": "При подготовката за посещението си в Залцбург държавният глава на Франция Еманюел Макрон изглежда си е спомил за часовете по история: в неговата програма не бе само среща с австрийския канцлер Себастиан Керн, но и с представителите на трите държави от т.нар. Аустерлицки формат. Моравският град, който на чешки език се нарича Славков, някога е бил арена на тежка битка между трима императори, в която Наполеоновите войски разгромяват армиите на руския император Александър I и австрийския Франц II. В Париж има железопътна спирка и дори мост, който носи името Аустерлиц. Но градът е дал името и на формат за преговори, които се състояха между лидерите на три съседни държави – Австрия, Словакия и Чешката република. \r\nФактът, че освен Керн в Залцбург бяха поканени министър-председателят на Чешката република Бохуслав Соботка, роден тъкмо в Аустерлиц, и словашкият премиер Роберт Фицо, не е случаен. \r\nОт самото начало имаше спекулации дали Аустерлицкият формат трябва да бъде разглеждан като съперник на този на Вишеградската четворка, който обединява Чешката република и Словакия с Унгария и Полша. Тази мисъл изниква естествено, доколкото създаващият го екип се състоеше от бившият австрийски канцлер Вернер Файнман, Соботка и Фицо, т.е все социалисти, докато кормилото във Варшава и Будапеща се държи от консервативни правителства. \r\nЗабележително е обаче, че Прага и Братислава се дистанцират от Варшава и Будапеща. Поканата за срещата в Залцбург с Керн и Макрон е сред най-новите доказателства на тази теза.\r\nВ основата на Аустерлицкия формат заляга обещанието за провеждане на годишни срещи. И макар втората среща да бе забавена до юни 2017 г., то третата бе организирана изненадващо по-бързо. \r\nАустерлицкият формат се оказа достатъчно добра платформа, на която френският президент да обсъди въпросите за проблемите между Изтока и Запада, без при това да бъде принуден да търпи десния националистически съпровод от Полша или Унгария. Като например Директивата за командироването на работници в ЕС, в която Виена и Париж виждат необходимостта от реформи. В западния ъгъл на Европа са налице опасения, че местните граждани може да бъдат поставени в неизгодна позиция заради по-евтината работна ръка от Изтока. \r\nЧешкият министър-председател на свой ред иска да засили натиска над френски и австрийски компании, опериращи на територията на страната, да повишат заплатите. Според мнозина това негово изявление следва да се тълкува единствено в контекста на предизборната кампания в Прага и е малко вероятно то да добие конкретна форма. \r\nВ областта на политиката за бежанците Вишеградската четворка изглежда единна, но Словакия понастоящем се насочва към Брюксел и към държавите от Западна Европа по отношение на политиката си към търсещите убежище. Заедно с Будапеща, Братислава се противопостави на квотите, но заедно с Прага защава принципа на „гъвкавата солидарност“, т.е избирателен прием на бежанци и изпращане на помощ под формата на средства и персонал в най-силно засегнатите от кризата държави като Италия и Гърция. \r\nСамо преди седмица Фицо отново демонстрира желанието си за приближаване на Словакия до „ядрото“ на Европа. „Силно се интересувам от регионалното сътрудничество в рамките на Вишеградската група, но жизненоважните интереси на Словакия са в ЕС“, подчерта лидерът на Братислава.\r\nОправяйки се към Залцбург, Соботка и Фицо поеха в правилната посока, дори ако това означава да обърнат гръб на Варшава и Будапеща.Тереза Герова", "date": "2017.08.24", "title": "Аустерлиц срещу Вишеград: Срещата в Залцбург като символ за разрива в Източна Европа"}
{"url": "http://www.focus-news.net/news/2017/08/24/2428777/nyut-gingrich-levitsata-se-darzhi-s-donald-tramp-taka-vse-edno-vestnik-na-chernokozhite-robi-atakuva-eybraham-linkaln.html", "text": "Бившият председател на Конгреса на САЩ Нют Гингрич сравни либералите, критикуващи президента Тръмп с „робски вестник“, атакуващ президента, направил робите в страната независими Ейбрахам Линкълн, пише  The Hill.\r\nГингрич заяви, че встъпителната реч на Линкълн през XIX век е била критикувана така от обществото, както днес е критикувана политиката на Тръмп. „Ако  погледнете как вестниците, издавани от робите в щата Южна Каролина, реагират на Линкълн ще видите как левицата днес реагира на Тръмп.  Паралелът е изумителен“, добави той. \r\nПолитикът-ветеран заяви, че пропастта между левицата и десницата в САЩ се разширява и че компромисът няма как да работи. Той добави, че не иска да бъде свидетел на гражданска война, но добави, че „левицата става все по-луда и по-луда“.  Виктор Турмаков", "date": "2017.08.24", "title": "Нют Гингрич: Левицата се държи с  Доналд Тръмп така, все едно вестник на чернокожите роби атакува Ейбрахам Линкълн"}
{"url": "http://www.focus-news.net/news/2017/08/24/2428778/ministar-valentin-radev-sas-sadeystvieto-na-sluzhitelite-na-mvr-na-tsentralnata-i-mestna-vlast-natiskat-ot-prestapleniya-v-kv-loznitsa-shte-namalyava.html", "text": "Всеки един от вас ще може да дойде и да получи съдействие от служителите в новата приемна на РУ – Асеновград. С тези думи министърът на вътрешните работа Валентин Радев се обърна към жителите на кв. „Лозница“ в Асеновград, съобщиха от пресцентъра на МВР. В новата структура ще дежурят денонощно трима инспектори и двама охранително-постови служители от районното управление в града. Министър Радев изрази надежда, че предприетите мерки ще подпомогнат спазването на законността: „С ваше съдействие, със съдействието на служителите на МВР, на централната и местна власт натискът от престъпления ще намалява. Най-важно е единението помежду ни“. \r\nЗа изграждането на приемната по решение на Общински съвет - Асеновград бяха вложени 27 000 лева, а за гарантиране реда и законността държавата в лицето на МВР ежемесечно ще отпуска сума в размер на около 15 000 лева. Структурата в най-скоро време ще попада и в обсега на системата за видеонаблюдение на Асеновград. Реализирането на проекта е част от трайните мерки за овладяване на противообществените прояви, повишаване на обществената сигурност и ред, както и спокойствието на гражданите.", "date": "2017.08.24", "title": "Министър Валентин Радев: Със съдействието на служителите на МВР, на централната и местна власт натискът от престъпления в кв. „Лозница“ ще намалява"}
{"url": "http://www.focus-news.net/news/2017/08/24/2428779/plovdiv-okrazhnata-prokuratura-razsledva-smartta-na-37-godishna-zhena-nastapila-ot-uslozhneniya-sled-razhdane-v-asenovgrad.html", "text": "Окръжната прокуратура в Пловдив разследва смъртта на 37-годишна жена в Асеновград, настъпила от усложнения след раждане. Това каза за Радио „Фокус“ – Пловдив заместник-окръжният прокурор на Пловдив Галина Андреева. По думите й прокуратурата е предприела необходимите мерки веднага след като е уведомена от полицията за настъпилия смъртен случай в МБАЛ – Асеновград. „От Окръжна прокуратура-Пловдив бе разпоредено започване на следствено дело. Още вчера, когато е настъпила смъртта на жената, е започнато досъдебно производство срещу неизвестен извършител“, посочи Галина Андреева. „Води се разследване, което трябва да установи дали в случая се касае за причиняване на смърт по непредпазливост в резултат на упражняване на дейност, която е източник на повишена опасност, каквато е медицинската дейност. Разпитват се свидетели, приобщени са всички документи към случая на този етап“, обясни тя. „Днес трябва да е извършена и аутопсия на починалата. Медицинската експертиза ще ни даде причината на смъртта“, посочи прокурор Галина Андреева и допълни, че предстои изготвянето на експертиза след аутопсия и разследване на действията на медицинския екип.\r\nТони МИХАЙЛОВ", "date": "2017.08.24", "title": "Пловдив: Окръжната прокуратура разследва смъртта на 37-годишна жена, настъпила от усложнения след раждане, в Асеновград"}
{"url": "http://www.focus-news.net/news/2017/08/24/2428780/sofiya-vavezhda-se-vremenna-organizatsiya-na-dvizhenieto-za-remont-na-bul-asen-yordanov.html", "text": "Въвежда се временна организация на движението за ремонт на бул. “Асен Йорданов“. Това съобщиха от пресцентъра на Столична община. До 16.30 часа на 25 август ще продължи временната организация на движението за забрана на влизането на пътни превозни средства по бул. “Асен Йорданов“, между кръговото кръстовище на площад на Авиацията и бул. “Шипченски проход“. \r\nЗа същия период се променят маршрутите на автобусни линии № 1, 3, 5 и 6, като в посока кв. “Гео Милев“ се движат по бул. “Цариградско шосе“, по бул. “Христофор Колумб“, по проф. “Цветан Лазаров“, бул. “Асен Йорданов“, бул. “Шипченски проход“ и по маршрутите си до ж.к. “Гео Милев“. В посока селата – обръщалото в ж.к. “Гео Милев“ по бул. “Шипченски проход“, по бул. “Асен Йорданов“, по бул. “Проф.Цв.Лазаров“, по бул. “Христофор Колумб“, по южното локално пътно платно на бул. “Цариградско шосе“, по бул. “Йерусалим“, по бул. “Цариградско шосе“ и по маршрута си. Автобусите ще спират на всички съществуващи спирки в променения учасък от маршрута. \r\nПроменя се и маршрутът на тролейбусна линия №4 – линията се скъсява от ж.к. “Хаджи Димитър“ до площад на Авиацията. \r\nТролейбусна линия №11 ще се движи от площад Сточна гара до площад на Авиацията и от депо „Искър“ до ж.к. “Дружба 2“. В посока депо „Искър“ – от обръщалото в ж.к. “Дружба“ по маршрута на тролейбусна линия №4 до бул. “Христофор Колумб“, по бул. “Кап. Димитър Списаревски“, и по маршрута на тролей 11 до депо „Искър“. В посока ж.к. “Дружба 2“ – от депо „Искър“ по маршрута на тролейбусна линия №11 до спирка „бл.98 ж.к. \"Дружба 1“ на ул. “Кап. Димитър Списаревски“, бул. “Проф. Цветан Лазаров“, по маршрута на тролейбус №4 до обръщалото в ж.к. “Дружба 2“. \r\nТролейбусите ще спират на всички съществуващи спирки в променения маршрут.", "date": "2017.08.24", "title": "София: Въвежда се временна организация на движението за ремонт на бул. “Асен Йорданов“"}
{"url": "http://www.focus-news.net/news/2017/08/24/2428781/ministar-valentin-radev-pravitelstvo-raboti-uporito-za-namalyavane-na-zhertvite-po-patya.html", "text": "Сред основните приоритети в политиката на правителство е упоритата работа за подобряване на инфраструктурата и повишаване на жизненото равнище на гражданите. Това заяви министърът на вътрешните работи Валентин Радев, който посети днес на терен строителните дейности на пътя Пловдив – Асеновград, съобщиха от пресцентъра на МВР. Изграждането на отсечката ще подобри свързаността, безопасността и сигурността на пътуващите. Благодарение на магистралните габарити, които ще получи двулентовият път, участъкът вече няма да бъде толкова опасен – изрази надежда министър Радев. Той припомни, че през миналата година при тежки пътно-транспортни произшествия в тази отсечка живота си са загубили четирима души. \r\nМинистърът на вътрешните работи съобщи, че е получил уверението на изпълнителите на проекта, че пътят ще бъде готов до края на годината. Намаляването на пътнотраспортния травматизъм в района ще позволи пренасочването на полицейските сили към градовете или към други места, където са необходими. „С подобни мерки, наред със законодателните, както и с нововъведенията в работата на пътните полицаи работим за намаляване на жертвите по пътищата. Надяваме се на дългосрочни резултати“, каза още министър Радев и призова всички водачи да бъдат внимателни и отговорни към своя и живота на всички участници в движението, защото превишената скорост е причина за тежките пътнотранспортни произшествия с най-много жертви.", "date": "2017.08.24", "title": "Министър Валентин Радев: Правителство работи упорито за намаляване на жертвите по пътя"}
{"url": "http://www.focus-news.net/news/2017/08/24/2428782/veliko-tarnovo-452-dushi-sa-namerili-rabota-sled-poslednata-trudova-borsa-organizirana-ot-byuroto-po-truda-v-grada.html", "text": "452 души са намерили работа след последната Трудова борса, организирана от Бюрото по труда във Велико Търново. Това съобщи пред журналисти във Велико Търново Обрешко Нечев, директор на Дирекцията, предаде репортер на Радио „Фокус“ – Велико Търново. Той уточни, че толкова са били обявените вакантни позиции, като всички са заети в рамките на два месеца, а в мероприятието са се включили общо 57 работодатели. „Смятам, че трудовата борса, като дейност, която организираме, е много положителна, защото дава възможност на търсещите работа и работодателите да осъществят пряк контакт“, заяви Обрешко Нечев. „В сайта ни са обявени всички работни места, списъци има поставени в Дирекцията, всеки може да посети Бюрото по труда, дори да не е регистриран, пак ще получи информация. Но няма нищо по-добро от прекия контакт между търсещия работа и работодателя“, коментира директорът. Следващата трудова борса ще се проведе на 12 септември в Интерхотел – Велико Търново от 10.30 часа.\r\nЛуиза ТРАНЧЕВА", "date": "2017.08.24", "title": "Велико Търново: 452 души са намерили работа след последната Трудова борса, организирана от Бюрото по труда в града"}
{"url": "http://www.focus-news.net/news/2017/08/24/2428783/reuters-rumanskiyat-prezident-smyata-che-direktivite-na-es-otnosno-rabotnitsite-tryabva-da-badat-podobreni.html", "text": "Румънският президент Клаус Йоханис заяви, че директивите на ЕС относно „изпратените работници“ трябва да бъдат подобрени и изяснени, предаде  Reuters.\r\n„От една страна има недоволство във Франция относно недекларираните работници, от друга страна има мнозина в Източна Европа, в Румъния, които искат да работят във Франция, Германия и Испания“, заяви Йоханис по време на конференция в Букурещ с френския си колега Еманюел Макрон. „Директивите трябва да бъдат изяснени и подобрени“, добави той.\r\nЕС се опитва да разреши различията между западните и източните страни членки относно правилата как компаниите в държавите с по-ниски заплати да изпращат работници на други места. \r\nМакрон заяви, че ще промени системата, според която „изпратените работници“ могат да бъдат пращани в други страни от ЕС по договори, които трябва да гарантират, че минимални заплати от страната приемник, но според която данъците и осигуровките трябва да бъдат изплащани от държавата-родина. \r\n„Важно е да се избегнат безполезни опростявания в тази сфера“, посочи Йоханис. Той добави, че е необходима по-нататъшна интеграция на социалните системи за всички страни-членки на ЕС. Той също така заяви, че намерението на Румъния да се присъедини към Шенген остава непроменено.  Виктор Турмаков", "date": "2017.08.24", "title": "Reuters: Румънският президент смята, че директивите на ЕС относно работниците трябва да бъдат подобрени"}
{"url": "http://www.focus-news.net/news/2017/08/24/2428784/stara-zagora-vodi-se-barzo-proizvodstvo-sreshtu-shofyor-hvarlil-banknota-ot-50-leva-v-politseyski-avtomobil-za-da-ne-mu-bade-sastaven-akt.html", "text": "Под ръководството на Окръжна прокуратура – Стара Загора се провежда разследване по бързо производство срещу Костадин И., на  39 г., за даване на подкуп на полицейски служители от Първо РУ на МВР – Стара Загора. Това съобщиха от пресцентъра на Апелативна прокуратура-Пловдив. До момента е установено, че на  23 август 2017 г., в Стара Загора, полицейски служители спрели за проверка лек автомобил, управляван от Костадин И., във връзка с извършено нарушение на Закона за движение по пътищата. Водачът хвърлил банкнота от 50 лева в полицейския автомобил, за да не му бъде съставен Акт за установяване на административно нарушение. Полицейските служители не взели парите и веднага  подали сигнал за извършеното престъпление. Костадин И. е бил задържан и отведен в полицията.  \r\nПо разпореждане на Окръжна прокуратура-Стара Загора той е привлечен като обвиняем за престъпление по чл. 304а от Наказателния кодекс, за което се предвижда наказание лишаване от свобода до 10 години и глоба до 15 000 лева. Обвиняемият е съдействал за разкриване и доказване на престъплението, като е направил самопризнания. Взетата мярка за неотклонение спрямо него е “подписка“ и му е наложена забрана да напуска пределите на България без разрешение на прокурора. Разследването се извършва по бързо производство и ще бъде приключено в срок до 7 дни.", "date": "2017.08.24", "title": "Стара Загора: Води се бързо производство срещу шофьор, хвърлил банкнота от 50 лева в полицейски автомобил, за да не му бъде съставен акт"}
{"url": "http://www.focus-news.net/news/2017/08/24/2428785/regnum-v-chernogorski-kurort-po-ruski-turist-e-otkrita-strelba.html", "text": "Неизвестно лице е открило стрелба с огнестрелно оръжие по руски турист на популярния черногорски курорт Будва, предаде  Regnum, позовавайки се на местен вестник.\r\n29-годишният гражданин на Русия се е обърнал към полицията, съобщавайки, че той се е разхождал с джет между островите Свети Никола и нос Завала, когато в негова посока са произведени няколко изстрела от бял катер. Не е улучен. \r\nПолицията е пристигнала на мястото на произшествието. Скоро катерът е открит, а намиращия се на неговия борд човек е задържан. Заподозрян се оказва 29-годишен жител на Будва, у когото е открит боен пистолет марка „Глок“, за който има разрешение.  Започнато е разследване.  Виктор Турмаков", "date": "2017.08.24", "title": "Regnum: В черногорски курорт по руски турист е открита стрелба"}
{"url": "http://www.focus-news.net/news/2017/08/24/2428786/ministar-valentin-radev-kam-politsaite-v-plovdiv-natovareni-ste-s-mnogo-otgovornosti-i-ot-vas-zavisi-kak-izglezhda-v-ochite-na-horata-tsyaloto-ministerstvo.html", "text": "В рамките на посещението си в област Пловдив министърът на вътрешните работи Валентин Радев и главният секретар на МВР главен комисар Младен Маринов направиха посещение в ОДМВР – Пловдив. Това съобщиха от пресцентъра на МВР. Двамата разговаряха с ръководния състав на дирекцията и с началниците на районни полицейски управления. \r\nМинистър Радев изтъкна ежедневните сериозни ангажименти на полицаите: „Натоварени сте с много отговорности - да се борите с престъпността и да помагате на хората. От вас зависи как изглежда в очите на хората цялото министерство“. С колегите си вътрешният министър и главният секретар обсъдиха действията за ефективно противодействие на престъпността, организацията на работа, дейностите по отношение предоставянето на услуги на гражданите, материално-техническите условия, при които служителите на реда изпълняват задълженията си. \r\nВ разговорите министър Радев постави акцент и върху превенцията на пътнотранспортните произшествия, телефонните измами, гарантирането на полицейско присъствие в малките населени места, кадровото обезпечаване и обучението на служителите", "date": "2017.08.24", "title": "Министър Валентин Радев към полицаите в Пловдив: Натоварени сте с много отговорности и от вас зависи как изглежда в очите на хората цялото министерство"}
{"url": "http://www.focus-news.net/news/2017/08/24/2428787/unn-broyat-na-postradalite-pri-vzriva-v-tsentara-na-kiev-dostigna-do-trima-dushi.html", "text": "При взрива в центъра на Киев са пострадали трима души, които са хоспитализирани, предаде УНН, позовавайки се на медицински източници. Преди се съобщаваше за двама ранени. \r\n„Третата пострадала има не много сериозна травма на коляното“, съобщават лекарите. \r\nНа 24 август в украинската столица избухва взрив. Полицията смята, че става дума за акт на хулиганство.  Виктор Турмаков", "date": "2017.08.24", "title": "УНН: Броят на пострадалите при взрива в центъра на Киев достигна до трима души"}
{"url": "http://www.focus-news.net/news/2017/08/24/2428788/blagoevgrad-vazstanoveno-e-zahranvaneto-na-osvetlenieto-v-kriviya-tunel-na-pat--blagoevgrad-kresna.html", "text": "Възстановено е захранването на осветлението в Кривия тунел на път І-1 Благоевград - Кресна. Това съобщиха от пресцентъра на Агенция \"Пътна инфраструктура\".", "date": "2017.08.24", "title": "Благоевград: Възстановено е захранването на осветлението в Кривия тунел на път І-1 Благоевград - Кресна"}
{"url": "http://www.focus-news.net/news/2017/08/24/2428789/gabrovo-izlozhba-s-traditsionni-zanayati-ot-iran-gostuva-v-etnografski-muzey-na-otkrito-etar.html", "text": "Изложбата „Традиционните занаяти на Иран“ гостува в Етнографски музей на открито „Етър“. Тя е част от XV Международен панаир на традиционните занаяти, който ще се проведе от 2 до 6 септември, съобщиха за Радио „Фокус“ – Велико Търново от културната институция. Експозицията съдържа произведения на традиционната иранска миниатюра и калиграфия, както и предмети на иранските занаяти „каламзани“ – вид гравиране върху метал, „минакари“ – вид емайлиране, както и „хатамкари“ – вид инкрустация върху дърво.\r\nОрганизаторите съобщиха, че иранската миниатюрата е позната в цял свят. Най-древният известен представител на това изкуство в историята на Иран е Мани, който преди около 1800 години украсява с рисунки книгата си „Аржанг”, съдържаща религиозни предписания. При този вид изобразително изкуство са известни много стилове и школи, всяка от които носи следите на определен исторически период и епоха на управление. Сред тях са школите в Херат, Шираз, Табриз и Исфахан.\r\nКалиграфията е изкуство на красивото писане. Иранското калиграфско изкуство е клон от ислямското калиграфско изкуство и се ползва със значимо влияние както на територията на Иран, така и на територията на други съседни държави в Средна Азия и Индийския полуостров, повлияни от иранската култура.\r\nИзкуството „каламзани” в Иран има история от 7 000 години, за която свидетелстват откритите и съхранявани в Националния музей на Иран предмети на изкуството. Това изкуство бележи забележителен напредък по времето на управлението на Сефевидите (преди около 450 години) и е взаимствало и продължава да взаимства черти от определени стилове като дърворезба, релеф, ажур, арабеск и портретизъм.\r\nИзкуството „минакари” датира хилядолетия назад. Още по времето на Кир Велики този занаят е бил практикуван в Персеполис, древната столица на Персия.\r\n„Хатамкари” е един от най-известните ирански занаяти, имащ голяма художествена стойност. Този занаят представлява вид инкрустация върху дърво. Подобен вид занаятчийско изкуство е съществувало и в Европа при келтските племена преди около 1500 години.\r\nЕкспозицията е организирана от Културното представителство на Иран в София. Откриването ще е на е на 2 септември, от 13.30 часа. Посетителите на музея могат да я видят до 6 септември в изложбените зали, разположени до Билкарницата.\r\nЛуиза ТРАНЧЕВА", "date": "2017.08.24", "title": "Габрово: Изложба с традиционни занаяти от Иран гостува в Етнографски музей на открито „Етър“"}
{"url": "http://www.focus-news.net/news/2017/08/24/2428790/ekathimerini-v-tsentralna-gartsiya-e-derayliral-vlak-nyama-postradali.html", "text": "Властите временно са ограничили движението по железопътната линия, свързваща Атина и Солун, след като край град Лариса в централната част на Гърция тази сутрин, в 8:30 часа, дерайлира влак, пише  Ekathimerini.\r\nВсе още няма данни какво е причинило инцидента. Няма жертви или ранени. В последствие движението по линията е възстановено. Виктор Турмаков", "date": "2017.08.24", "title": "Ekathimerini: В Централна Гърция е дерайлирал влак, няма пострадали"}
{"url": "http://www.focus-news.net/news/2017/08/24/2428791/haskovo-okrazhnata-prokuratura-nablyudava-dosadebno-proizvodstvo-za-napadenieto-nad-politseyski-sluzhiteli-na-gkpp-kapitan-andreevo.html", "text": "В Окръжна прокуратура - Хасково се наблюдава досъдебно производство за причиняване на средна и няколко леки телесни повреди на полицейски служители от ГПУ – Свиленград. Това съобщиха от пресцентъра на Апелативна прокуратура - Пловдив. Производството е образувано срещу четирима турски граждани, за това че на 23 август 2017 г. на ГКПП - Капитан Андреево след отказ да им бъде извършена проверка са причинили телесни увреждания  на граничните полицаи, при изпълнение на службата им – престъпление по чл. 131 ал.2 от Наказателния кодекс.\r\nКъм настоящия момент по делото тече интензивно разследване, в хода на което са били разпитани свидетели, включително и очевидци, приобщени са били веществени доказателства и е била назначена съдебно-медицинска експертиза.\r\nПредстои материалите по делото да бъдат докладвани на дежурен прокурор при Окръжна прокуратура – Хасково, който след анализ да прецени конкретната квалификация на извършените деяния и мярката за неотклонение, която ще бъде взета спрямо бъдещите обвиняеми.\r\nКъм настоящия момент турските граждани са задържани за срок от 24 часа по Закона за МВР.", "date": "2017.08.24", "title": "Хасково: Окръжната прокуратура наблюдава досъдебно производство за нападението над полицейски служители на ГКПП \"Капитан Андреево\""}
{"url": "http://www.focus-news.net/news/2017/08/24/2428792/targovishte-tarzhestveno-shte-badat-otbelyazani-140-godini-ot-srazheniyata-pri-gorsko-ablanovo-i-katselovo.html", "text": "Тържествено ще бъде отбелязана 140-тата годишнина от сраженията при Горско Абланово и Кацелово по време на Руско-турската война 1877 - 1878 г. Това съобщи за Радио „Фокус“ - Шумен Магдалена Жечева, директор на Регионален исторически музей - Търговище. Честването ще се състои на 26 август в село Горско Абланово. От 17.00 часа на Братската могила ще бъде отслужена панихида в памет на загиналите руски войни, а от 18.00 часа на площада в селото ще се състои тържествен концерт и заря в чест на сраженията. Битката на 24 август 1877 г. в околностите на селата Горско Абланово и Кацелово е една от най-важните и решителните за Русенския или Източен отряд. Убити са 10 руски офицери и 258 войници, ранени – 46 офицери и 976 войници. След войната някои от руските части участвали в сражението при Абланово, получават почетни наградни знамена, които днес е съхраняват в Държавния исторически музей на Украйна. На тях стои надпис: ,,За Аблаву 24 август 1877.“\r\nИвелина ИВАНОВА", "date": "2017.08.24", "title": "Търговище: Тържествено ще бъдат отбелязани 140 години от сраженията при Горско Абланово и Кацелово"}
{"url": "http://www.focus-news.net/news/2017/08/24/2428793/blagoevgrad-voennosluzheshti-ot-balgarskata-armiya-se-vklyuchiha-v-potushavaneto-na-pozhara-kray-selo-mechkul.html", "text": "38 военнослужещи с 5 специализирани машини от състава на Сухопътните войски се включиха днес в потушаването на големия горски пожар в землището на село Мечкул, община Симитли. Това съобщиха от пресцентъра на Министерство на отбраната. Специализираната група е с ръководител старши лейтенант Веселин Станков и е от състава на военно формирование 26 400 – Благоевград.\r\nЕкипаж от авиобаза Крумово с вертолет Ми-17 също ще окаже помощ за овладяването на огнената стихия. Вертолетът излетя в 16.58 часа от авиобазата и се отправи към района на пожара.", "date": "2017.08.24", "title": "Благоевград: Военнослужещи от Българската армия се включиха в потушаването на пожара край село Мечкул"}
{"url": "http://www.focus-news.net/news/2017/08/24/2428794/ekipazh-ot-sastava-na-vvs-izpalni-polet-s-transporten-samolet-spartan-za-osiguryavane-na-donorska-operatsiya.html", "text": "Екипаж на военнотранспортен самолет „Спартан“ от състава на ВВС извърши днес, 24 август, полет до Варна и обратно, за да транспортира донор на органи за трансплантация от МБАЛ „Света Марина“ във Варна. Това съобщиха от пресцентъра на Министерство на отбраната. Медицинският екип на борда на самолета е от УМБАЛ „Св. Екатерина“ - София и УБ „Лозенец“. Изпълнението на полетът е по молба на Министерството на здравеопазването.", "date": "2017.08.24", "title": "Екипаж от състава на ВВС изпълни полет с транспортен самолет „Спартан“ за осигуряване на донорска операция"}
{"url": "http://www.focus-news.net/news/2017/08/24/2428795/inzh-damyan-damyanov-yuzdp-okolo-2-000-dka-e-ploshtta-na-pozhara-v-kresnenskoto-defile-i-ochakvame-v-gaseneto-da-se-vklyuchi-helikopter.html", "text": "Около 2 000 дка е площта на пожара в Кресненското дефиле и очакваме в гасенето да се включи хеликоптер. Това каза за Радио „Фокус“ – Пирин инж. Дамян Дамянов, директор на Югозападно държавно предприятие. По думите му пожарът към този час гори между Стара Кресна и Ощава. „Има създадена организация и няма опасност за населението. Много е силен вятърът и пожарът в иглолистните  култури е върхов“, уточни инж. Дамянов. \r\nЛора КАЛЧЕВА", "date": "2017.08.24", "title": "Инж. Дамян Дамянов, ЮЗДП: Около 2 000 дка е площта на пожара в Кресненското дефиле и очакваме в гасенето да се включи хеликоптер"}
{"url": "http://www.focus-news.net/news/2017/08/24/2428796/sergey-lavrov-po-vaprosa-za-vzaimodeystvieto-mezhdu-rusiya-i-sasht-po-siriya-nyama-myasto-za-obidi.html", "text": "Руският външен министър Сергей Лавров заяви, че по въпроса за взаимодействието между Русия и САЩ в Сирия няма място за обиди и лъжливо прието чувство за престиж, предаде ТАСС.\r\n„Относно отношенията между Москва и Вашингтон, доколкото оказва влияние това на работата в Сирия, ние сме прагматици, ние разбираме, че няма място за обиди и лъжливо прието чувство на престиж“, заяви министърът. „Става дума за заплаха към всички ни. Става дума за съдбата на народите от региона, на сирийския народ. Не само този регион, защото терористите вече се проявяват и в Европа, и в Югоизточна Азия, и  в Централна Азия“, подчерта Лавров. „Имаме общи задачи и осъзнаваме цялата отговорност относно работата, която водим сега“, добави той.\r\n„Чувал съм от американски официални лица, включително и от служители на Държавния департамент, че и те имат подобен подход“, заяви министърът. Той увери, че и Москва е готова на разширяване на сферите на взаимодействие.  Виктор Турмаков", "date": "2017.08.24", "title": "Сергей Лавров: По въпроса за взаимодействието между Русия и САЩ по Сирия няма място за обиди"}
{"url": "http://www.focus-news.net/news/2017/08/24/2428797/emanyuel-makron-es-riskuva-raztseplenie-bez-reforma-sreshtu-sotsialniya-damping.html", "text": "Президентът на Франция Еманюел Макрон заяви, че ЕС рискува разцепление, освен ако не реформира спорното правило, позволяващо на компаниите да изпращат временни работници от страните членки с по-ниски заплати в по-богати нации без плащането на тяхната социална издръжка на място, предаде  AFP.\r\n„Някои политически и бизнес кръгове искат да използват средствата на ЕС, докато междувременно развиват система на социален и фискален дъмпинг“, заяви Макрон по време на своето посещение в Букурещ. \r\n„Това ще доведе до разпад на ЕС, ако няма споразумения за реформи по време на срещата на високо равнище в Брюксел през октомври“, добави френският президент.  Виктор Турмаков", "date": "2017.08.24", "title": "Еманюел Макрон: ЕС рискува разцепление без реформа срещу социалния дъмпинг"}
{"url": "http://www.focus-news.net/news/2017/08/24/2428798/ventsislav-evgeniev-kmet-na-obshtina-medkovets-komisiya-razsledva-neobichayna-smartnost-pri-pchelite-na-teritoriyata-na-obshtinata.html", "text": "Комисия разследва причината за необичайна смъртност при пчелите в източния район на село Медковец. Това каза за Радио „Фокус“ кметът на Общината Венцислав Евгениев. Той посочи, че сигналът е подаден от собственици на пчелни кошери в този район. „По първоначални данни може да се каже, че смъртността е вследствие на пръскане на земеделски площи с неразрешение растителни препарати. Според нас пръскането е извършено на съседни на общината земеделски територии“, каза Евгениев. Той добави, че проверки се извършват от РИОСВ – Монтана и от Областната дирекция „Земеделие“. „Някои от хората, подали сигнала не са се регистрирали като пчелари. Това затруднява тяхното уведомяване при случай на извършване на пръскания с растителни препарати“, каза още Евгениев.\r\nАнна ЛОЗАНОВА", "date": "2017.08.24", "title": "Венцислав Евгениев, кмет на Община Медковец: Комисия разследва необичайна смъртност при пчелите на територията на общината"}
{"url": "http://www.focus-news.net/news/2017/08/24/2428799/japan-times-yaponskite-sili-za-samootbrana-zapochvat-tridnevni-ucheniya-v-podnozhieto-na-planinata-fudzhi.html", "text": "Японските сили за самоотбрана започват тридневни учения на полигон „Готемба“ в префектурата Шизуока, пише   Japan Times.\r\nЕжегодното учение се извършва на фона на решението на правителство да засили ролята на въоръжените сили и да увеличи драстично бюджета по отбраната. \r\nНа учението, провеждано в подножието на планина Фуджи, участват около 2400 войници, около 80 танка и бронирани машини, както и 60 оръдия и 20 хеликоптера. \r\nУченията са най-големите маневри на японската армия и се провеждат ежегодно от 1961 г. насам.  Виктор Турмаков", "date": "2017.08.24", "title": "Japan Times: Японските сили за самоотбрана започват тридневни учения в подножието на планината Фуджи"}
{"url": "http://www.focus-news.net/news/2017/08/24/2428801/afp-broyat-na-zaginalite-pri-dvete-korabokrusheniya-v-braziliya-se-e-uvelichil-do-41-dushi.html", "text": "Броят на загиналите при двете отделни крушения на фериботи в Бразилия се е увеличил до общо 41 души, предаде  AFP.\r\nСилите за сигурност в северния щата Пара съобщават, че 19 души са потвърдено загинали до момента след като корабът им потъва на река Зингу. \r\nОтделно флотът на Бразилия съобщава, че 22 души са загинали, след като фериботът им потъва в североизточния щат Бахия.  Виктор Турмаков", "date": "2017.08.24", "title": "AFP: Броят на загиналите при двете корабокрушения в Бразилия се е увеличил до 41 души"}
{"url": "http://www.focus-news.net/news/2017/08/24/2428802/ombudsmanat-maya-manolova-shte-se-sreshtne-s-protestirashti-zemedeltsi-ot-montana-na-25-avgust.html", "text": "Омбудсманът Мая Манолова ще се срещне с протестиращи земеделци от Монтана. Това съобщиха от пресофиса на омбудсмана. Омбудсманът ще се срещне с протестиращи земеделци – производители и собственици на земя на 25 август 2017 г., от 12.00 часа, в Община Вълчедръм (ул. „България“ №18 – 20). Хората я сезираха с жалба за пресичане на порочна схема, в която терени от най-плодородната земя в Община Вълчедръм са отдадени едновременно на четири фирми, чиито управители и съдружници сключват помежду си договори, без да са собственици на имотите.\r\nНа срещата с жалбоподателите ще присъстват и представители на Министерство на земеделието, храните и горите.", "date": "2017.08.24", "title": "Омбудсманът Мая Манолова ще се срещне с протестиращи земеделци от Монтана на 25 август"}
{"url": "http://www.focus-news.net/news/2017/08/24/2428803/pregled-na-mezhdunarodnite-novini-do-18-chasa-agentsiya-fokus.html", "text": "Испанските власти са предали „конкретна информация\" за планирана атака срещу концерт на американска рок група, заяви началникът на полицията в Ротердам.\r\n„Имаше конкретна информация от испанската полиция, че на тази дата ще бъде извършена атака на това място и срещу тази рок група\", разкри главният полицейски началник на пристанищния град.\r\n***\r\nКопенхаген. Датската прокуратура съобщи, че ще повдигне обвинения за убийство срещу изобретателя на подводници Петер Мадсен, който бе видян за последно с шведския журналист Ким Вал, преди нейното обезглавено тяло да бъде открито край бреговете на Дания.\r\n„Най-късно до 5 септември ние ще се опитаме да го задържим по обвинения за убийство, след като нейното тяло бе открито“, съобщи специалният прокурор Якоб Бух-Йепсен.\r\n*** Националният съд в Мадрид освободи четвъртия заподозрян за двойния терористичен атентат, извършен миналата седмица в автономния регион Каталония. Магистратите обаче поискаха разследването да продължи и поставиха под наблюдение Сахл Ел Кариб. Той няма право да напуска пределите на страната и ще трябва да се явява пред местен съд всяка седмица.\r\n***. Президентът на Франция Еманюел Макрон заяви, че ЕС рискува разцепление, освен ако не реформира спорното правило, позволяващо на компаниите да изпращат временни работници от страните членки с по-ниски заплати в по-богати нации без плащането на тяхната социална издръжка на място.\r\n„Някои политически и бизнес кръгове искат да използват средствата на ЕС, докато междувременно развиват система на социален и фискален дъмпинг“, заяви Макрон по време на своето посещение в Букурещ.\r\n„Това ще доведе до разпад на ЕС, ако няма споразумения за реформи по време на срещата на високо равнище в Брюксел през октомври“, добави френският президент. \r\n***. Дипломатическото представителство на Сърбия в македонската столица ще възобнови работа в петък, 25 август.\r\nПървите служители на посолството вече са пристигнали в Скопие. По-рано от Министерството на външните работи на Сърбия уточниха, че посланик Душанка Дивяк Томич ще се върне в македонската столица на 31 август, а на 1 септември тя ще потърси среща с македонския премиер Зоран Заев.\r\nСърбия изтегли за консултации служители от посолството в Скопие миналия уикенд, а след това президентът Александър Вучич обясни решението с наличието на доказателства за разузнавателна дейност срещу органите и институциите на Сърбия на територията на Македония.\r\n*** Генералният председател на Партията на националистическото движение (ПНД) Девлет Бахчели заяви, че „насроченият за 25 септември референдум за независимост на Северен Ирак за Турция трябва да представлява повод за война, ако това се наложи”.\r\n„Според нас, подготовката за обща операция с Иран срещу Кюрдската работническа партия (ПКК) е положително. Отделно от това, възраженията на Техеран против „пиратския” референдум на Масуд Барзани са ценни и като вече регистрирана позиция. Планината Кандил в Северен Ирак трябва да се „изтърбуши”. Предателството трябва да бъде изтрито. Светът трябва да бъде унищожен от предателите. Незабавно трябва да се нанесе смъртоносен удар. До последно трябва да се съпротивляваме срещу провеждането на референдума в градовете, в които живеят тюркмени (по-точно – туркомани; бел. на „Фокус”). Трябва да се знае, че този възможен референдум е проба за бъдещ Кюрдистан. Този референдум е изцяло срещу тюркмените. Този референдум, също така, трябва да се счита от гледна точка на Турция като причина за война, ако това се наложи.”, посочва още Девлет Бахчели, цитиран от ДХА.\r\n***. Американският министър на отбраната Джеймс Матис заяви в четвъртък, че САЩ са поели ангажимент да подпомогнат укрепването на армията на Украйна, като подчерта, че санкциите срещу Москва ще останат в сила, докато Русия не прекрати подкрепата си за сепаратистите и не върне Крим.\r\n\"Г-н президент, ние продължаваме да подкрепяме Украйна и продължаваме да се ангажираме да изграждаме капацитета на Въоръжените сили\" на страната, заяви Матис след среща с украинския президент Петро Порошенко, като добави, че санкциите срещу Русия \"ще останат в сила, докато Москва не промени действията, които ги предизвикват\".\r\n***", "date": "2017.08.24", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/08/24/2428804/stara-zagora-dva-pohoda-po-stapkite-na-trakite-shte-se-provedat-za-praznitsite-v-dolinata-na-trakiyskite-tsare-2017.html", "text": "Два похода – „Поход на мълчанието\" и „Залезът на траките“ ще бъдат проведени на 26 август в рамките на Празници в Долината на тракийските царе 2017, организирани от Община Казанлък. Това каза за Радио „Фокус\" директорът на Театър „Любомир Кабакчиев“ Димитър Кабаков. Той заяви, че и двата похода са до природния феномен Мегалита над Бузовград, като по време на походите участниците ще имат възможност да видят възстановката на тракийски ритуали изпълнени от актьори на Театър „Любомир Кабакчиев“. „Походите започват да добиват все повече популярност, защото няколко са сакралните тракийски места в България, но Мегалита е единственото, което е в близост до голям град и е лесно достъпно“, коментира Кабаков. За поредна година театърът ще прави възстановка на тракийски ритуали, които са базирани на текстове и описания на мистерии от древността. Използвани са податки, останали в българските народни обреди и обичаи, за които се предполага, че са от тракийско време.\r\nЕдиният от походите до Мегалита – „Поход на мълчанието\" е с начален час 10.30 часа на 26 август от центъра на село Бузовград. Историческа беседа за живота и обичаите на траките, за Мегалита и местата, по които ще преминат участниците в похода ще изнесе директорът на ИМ „Искра“ Момчил Маринов. По пътя до Мегалита на три места актьори от театъра и самодейци от читалището в Бузовград ще направят възстановки на тракийски ритуали, като основните от тях ще бъдат изнесени на голямата поляна преди Мегалита. Там организаторите предвиждат и почерпка с вино, народни хора, ще бъдат връчени и сертификати на участниците в Похода на мълчанието. За онези от участниците, които желаят, в рамките на 10 минути ще има възстановка на ритуала „Жертвоприношение на боговете“ на самия Мегалит. \r\nС помощта на Исторически музей „Искра“ участниците в похода ще имат възможност да продължат по маршрут до Червената църква, през крепостта Бузово кале до Тракийската гробница край Бузовград.\r\nТочно копие на митичната лира на Орфей, направено през 2009 година в рамките на европейски проект, се очаква да звучи на живо по време на Похода на мълчанието към тракийското светилище. \r\nЗа първа година програмата на Тракийските празници предвижда и вечерен поход „Залезът на траките“, който ще започне от 18.00 часа на 26 август от центъра на Бузовград. В него ще бъде направена възстановка на ритуали, свързани със слънцестоенето – пролетно, лятно, есенно, зимно.\r\nСлавяна ГАЙДАРОВА", "date": "2017.08.24", "title": "Стара Загора: Два похода по стъпките на траките ще се проведат за празниците в Долината на тракийските царе 2017"}
{"url": "http://www.focus-news.net/news/2017/08/24/2428805/ria-novosti-siriyskata-armiya-e-obkrazhila-teroristi-ot-islyamska-darzhava-v-severoiztochnata-chast-na-provintsiya-homs.html", "text": "Правителствената армия на Сирия и съюзните ѝ сили са обкръжили терористи от „Ислямска държава“ в северно от град Ас Сухна в североизточната част на провинция Хомс, предаде РИА Новости, позовавайки се на източник от ливанското шиитско движение „Хизбулла“.\r\n„Сирийската армия и съюзните ѝ сили са затворили пръстена, обкръжавайки терористите от „Ислямска държава“ на голяма територия с площ от около 2000 кв. км“, съобщи източникът. Според него пръстенът се е затворил, след като са били взети под контрол височините Аз Захик, Хирбет ат Тилаа и Уади Абу Киля. \r\nПо-рано сирийската армия разгром най-голямата твърдина на „Ислямска държава“ в провинция Хомс, освобождавайки Ас Сухна. Оцелелите терористи са принудени да бягат в пустинята на север в посока към град Деир ез Зор.  Виктор Турмаков", "date": "2017.08.24", "title": "РИА Новости: Сирийската армия е обкръжила терористи от „Ислямска държава“ в североизточната част на провинция Хомс"}
{"url": "http://www.focus-news.net/news/2017/08/24/2428806/emanyuel-makron-rumaniya-ima-palnoto-pravo-da-poiska-da-se-prisaedini-kam-shengen.html", "text": "Президентът на Франция Еманюел Макрон заяви по време на посещението си в Букурещ, че Румъния е напълно в правото си да поиска да се присъедини към Шенгенката зона, предаде Agerpres.\r\n„Нашето желание е Европа да върви напред. От няколко години имате пълното право да поискате да се присъедините към Шенгенската зона и аз знам колко е важно това за вас. Аз съм напълно отворен по тази тема“, заяви Макрон. Според него Европа не работи добре по отношение на Шенгенската зона. \r\n„Европа на Шенген не работи добре и разбира се не можем да се успокояваме. Моето желание е в близките месеци да засилим реформите по общите правила в зоната, да ги изясним, да имаме повече солидарност, по-добър граничен контрол, увеличено взаимоотношение по отношение на общите регулации по предаването на бежански статут и приемането на чужденци“, посочи френският президент.  Виктор Турмаков", "date": "2017.08.24", "title": "Еманюел Макрон: Румъния има пълното право да поиска да се присъедини към Шенген"}
{"url": "http://www.focus-news.net/news/2017/08/24/2428807/plovdiv-zhitelite-na-banya-otbelyazvat-15-godini-ot-obyavyavaneto-na-naselenoto-myasto-za-grad-s-tridnevni-tarzhestva.html", "text": "Жителите на град Баня отбелязват 15 години от обявяването на населеното място за град с тридневни тържества. Това каза за Радио „Фокус“ – Пловдив кметът на града Стамен Гешев. По думите му празниците започват от 19.00 часа днес с изложба „Да надникнем в бабината ракла“, която може да се види във фоайето на местното читалище. „На 25 август, от 10.00 часа, на площада пред читалището ще се проведе детски пленер „Слънцето в нашите сърца“ с художниците Аглика Петрова и Евгений Петров. Ще има и разучаване на народни танци чрез „Танцово училище за деца”. От 19.30 часа в голямата зала на читалището жителите и гостите на града ще могат да се забавляват с комедийната постановка „Застреляй идиотите”, с участието на Елен Колев, Русалина Майналовска, Ивайло Калоянчев и Веселин Цанев. От 21.30 до полунощ ще има Младежка дискотека“, обясни кметът Стамен Гешев. Той посочи, че кулминацията на честванията е на 26 август. „От 18.30 часа на площада пред читалището ще се състои тържествено откриване на празника и водосвет. От 19.00 часа започва музикалната празнична програма. Ще свирят, ще пеят и ще танцуват Духов оркестър – град Етрополе, Танцова формация „Ангелите на Чарли” – град Карлово, Женска певческа група „Каравеловски славеи” и Мъжка певческа група „Веселяци” – село Каравелово. На 26 август вечерта ще има фолклорно надиграване „Средногорска плетеница” с фолклорни клубове от градовете Баня, Харманли и Сливен, както и от селата Бегунци и Царацово. Ще свири също оркестър за народна музика „Млади тракийци” с ръководител Божидар Стрехин“, добави Гешев. По думите му тържествата по случай 15 години от обявяването на Баня за град ще завършат с празнични илюминации.\r\nСтамен Гешев посочи, че към празничната програма е добавено и събитие, което ще се състои на 3 септември на Централния минерален плаж в град Баня. Там от 10.00 до 15.00 часа ще се проведе състезание по триатлон за шести пореден път. Очакват се участници от почти цяла България.\r\nТони МИХАЙЛОВ", "date": "2017.08.24", "title": "Пловдив: Жителите на Баня отбелязват 15 години от обявяването на населеното място за град с тридневни тържества"}
{"url": "http://www.focus-news.net/news/2017/08/24/2428808/blagoevgrad-vtori-vertolet-mi-17-ot-sastava-na-voennovazdushnite-sili-shte-se-vklyuchi-v-potushavaneto-na-golemiya-gorski-pozhar-v-kresnenskoto-defile.html", "text": "Втори вертолет Ми-17 от състава на авиобаза Крумово ще се включи в потушаването на големия горски пожар в землището на село Мечкул, община Симитли, област Благоевград. Той е излетял в 18.22 часа от авиобаза Крумово и се е отправил към района на пожара.  Това съобщиха от пресцентъра на Министерство на отбраната. Екипажите на двата вертолета ще изпълняват задачи за овладяването на огнената стихия при стриктно спазване на мерките за безопасност.\"Фокус\" припомня, че около 2 000 дка гора е обхваната от пожара в Кресненското дефиле. В погасяването му се включиха 38 военнослужещи с 5 специализирани машини от състава на Сухопътните войски, както и над 10 противопожарни и аварийно-спасителни автомобила и тежка верижна машина за проправяне на просеки. По думите на инж. Дамян Дамянов, директор на Югозападно държавно предприятие, вятърът в района на пожара затруднява овладяването му, но е създадена необходимата организация и няма опасност за населението.", "date": "2017.08.24", "title": "Благоевград: Втори вертолет Ми-17 от състава на Военновъздушните сили ще се включи в потушаването на големия горски пожар в Кресненското дефиле"}
{"url": "http://www.focus-news.net/news/2017/08/24/2428809/ahram-rusiya-shte-prodade-na-egipet-15-boyni-helikoptera-do-kraya-na-2017-godina.html", "text": "Русия ще продаде на Египет 15 бойни хеликоптера Ка-52 „Алигатор“ до края на годината, предаде  Ahram.\r\n„Доставката е част от по-широко споразумение, според което Русия ще предаде на Кайро 46 „Алигатора“, заяви Андрей Богински, директор на компанията производител \"Руски хеликоптери\".  Той добави, че първите три хеликоптера са вече доставени.\r\n„През август ние планираме да предадем втората пратка от три хеликоптера Ка-52“, посочи Богински, добавяйки, че египетските специалисти в момента биват обучавани как да управляват летателните апарати.  Виктор Турмаков", "date": "2017.08.24", "title": "Ahram: Русия ще продаде на Египет 15 бойни хеликоптера до края на 2017 година"}
{"url": "http://www.focus-news.net/news/2017/08/24/2428810/kyustendil-v-edna-lenta-se-izvarshva-dvizhenieto-po-patya-rilski-manastir-mestnost-kirilova-polyana-ot-km-31350-do-km-31450-zaradi-propadane-na-chast-ot-platnoto.html", "text": "С повишено внимание трябва да се извършва преминаването по третокласен път–107 Рилски манастир - местност Кирилова поляна, от км 31+350 до км 31+450, заради пропадане на част от дясната пътна лента и банкета. Това съобщиха за Радио „Фокус“ – Кюстендил от Областно пътно управление – Кюстендил. Движението в района се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Ограничено е движението на товарни автомобили по пътя Смоличано – Пелатиково. Причината за временната организация на движението е пропадане на част от пътното тяло при км 10+650, км 11+720, км 12+830 и км 13+360. В една лента пък се извършва движението по пътя Бобов дол - Жедна, при км 14+900, заради активизирало се свлачище. \r\nЛора КАЛЧЕВА", "date": "2017.08.24", "title": "Кюстендил: В една лента се извършва движението по пътя Рилски манастир - местност Кирилова поляна, от км 31+350 до км 31+450, заради пропадане на част от платното"}
{"url": "http://www.focus-news.net/news/2017/08/24/2428811/tass-vladimir-putin-shte-se-sreshtne-na-28-avgust-v-viktor-orban-v-budapeshta.html", "text": "По покана на министър-председателя на Унгария Виктор Орбан руският президент Владимир Путин ще посети на 28 август Будапеща за участие на церемонията по откриването на 31-то световно първенство по джудо, предаде  ТАСС.\r\n„Планира се и провеждане на работна среща между Путин и Орбан“, съобщава пресслужбата на Кремъл. \r\nПо-рано президентът на унгарската джудо-асоциация Ласло Тот съобщи, че Путин е поканен на откриването на шампионата.  Виктор Турмаков", "date": "2017.08.24", "title": "ТАСС: Владимир Путин ще се срещне на 28 август в Виктор Орбан в Будапеща"}
{"url": "http://www.focus-news.net/news/2017/08/24/2428813/sofiya-vavezhda-se-vremenna-organizatsiya-na-dvizhenieto-za-remont-na-severno-patno-platno-na-bul-tsarigradsko-shose-v-rayona-na-tehno-park-sofiya.html", "text": "Въвежда се временна организация на движението за ремонт на северно пътно платно на бул. “Цариградско шосе“, в района на техно парк София. Това съобщиха от пресцентъра на Столична община.  \r\nОт 00.00 часа на 25 август 2017 г. до 24.00 часа на 27 август 2017 г. се забранява влизането на пътни превозни средства по двете пътни ленти от лявата страна на северното пътно платно на бул. „Цариградско шосе”, в участъка от пешеходната пасарелка до изхода от локалното пътно платно на булеварда в посока център. Движението ще се извършва в десните две пътни ленти на булеварда в същия участък. \r\nОт 00.00 часа на 28 август 2017 г. до 24.00 часа на 30 август 2017 г. се забранява влизането на пътни превозни средства по двете пътни ленти от дясната страна на северното пътно платно на бул. „Цариградско шосе”, в участъка от пешеходната пасарелка до изхода от локалното пътно платно на булеварда, в посока център. Движението ще се извършва в левите две пътни ленти на булеварда в същия участък.", "date": "2017.08.24", "title": "София: Въвежда се временна организация на движението за ремонт на северно пътно платно на бул. “Цариградско шосе“, в района на техно парк София"}
{"url": "http://www.focus-news.net/news/2017/08/24/2428814/total-croatia-news-kray-harvatskiya-grad-rieka-e-registrirano-zemetresenie-s-magnitud-28.html", "text": "Две земетресения са регистрирани край хърватския адриатически град Риека този следобед, предаде  Total Croatia News.\r\nПървото земетресение с магнитуд 2,8 по скалата на Рихтер е регистрирано в 14:47 местно време (15:47 българско).  Скоро след това в 16:15 часа местно време (17:15 българско) сеизмологичната служба на Хърватия регистрира друго земетресение край града с магнитуд 2,6 по скалата на Рихтер. \r\nНяма данни за жертви и разрушения.   Виктор Турмаков", "date": "2017.08.24", "title": "Total Croatia News: Край хърватския град Риека е регистрирано земетресение с магнитуд 2,8"}
{"url": "http://www.focus-news.net/news/2017/08/24/2428815/smolyan-rezhim-na-vodata-e-vaveden-v-selo-bukovo-zaradi-zasushavane.html", "text": "Режим на водата е въведен в маданското село Буково. Това съобщи за Радио „Фокус“ – Смолян от селото Катя Цветкова. Заради засушаването водата се пуска само сутрин за един час и се ползва само за битови нужди. Ако има по-голяма консумация водата не достига до къщите, които са в по-горни махали и се налага още по-драстичен режим, като се пуска водата през ден.\r\nДаниела БОЙКОВА", "date": "2017.08.24", "title": "Смолян: Режим на водата е въведен в село Буково заради засушаване"}
{"url": "http://www.focus-news.net/news/2017/08/24/2428816/afp-shestimata-dushi-izcheznali-sled-svlachishteto-v-shveytsariya-sa-otkriti-v-bezopasnost.html", "text": "Шестимата души, които бяха изчезнали след свлачището в Швейцарските Алпи са били открити в безопасност на територията на съседна Италия, предаде  AFP.\r\n„Шестимата души са открити в Италия“, съобщи представител на полицията от швейцарския кантон Граубунден. Все още има осем души, чието местонахождение остава незнайно след свлачището от сряда на връх Пиц Сенгало на границата с Италия.  Виктор Турмаков", "date": "2017.08.24", "title": "AFP: Шестимата души, изчезнали след свлачището в Швейцария, са открити в безопасност"}
{"url": "http://www.focus-news.net/news/2017/08/24/2428817/predstoyashti-sabitiya-v-stranata-za-25-avgust-agentsiya-fokus.html", "text": "***\r\nВ двореца „Евксиноград“ във Варна държавният глава Румен Радев и министър-председателят Бойко Борисов ще проведат разговори с президента на Френската република Еманюел Макрон.\r\n***\r\nОт 12.00 часа в Община Вълчедръм Омбудсманът Мая Манолова ще се срещне с протестиращи земеделци от Монтана.\r\n***\r\nОт  10.30 часа в зала „Сити“ на „Capital Fort” ще се проведе пресконференция по повод влизането в България на бранд номер едно в света срещу простуда и грип - ВИКС.  \r\n***\r\nОт 17.30 часа по повод навършването на 122 години организиран туризъм в България ще бъдат поднесени цветя пред морената пред Народния театър.\r\n***\r\nОт 20.30 часа на градския площад в курортния град ще се проведе осмото издание на Банско Опера Фест 2017. \r\n***\r\nОт 09.30 часа в зала „22-ри септември” на Община Благоевград ще се проведе редовно заседание на Общинския съвет.\r\n***\r\nОт 11.00 часа в сградата на Община Бургас ще се проведе пресконференция, на която председателят на Комисия за регулиране на съобщенията д-р Веселин Божков ще представи информация за резултатите от съвместните измервания с турските регулатори за оценка на електромагнитната обстановка и трансграничните прониквания по българското Черноморие, включително и в района на гр. Бургас. \r\n***\r\nОт 11.00 до 20.00 часа на площад „Тройката“ фермери от цялата страна ще представят екологично чистата си продукция на Фермерски пазар.\r\n***\r\nОт 19.30 часа на пл. Антон Новак“ на входа на Морската градина ще се състои последният концерт на представителния духов оркестър на Военноморските сили с диригенти Мирослав Трифонов и Георги Зайранов от серията под наслов „На брега на моето лято…”.\r\n***\r\nОт 21.00 часа кметът на Община Видин Огнян Ценков ще открие Традиционният Видински панаир.\r\n***\r\nОт  10.00 часа в Регионалната здравна инспекция ще се проведе пресконференция за резултатите от Националната програма за превенция и контрол на ХИВ и сексуално предавани инфекции и резултати от лятната АнтиСПИН кампания. \r\n***\r\nОт 10.00 часа в парк „Марно поле“ ще се проведе инициативата„Семейна курабийка“ – творчески ателиета за деца и родители на тема „Здравословно хранене“. Връчване на сертификати на стажанти от британски университети, работили един месец във Велико Търново . \r\n***\r\nОт. 19.00 часа в центъра на село Миндя ще се проведе  Откриване на „Миндя Рок Фест“.\r\n***\r\nОт 20.00 часа пл. „Майка България“ ще се проведе Концерт на Ансамбъла на Въоръжените сили .\r\n***\r\nОт 18.30 часа в Градски парк „Свети Георги“ ще бъде представен проектът „Стихове от и за парка“.\r\n***\r\nОт 21.00 часа в морската зона ще се състои концерт под мотото „Да подкрепим българската музика“.\r\n***\r\nOт 10.00 часа на площада пред читалището ще се проведе детски пленер „Слънцето в нашите сърца“, a oт 19:30 часа в голямата зала на културната институция  ще се играе комедийната постановка „Застреляй идиотите”. Проявите са част от тържествата по повод 15 години от обявяването на Баня за град.\r\n***\r\nОт 11.00 часа на площад „Централен“ в града ще бъде открита изложба на Регионалния исторически музей, посветена на 125 години от провеждането на Първото българско земеделско – промишлено изложение.\r\n***\r\nОт 19.30 часа на Римския стадион в града ще бъде поставено началото на второто издание на фестивала DroneUp Film Festival. \r\n***\r\nОт 14.30 часа 4-ти състав на Районен съд-Пловдив ще заседава по делото срещу Николай М. и Румен М., които са обвинение за нападение над служители на реда.\r\n***\r\nОт 20.30 часа в Летния театър ще се проведе „Детски Пирин Фолк“ – конкурс за изпълнителско изкуство.\r\n***\r\nЧленовете на Сдружение „Родопски хайдути“ се събират за традиционното тридневно Хайдушко сборище, което ще се проведе в района на най-стария параклис над село Бостина на 25, 26 и 27 август.\r\n***\r\nОт 10.00до 12.30 часа в Детския отдел на библиотека „Родина“ ще им лятна програма за деца.\r\n***\r\nОт 12.00 часа в Регионалния пресклиб на БТА ще се проведе пресконференция на НС \"Русофили\".\r\n***\r\nОт 12.30 часа в залата на Военния клуб ще се състои поклонението пред тленните останки на журналиста Тонка Петрова. \r\n***\r\nОт 11.00 часа на ул. „Плиска“ № 84 ще се състои официална церемония „първа копка” за откриване на строителна площадка по проект „Повишаване на енергийната ефективност на многофамилни жилищни сгради в гр. Нови пазар – II“, след което ще бъде дадена пресконференция.", "date": "2017.08.24", "title": "Предстоящи събития в страната за 25 август (Агенция „Фокус“)"}
{"url": "http://www.focus-news.net/news/2017/08/24/2428818/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-toploprovodni-otkloneniya-po-ul-veslets.html", "text": "Въвежда се временна организация на движението за реконструкция на топлопроводни отклонения по ул. „Веслец“. Това съобщиха от пресцентъра на Столична община. От 08.00 часа на 25 август 2017 г. до 24.00 часа на 15 септември 2017 г. се забранява влизането на пътни превозни средства по ул. „Веслец” между ул. „Св. св. Кирил и Методий” и ул. „Поп Богомил“.", "date": "2017.08.24", "title": "София: Въвежда се временна организация на движението за реконструкция на топлопроводни отклонения по ул. „Веслец“"}
{"url": "http://www.focus-news.net/news/2017/08/24/2428819/beata-shidlo-polsha-nyama-da-promeni-pozitsiite-si-po-evropeyskite-direktivi-za-izpratenite-rabotnitsi.html", "text": "Полският министър-председател Беата Шидло заяви, че няма да промени позицията си относно директивите на ЕС за „изпратените работници“, предаде  Reuters.\r\n„Няма да променим позициите си. Ще защитаваме позициите си докрай, защото това е позиция, която служи в интерес на полските работници“, заяви Шидло. \r\nВ момента темата за „изпратените работници“ е в основата на обиколката на френския президент Еманюел Макрон из Източна Европа.  Виктор Турмаков", "date": "2017.08.24", "title": "Беата Шидло: Полша няма да промени позициите си по европейските директиви за „изпратените“ работници"}
{"url": "http://www.focus-news.net/news/2017/08/24/2428820/mvr-okolo-3000-dka-veche-e-ploshtta-obhvanata-ot-pozhara-v-kresnenskoto-defile-na-tozi-etap-nyama-opasnost-za-horata-v-rayona.html", "text": "Екипи пожарникари от всички  служби  на територията на област Благоевград са мобилизирани в гасенето на пожара, възникнал в землището на с. Мечкул, община Симитли. На този етап няма опасност за хората в района. Това съобщиха от пресцентъра на МВР. Огнеборци от Благоевград, Симитли, Петрич, Сандански, Банско, Разлог, Гоце Делчев са се  включили в усилията за овладяване на огъня, засегнал около 3000 дка треви, ниви, ниска и горска растителност. В тяхна помощ са се присъединили и пожарникари от Кюстендил, два екипа с пожарни коли от София, служители на Югозападното горско стопанство, модулно армейско формирование, булдозер, както и два хеликоптера, които участват в гасенето.", "date": "2017.08.24", "title": "МВР: Около 3000 дка вече е площта, обхваната от пожара в Кресненското дефиле, на този етап няма опасност за хората в района"}
{"url": "http://www.focus-news.net/news/2017/08/24/2428821/anadolu-agency-mevlyut-chavushoglu-i-reks-tilarsan-sa-obsadili-situatsiyata-v-siriya-irak-i-afganistan.html", "text": "Турският външен министър Мевлют Чавушоглу е обсъдил по време на телефонен разговор развитието на ситуацията в Сирия, Ирак и Афганистан с държавния секретар на САЩ Рекс Тилърсън, предаде  Anadolu Agency.\r\nСпоред турски дипломатически източник, говорещ при условие на анонимност, телефонният разговор се е случил по време на посещението на Чавушоглу в Ирак. Междувременно министърът на отбраната на САЩ Джеймс Матис днес е на посещение в Турция.  Виктор Турмаков", "date": "2017.08.24", "title": "Anadolu Agency: Мевлют Чавушоглу и Рекс Тилърсън са обсъдили ситуацията в Сирия, Ирак и Афганистан"}
{"url": "http://www.focus-news.net/news/2017/08/24/2428823/stara-zagora-obshtinata-shte-poeme-dalg-do-656-mln-lv-za-finansirane-na-remonti-na-ulitsi-mezhdublokovi-prostranstva-i-rekonstruktsiyata-na-dve-uchilishta.html", "text": "Общината ще поеме дълг до 6.56 млн. лв. за финансиране на ремонти на улици, тротоари, междублокови пространства и реконструкцията на две училища. Това съобщиха от пресцентъра на Община Стара Загора. Над 9 млн. лв. от бюджетните средства на Община Стара Загора са блокирани, в резултат на загубени съдебни дела и изпълнителни производства, което поражда затруднение в обслужването на текущите ангажименти по договори с доставчици. В Бюджет 2017 подробно са разписани ангажиментите към гражданите, общинската програма, както и проектите, които общината изпълнява. „За да успеем да изпълним нашите ангажименти, както и да реализираме тези проекти, се налага да поемем такъв дълг, който ще бъде възстановен веднага след приключване на делата, които водим с изпълнителя на проекта за подобряване на инфраструктурата в кв. „Железник“. Блокирани са ни в пъти повече средства, отколкото реално дължим, заради спора по една цесия“, заяви в началото на проведеното днес обществено обсъждане кметът Живко Тодоров. „Не можем да се откажем от тези дела в момента, защото в тях става дума къде да бъдат платени средствата които Общината дължи. Защото самият изпълнител тогава е посочил, че е извършил цесия, но ние считаме че сме уведомени за нея след срока за плащане. А самият изпълнител е имал задължения към НАП и КТБ. тук влизаме в спор и е важно този казус да бъде приключен законосъобразно“, добави той.\r\nОбщина Стара Загора ще поеме дългосрочен дълг за ликвидиране на последствията от форсмажорни обстоятелства в размер на 6 000 000 лева. По време на общественото обсъждане главният финансист Цанка Ганева представи подробности за параметрите на дълга и предназначението на средствата. Тя съобщи, че за ремонти на тротоари, асфалтиране на улици и благоустрояване на междублокови пространства Общината дължи приблизително 2.5 млн. лв., а за още 3.5 млн. лв. са възложени на изпълнители и ще бъдат завършени до края на 2017 г.\r\nПредвидени са както ремонти на уличната мрежа в града – кръгово кръстовище под стадион „Берое“, на бул. \"Руски\", бул. “М. М.Кусев“, ул. „Ал. Батенберг“, ул. \"Стефан Караджа\", ул. \"Граф Игнатиев\", ул. „А. Кънчев“, ул. „Капитан Петко Войвода“, ул. “Н. Икономов“, ул. „Западна“, така и на междублокови пространства, паркинги и тротоари – на ул. “Св. Княз Борис“, ул. “Д. Подвързачов“, улици в кв. „Зора“, кв. „Железник“ и селата Змеево, Калитиново, Богомилово, Борилово, Сладък кладенец, Дълбоки, Бр. Кунчеви, Руманя и др. \r\nДългът ще бъде погасяван със собствени бюджетни средства в срок до 60 месеца, но не по-късно от 31 май 2023 г., с възможност за предсрочно погасяване, стана ясно по време на обсъждането.\r\nОбщина Стара Загора ще реализира и два проекта, финансирани по Оперативна програма „Региони в растеж 2014-2020“, за реконструкция, модернизация и въвеждане на мерки за енергийна ефективност за сградите на ПГ по ветеринарна медицина „Иван П. Павлов“ и Търговска гимназия „Княз Симеон Търновски“, на обща стойност близо 2.8 млн. лв. В двете училища учат около 1 300 ученици, работят над 100 преподаватели и над 50 души непедагогически персонал. Ще бъде обновена материалната база, осигурена възможност за целодневна организация на учебния процес и осигурени помещения за извънкласни занимания. Това ще увеличи броя на учениците с достъп до качествени образователни услуги и делът на модернизираните образователни институции в Стара Загора.                                                \r\nЗа мостово финансиране на изпълнението на проектите общината ще поеме дълг в размер до 560 000 лв. Крайният срок за издължаване е не по-късно от 31 декември 2018 г., с възможност за предсрочно погасяване.\r\nДиректорът на ТГ „Княз Симеон Търновски“ Снежана Танева припомни, че благодарение на усилията на кмета Живко Тодоров и проведените успешни преговори със собствениците на част от сградата, Общината успя да я откупи от тях, благодарение на което, е възможно изпълнението на този проект за обновление на първото професионално училище в региона. \r\nПредседателят на Обществения съвет към гимназията Златко Генчев отбеляза, че в него трябва да се предвиди изпълнение на климатична инсталация и комуникации, както и ново обзавеждане. Кметът Живко Тодоров обясни, че ще бъдат предприети стъпки за полагане на съответните кабели при ремонта, а за останалото ще бъдат заложени средства в бюджета за следващата година.\r\n„Очакваме да успеем да си върнем блокираните средства след разплитане на сложния юридически възел. Освен тези 4.8 млн. лв., които на практика са загубени по самото дело, останалите, до блокираните общо близо 10 млн. лв., ще бъдат възстановени в бюджета на Общината“, заяви по повод въпрос на гражданин за хода на делото кметът Живко Тодоров.", "date": "2017.08.24", "title": "Стара Загора: Общината ще поеме дълг до 6.56 млн. лв. за финансиране на ремонти на улици, междублокови пространства и реконструкцията на две училища"}
{"url": "http://www.focus-news.net/news/2017/08/24/2428824/sofiya-vavezhda-se-organizatsiya-na-dvizhenieto-za-remont-na-bul-shipchenski-prohod-ot-ul-ivan-dimitrov-kuklata-do-bul-asen-yordanov.html", "text": "Въвежда се организация на движението за ремонт на бул. „Шипченски проход”, от ул. „Иван Димитров-Куклата” до бул. „Асен Йорданов”. Това съобщиха от пресцентъра на Столична община. От 08.00 часа на 25 август 2017 г. до 24.00 часа на 5 септември 2017 г. се забранява влизането на пътни превозни средства по южното пътно платно на бул. „Шипченски проход”, между ул. „Иван Димитров-Куклата” и бул. „Асен Йорданов”. Движението ще се извършва двупосочно по северното пътно платно на бул. „Шипченски проход” в посочения участък. \r\nЗа същия период от време трамваите от линия №20 в участъка на ремонта ще преминават двупосочно през маневрено трамвайно ухо „Гео Милев”. \r\nВ посока център трамваите от линия №20 ще спират на разкритата трамвайна спирка с код 0596 „Гео Милев”;", "date": "2017.08.24", "title": "София: Въвежда се организация на движението за ремонт на бул. „Шипченски проход”, от ул. „Иван Димитров-Куклата” до бул. „Асен Йорданов”"}
{"url": "http://www.focus-news.net/news/2017/08/24/2428825/hvghu-balgarski-kamion-e-padnal-v-reka-tisa-vazmozhno-e-shofyorat-da-e-imal-meningit.html", "text": "Във вторник камион с български регистрация и шофьор е паднал във водите на река Тиса край унгарския град Марошлеле, предаде  HVG.hu.\r\nПо данни на полицията в комитата Чонград българският шофьор е бил доставен в болницата в състояние на шок. Според данните на местни медии от четвъртък, след като е бил хоспитализиран, лекарите са го диагностирали с менингит и той е постъпил на лечение в интензивното отделение. \r\nПолицията е завела дело по случай на злополука. Веднага щом състоянието позволи, шофьорът ще бъде разпитан , за да се разбере дали злополуката се дължи на невниманието му или на неговото заболяване. Виктор Турмаков", "date": "2017.08.24", "title": "HVG.hu: Български камион е паднал в река Тиса, възможно е шофьорът да е имал менингит"}
{"url": "http://www.focus-news.net/news/2017/08/24/2428826/ministar-nikolina-angelkova-v-zakona-za-ustroystvo-na-teritoriyata-tryabva-da-se-reglamentirat-po-lesni-pravila-za-izgrazhdane-na-kampingi.html", "text": "В Закона за устройство на територията трябва да се регламентират по-лесни правила и режим за изграждане на къмпинги на наша територия. Това каза в интервю за Радио \"Фокус\" министърът на туризма Николина Ангелкова. Тя добави, че е необходимо да се създадат необходимите условия, защото в момента за изграждането на къмпинг има същите условия, както и за хотел. Министър Ангелкова уточни, че работна група от заинтересовани страни вече обсъжда тези проблеми. „Трябва да има минимум ток, вода, тоалетни, които да се обособят съответно съобразно устройствени планове на общините, територии, зони, на които може да се къмпингува. По този начин, когато са създадени всички тези условия, всички, които искат да къмпингуват, ще могат да го направят и ще трябва да се спазват редът и правилата, които предстои да бъдат заложени“, уточни Николина Ангелкова. \r\nМинистърът каза още, че много важна тема е определянето на статута на Националните курорти, които са имиджът на българския туризъм, защото е много важно, когато туристите избират дестинация, да знаят къде и каква услуга се предлага, а също и какъв туризъм могат да очакват. „С промените в Закона за туризма, които да регламентират какво може да се извършва на територията на националните курорти, има шанс още повече да се привлече вниманието към тях\", каза още министър Ангелкова и добави, че по този начин ще могат да бъдат оправдани очакванията на различни групи туристи.", "date": "2017.08.24", "title": "Министър Николина Ангелкова: В Закона за устройство на територията трябва да се регламентират по-лесни правила за изграждане на къмпинги"}
{"url": "http://www.focus-news.net/news/2017/08/24/2428827/afp-upravlyavashtata-partiya-v-angola-e-spechelila-prezidentskite-izbori.html", "text": "Управляващата в Ангола партия МПЛА (Народно движение за освобождението на Ангола) е спечелила изборите в Ангола. Партийният кандидат Жоао Лоуренсо ще наследи настоящия президент Хосе Едуардо Дос Сантос, управлявал страната 38 години, предаде  AFP. \r\nПредставител на ЦИК на страната съобщи, че МПЛА е спечелила 64% от гласовете. Виктор Турмаков", "date": "2017.08.24", "title": "AFP: Управляващата партия в Ангола е спечелила президентските избори"}
{"url": "http://www.focus-news.net/news/2017/08/24/2428828/pazardzhik-dobar-turisticheski-sezon-se-otchita-v-kurorta-yundola-prez-letnite-mesetsi.html", "text": "Добър туристически сезон се отчита в курорта Юндола край Велинград през летните месеци. Това каза за Радио „Фокус“ – Пазарджик Мехмед Местан, кмет на село Юндола. По думите му почти половината от капацитета на вилите и хотелите в курорта е бил запълнен през лятото. Повече туристи е имало през почивните дни. „Повечето от посетителите на курорта предпочитат да резервират места за почивните дни, като използват времето и да разгледат близките до Юндола забележителности – местностите Валявиците, Рогачица и Филибишка поляна. Някои се изкачват до върха на Милеви скали и а други отскачат за няколко часа до местността Белмекен, която е на около 20 км от Юндола“, уточни Местан. Голям наплив на туристи е имало и по време на събора в курорта, които се проведе миналата неделя.\r\nАлбена ЖИЛЕКОВА", "date": "2017.08.24", "title": "Пазарджик: Добър туристически сезон се отчита в курорта Юндола през летните месеци"}
{"url": "http://www.focus-news.net/news/2017/08/24/2428829/inzh-damyan-damyanov-vazmozhno-e-da-se-nalozhi-evakuatsiya-na-naselenieto-v-selo-obshtava-zaradi-pozhara-v-rayona.html", "text": "Обстановката при пожара в Кресненското дефиле е страшна. Това каза за Радио „Фокус“ – Пирин инж. Дамян Дамянов, директор на Югозападно държавно предприятие. По думите му фронтът на огнената стихия се разраства и вече е много близо до село Ощава, поради което най-вероятно ще започне евакуация на местното население. „Вятърът е много силен и въпреки, че работят над 15 автомобила на пожарната и над 10 от нашите високопроходими автомобила огънят не може да бъде овладян. На терен са над 100 човека пожарникари и доброволци, но нещата са много тежки. Пожарът е на много голям фронт, а силният вятър го вдига върхов и не може да се влезе да се ограничава директно, затова го чакаме на пътищата, за да може да предодвратим човешки жертви“, обясни още инж. Дамянов. Той добави, че към момента няма опасност за населението, тъй като са взети всички превантивни мерки. \r\nВ гасенето на пожара вече трети час участват два вертолета от състава на авиобаза Крумово. „Пожарът гори на много фронтове и във всички посоки, което допълнително усложнява нашата работа“, посочи инж. Дамянов. Той подчерта, че докато е светло ще продължат дейностите по овладяването на пожара, а след това ще се мисли какви действия да бъдат предприети за през нощта. „Фокус“ припомня, че около 3 000 дка вече е площта, обхваната от пожара в Кресненското дефиле. В погасяването му се включиха 38 военнослужещи с 5 специализирани машини от състава на Сухопътните войски, както и над 10 противопожарни и аварийно-спасителни автомобила и тежка верижна машина за проправяне на просеки. Огнеборци от Благоевград, Симитли, Петрич, Сандански, Банско, Разлог, Гоце Делчев също са се включили в усилията за овладяване на огъня. В тяхна помощ са се присъединили и пожарникари от Кюстендил, два екипа с пожарни коли от София, служители на Югозападното горско стопанство, модулно армейско формирование, булдозер, както и два хеликоптера, които участват в гасенето. \r\nЛивия НИНОВА", "date": "2017.08.24", "title": "Инж. Дамян Дамянов: Възможно е да се наложи евакуация на населението в село Общава заради пожара в района"}
{"url": "http://www.focus-news.net/news/2017/08/24/2428830/stara-zagora-12-ite-praznitsi-v-dolinata-na-trakiyskite-tsare-shte-badat-ofitsialno-otkriti-v-kazanlak-na-25-avgust.html", "text": "Дванадесетите Празници в Долината на тракийските царе ще бъдат официално открити в Казанлък на 25 август, от 20.00 часа, до Тракийската гробница в парк „Тюлбето\". Това каза за Радио „Фокус“ Сребра Касева, началник на кабинета на кмета. Тя заяви, че по време на откриването ще бъде връчена за 11 път наградата „Проф. Александър Фол“ за принос в изследванията на тракийската култура. Възстановка на тракийски ритуали ще представят актьорите от Театър „Любомир Кабакчиев“ – Казанлък и представители на Свищовски италийски легион. Вечерта ще продължи с концерт на Теодосий Спасов – квинтет. \r\nСъбитията в първия ден на празниците ще започнат още сутринта на 25 август, когато в парк „Тюлбето“ организаторите предвиждат сеанси конна езда под надслов „Усетете тракийския дух на предците ни“, от 10.00 до 20.00 часа. В 17.00 часа в Лапидариума на ИМ „Искра“ ще се проведат открит урок „Светът на траките\" и Национален конкурс за детска рисунка „Траките“. В 18.00 часа в ИМ „Искра“ ще бъде открита изложбата - тракийска колекция на Национален археологически институт с музей при БАН - „ Среброто на траките“. В 18.30 часа до Тракийската гробница ще бъде открито тридневното изложение на български сортове вина „Виното на траките“.\r\nПревърналата се в традиция за Тракийските дни анимация за деца „Назад към корените на траките“ ще се проведе на 26 август, от 10.00 часа, в Библиотека „Искра“. \r\nВ съботния ден ще се проведат още национално надиграване „Заигра се хоро голямо“, бодиарт „Тракийски мотиви от Долината на розите“ с участието на ученици от Националното училище по пластични изкуства и дизайн „Акад. Дечко Узунов“, джаз кафе – лектория по повод 100 години от рождението на първата дама на джаза Елла Фитцджералд и концерт с нейни песни „Колко високо е луната“ и концерт на американския китарист Рон Джаксън и група „Блустрийм“.\r\nНа 27 август в Алиоловата къща Георги Изворски ще изнесе беседа „Българският дух – корени и крила“. От 11.00 часа на парк „Тюлбето\" ще се проведе анимация за деца „В Долината на траките“, а в Литературно–художествен музей „Чудомир“ - музикални моменти в Долината на траките – неделно матине с участието на Румелия и Стефан Христови.\r\nПрограмата на Тракийските празници е наситена с множество концерти и изложби, като акцент в проявите е 13-тият Международен конгрес по тракология „Древна Тракия: мит и реалност“, който ще се проведе в дните от 3 до 6 септември.\r\nСлавяна ГАЙДАРОВА", "date": "2017.08.24", "title": "Стара Загора: 12-ите Празници в Долината на тракийските царе ще бъдат официално открити в Казанлък на 25 август"}
{"url": "http://www.focus-news.net/news/2017/08/24/2428831/chez-razpredelenie-izklyuchi-elektroprovod-koyto-osiguryava-elektrozahranvaneto-na-nyakolko-sela-v-rayona-na-pozhara-v-kresnenskoto-defile.html", "text": "Във връзка с възникнал пожар в района на Кресненското дефиле, по искане на Пожарна безопасност и защита на населението, ЧЕЗ Разпределение България изключи електропровод, осигуряващ електрозахранването на селата Сенокос, Мечкул и Ракитна в община Симитли, както и селата Стара Кресна и Ощава в община Кресна. Това съобщиха от пресцентъра на ЧЕЗ Разпределение България. Прекъсването на електрозахранването се налага за осигуряване на безопасната работа на екипите на Пожарната. След потушаване на пожара електрозахранването ще бъде възстановено.", "date": "2017.08.24", "title": "ЧЕЗ Разпределение изключи електропровод, който осигурява електрозахранването на няколко села в района на пожара в Кресненското дефиле"}
{"url": "http://www.focus-news.net/news/2017/08/24/2428832/the-washington-times-kmetat-na-venetsiya-zayavi-che-ako-nyakoy-izvika-allah-akbar-na-ploshtad-san-marko-to-toy-tryabva-da-bade-zastrelyan-na-myasto.html", "text": "Кметът на Венеция  Луиджи Брунаро заяви по време на пресконференция, че всеки, който извика „Аллах Акбар“ на централния площад на града „Сан Марко“, трябва да бъде застрелян на място, пише  The Washington Times.\r\nНезависимият Луиджи Брунаро заяви това по време на коментар относно скорошното нападение в Барселона.\r\n„За разлика от Барселона, където нямаше защита, ние сме нащрек“, заяви Брунаро. „Ако някой почне да бяга по площад „Сан Марко“, крещейки „Аллах Акбар“, ние ще го застреляме.  Преди година смятах, че трябва да направи четири крачки, сега ще са три. Ще го кажа на венециански диалект: „Ге Старемо“ (Ще го застрелям“), добави той. \r\n„Във Венеция вече арестувахме четирима терористи, които искаха да взривят моста „Риалто“, казвайки, че го правят за Аллах. Ще ги изпратим право при Аллах, без да успеят да причинят щети“, добави той.  Виктор Турмаков", "date": "2017.08.24", "title": "The Washington Times: Кметът на Венеция заяви, че ако някой извика „Аллах Акбар“ на площад „Сан Марко“, то той трябва да бъде застрелян на място"}
{"url": "http://www.focus-news.net/news/2017/08/24/2428834/veliko-tarnovo-ustoychivost-na-pazara-na-truda-i-razkrivane-na-novi-predpriyatiya-otchitat-ekspertite-v-oblastta-v-poslednite-nyakolko-mesetsa.html", "text": "Устойчивост на пазара на труда и разкриване на нови предприятия отчитат експертите във Великотърновска област в последните няколко месеца. Това сочат данни, изготвени от Дирекция „Бюро по труда“ в старата столица, съобщи за Радио „Фокус“ – Велико Търново ръководителят Обрешко Нечев. Той коментира, че раздвижване на трудовия пазар има и в трите общини, за които отговаря Дирекцията – Велико Търново, Елена и Златарица. Нечев добави, че не става въпрос единствено за сезонна заетост, въпреки че има и такива свободни позиции. „Има съживяване на икономиката. Разкриват се цели предприятия, където се търсят първо специалисти, а после и изпълнители. Равнището на безработица е много ниско, особено ако го сравним с предходни години“, каза още Обрешко Нечев. Той уточни, че това до някъде може да се отрази негативно на работодателите, защото ги поставя в невъзможност да избират от различни кадри. „Сега те трябва да се състезават за всеки работник и специалист“, каза директорът на Великотърновското бюро по труда. По думите му едното от решенията на проблема с тези, които все още не са намерили работа, е те да търсят начини за преквалификация. Друга възможност е вътрешната миграция, която се насърчава от Дирекцията. „Както хора от нашия регион заминават, така и много идват тук, за да търсят работа и да се устроят. Община Велико Търново е балансирана – колкото са напуснали, толкова са дошли, дори новодошлите работници са малко повече“, посочи още експертът.\r\nЛуиза ТРАНЧЕВА", "date": "2017.08.24", "title": "Велико Търново: Устойчивост на пазара на труда и разкриване на нови предприятия отчитат експертите в областта в последните няколко месеца"}
{"url": "http://www.focus-news.net/news/2017/08/24/2428835/nimh-utre-shte-bade-slanchevo-dnevnite-temperaturi-oshte-shte-se-povishat-i-maksimalnite-shte-sa-mezhdu-27-i-32.html", "text": "През нощта ще бъде ясно и почти тихо. Утре отново ще бъде слънчево, сутринта в повечето райони хладно. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ) при Българската академия на науките (БАН). В Югоизточна България ще духа слаб до умерен вятър от изток-североизток. Дневните температури още малко ще се повишат и максималните ще са между 27° и 32°, в София около 27°. Атмосферното налягане ще бъде по-високо от средното за месеца. През деня ще се задържи почти без промяна.  \r\nНад Черноморието ще бъде слънчево. Ще духа бриз. Максималните температури ще са 26-27°. Температурата на морската вода е 24° - 25°. Вълнението на морето ще е около 2 бала.    \r\nСлънчево ще бъде и над планините. Ще духа слаб, само по най-високите върхове на Рила и Пирин умерен север-североизточен вятър. Максималната температура на височина 1200 метра ще бъде около 22°, на 2000 метра – около 15°.  \r\nПрез почивните дни и в началото на новата седмица времето в страната ще се задържи слънчево. В началото сутрин ще е все още хладно, но дневните температури ще продължат да се повишават – в неделя и понеделник ще надхвърлят 30°, достигайки на места до 35°. През почивните дни ще се появи източен вятър, в източните райони временно ще се усилва до умерен и по Черноморието дневните температури ще остават до 26°-28°.", "date": "2017.08.24", "title": "НИМХ: Утре ще бъде слънчево, дневните температури още ще се повишат и максималните ще са между 27° и 32°"}
{"url": "http://www.focus-news.net/news/2017/08/24/2428836/radmila-ivanova-bchk-kyustendil-vsyako-dete-tryabva-da-e-zapoznato-s-temite-za-okazvane-na-dolekarska-pomosht-preventsiya-na-nasilieto-higiena-i-zdravosloven-nachin-na-zhivot.html", "text": "Няколко обучителни курса са включени в програмата на палатковия лагер за деца в неравностойно положение, който се провежда в Симитли от 18 до 25 август. Това каза в интервю за предаването „Симитли – минало, настояще и бъдеще“ по Радио „Фокус“ – Пирин Радмила Иванова, експерт към Български червен кръст – Кюстендил. До момента децата са преминали обучение по оказване на долекарска помощ, превенция на насилието, хигиена и здравословен начин на живот. „Подрастващите имат нужда малко повече да им се акцентира върху тези неща. В лагера участие взеха деца, които са от 1 до 7 клас, така че са точно в тази възраст, в която все още се изграждат като личности и придобиват своите навици. Според нас е хубаво да им се обърне внимание точно по тези теми. В началото на седмицата съвместно с военните проведохме курс по ориентиране, в рамките на който децата имаха възможността да научат как се работи с компас и карта. Тези неща са много важни и ще бъдат полезни на децата, ако им се наложи да оцеляват в планината“, каза още Иванова. По думите ѝ всичките неща, включени в програмата, имат основната мисия да променят по някакъв начин начина на живот на тези деца и евентуално да повлияят върху неговото подобряване. „В рамките на програмата наш инструктор по водно спасяване учи децата да плуват. Това се случва на басейна на спортен комплекс „Симитли“. За нас е важно децата да знаят как да реагират при плувни инциденти, как да се предпазват от такива и какво поведение да спазват във водата“, посочи Иванова. За целите на лагера Община Симитли напълно безвъзмездно е предоставила за ползване както басейна, така и всички други спортни съоръжения и бази, които са необходими за ползотворното протичане на инициативата.\r\nЛивия НИНОВА", "date": "2017.08.24", "title": "Радмила Иванова, БЧК – Кюстендил: Всяко дете трябва да е запознато с темите за оказване на долекарска помощ, превенция на насилието, хигиена и здравословен начин на живот"}
{"url": "http://www.focus-news.net/news/2017/08/24/2428837/tass-savetat-za-sigurnost-na-oon-ostavi-bez-izmeneniya-rezhima-na-sanktsiite-sreshtu-talibanite.html", "text": "Съветът за сигурност на ООН остави без изменения режима на санкции, действащи срещу Талибаните.  В рамките на обзора на мерките, предвидени според резолюция 2255, е направен извод, че те остават актуални, предаде  ТАСС.\r\n„Никакви допълнителни корекции на мерките, предвидени с тази резолюция, не са необходими на този етап“, пише в разпространено заявление на Съвета за сигурност. От там подчертаха, че „ще продължи да се оценя ситуацията за осъществяването на мерките, показани в резолюция 2255 и при необходимост ще се въвеждат поправки за съдействие на мира и стабилността в Афганистан“. Виктор Турмаков", "date": "2017.08.24", "title": "ТАСС: Съветът за сигурност на ООН остави без изменения режима на санкциите срещу Талибаните"}
{"url": "http://www.focus-news.net/news/2017/08/24/2428838/stamen-geshev-kmet-na-grad-banya-okolo-20-000-dushi-godishno-poseshtavat-grada-zaradi-lechebnite-mineralni-izvori.html", "text": "Около 20 000 души посещават град Баня в рамките на година заради лечебните минерални извори. Това каза за Радио „Фокус“ – Пловдив кметът на град Баня Стамен Гешев. По думите му на територията на града има санаториуми, които работят целогодишно. „Летният сезон е най-силен при нас заради басейните, но се отчитат многобройни посещения и през останалата част на годината. Хората, които идват при нас, са изключително доволни. Коментарите им са, че ако не посетят град Баня поне веднъж годишно, не се чувстват физически добре. Лечебната вода им помага много. В град Баня акцентираме на водата, имаме я в изобилие, но курортът не е достатъчно разработен. Целта е туристопотокът да се увеличи още“, коментира Стамен Гешев. Той посочи, че интерес в туристите предизвиква и така наречената „Царска къща“, която е отворена за посетители от 2016 година. „Царският дом е построен през 1929 година от цар Борис III, който избира мястото заради лечебните свойства на минералната вода. Днес дворецът е отдаден от Симеон Сакскобургготски за стопанисване на местен бизнесмен, който е започнал да я облагородява и впоследствие я отваря за посетители. Сега работи всеки ден“, каза Гешев.\r\nТони МИХАЙЛОВ", "date": "2017.08.24", "title": "Стамен Гешев, кмет на град Баня: Около 20 000 души годишно посещават града заради лечебните минерални извори"}
{"url": "http://www.focus-news.net/news/2017/08/24/2428839/rumyana-glavcheva-ekspert-seizmolog-prichini-i-posledstviya-ot-umerenoto-zemetresenie-stanalo-v-sryada-v-severoiztochen-irak.html", "text": "Сеизмичността в Ирак се развива в Алпо-Хималайския пояс, един от трите глобални сеизмогенни пояси. В северните и североизточните части на страната тя се характеризира с умерени до силни земетресения. Там сеизмичните събития са продукт на деформации, дължащи се на колизията между Арабската плоча, от една страна, и Иранската и Турската плочи, от друга; Ирак се намира на североизточния ръб на Арабската плоча. Арабската плоча се придвижва към север-североизток със средна скорост от около 25 мм/год, като извършва и бавно ротационно движение обратно на часовата стрелка, това бе обявено от Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)\r\nВ сряда в 16:42 местно време, което съвпада с времето у нас, в обширната област Докан се случи умерено земетресение с магнитуд 5.1 според оценките в Европейския център и Американската геоложка служба. Тази област се намира в Североизточен Ирак и представлява депресия. През нея е текла Долна Заб – река, заприщена от язовирна стена през годините 1954-1959. Така в близост до границата с Ислямска република Иран е изградено хидротехническо съоръжение. Източникът на вчерашното земетресение е локализиран под/близо до езерото Докан, което днес е най-голямото езеро в Иракски Кюрдистан. Преди запълването на резервоара Докан, районът е бил подложен на археологически проучвания. В равнината Раня, където всъщност е епицентърът, са документирани около 40 археологически обекта с доказателства за населяване на района от шесто хилядолетие пр.н.е. до наши дни.\r\nПараметрите на земетресението – магнитуд 5.1 и дълбочина на източника около 10 км – предполагат сериозни последствия сред по-стари сгради, особено небрежно изградени с подръчни материали. Още повече, че селищата в епицентралната област имат малък опит в срещи с умерени или силни земетресения. Във връзка с това, къщите на местното население имат ниска съпротивляемост на сеизмични въздействия. Чрез Twitter са разпространени снимки за последствия от новото земетресение, показващи сгради и автомобили, засегнати от паднали парчета мазилка, тухли, керемиди (по информация от Rudaw). Фотографиите са от града Рания (230 хил. ж.), разположен на север от водохранилището Докан, недалеч от епицентъра. Очевидец от градчето съобщава и за 30 ранени – официалният брой на ранените половин час преди полунощ е 17. Подобна е силата на въздействие и в град Калдзе (140 хил.ж.) на двадесетина километра от епицентъра (по сведение, изпратено до Европейския център). И в двете споменати селища е изпитано въздействие с интензивност от VI и на места по-висока степен. Земетресението е усетено в Ербил (80 км западно от епицентъра), Мосул (165 км западно), Багдад (300 км южно) и други. В Иран информация за усещане има от Табриз (250 км северно от епицентъра). След земетресението с магнитуд 5.1 са регистрирани три вторични труса от същото огнище. Последният от тях е станал  малко преди 2 часá тази нощ. Той е с магнитуд 3.6 и е усетен от жители в ограничен район. От него има допълнително настъпили слаби повреди. В района на разглежданата активност, в миналото също са известни умерено-силни земетресения. Сред тях най-близко по време е земетресение с магнитуд 5.8, станало в края на 1980 година на тридесетина километра югозападно от мястото на новопроявилата се сеизмична активност.\r\nРезервоарът, в чийто район се проявява земетръсна активност понастоящем, е с повърхност около 7 пъти по-голяма от площта на язовир Искър у нас. За последния се знае [Григорова-Михайлов-Дачев], че промени във водосъдържанието му влияят върху сеизмичността околовръст. По аналгия може да се предположи, че промяна в режима на резервоар Докан би могла да ускорява поява на трусове.", "date": "2017.08.24", "title": "Румяна Главчева, експерт-сеизмолог: Причини и последствия от умереното земетресение, станало в сряда в Североизточен Ирак"}
{"url": "http://www.focus-news.net/news/2017/08/24/2428840/nikolay-georgiev-kmet-na-kresna-zapochnahme-evakuatsiya-na-naselenieto-v-selo-oshtava-zaradi-pozhara-v-rayona.html", "text": "Започнахме евакуация на населението в село Ощава, заради пожара в Кресненското дефиле. Това каза за Радио „Фокус“ – Пирин Николай Георгиев, кмет на Община Кресна. Той обясни, че до предприемането на това действие се е стигнало с цел да се опази живота и здравето на хората.  Към момента дейностите по овладяване на огнената стихия продължават, но ситуацията е доста ослужнена, тъй като фронтът на пожара е много голям. „Фокус“ припомня, че около 3 000 дка вече е площта, обхваната от пожара в Кресненското дефиле. В погасяването му се включиха 38 военнослужещи с 5 специализирани машини от състава на Сухопътните войски, както и над 10 противопожарни и аварийно-спасителни автомобила и тежка верижна машина за проправяне на просеки. Огнеборци от Благоевград, Симитли, Петрич, Сандански, Банско, Разлог, Гоце Делчев също са се включили в усилията за овладяване на огъня. В тяхна помощ са се присъединили и пожарникари от Кюстендил, два екипа с пожарни коли от София, служители на Югозападното горско стопанство, модулно армейско формирование, булдозер, както и два хеликоптера, които участват в гасенето. По думите на инж. Дамян Дамянов, директор на Югозападно държавно предприятие, вятърът е много силен и въпреки, че работят над 15 автомобила на пожарната и над 10 високопроходими автомобила огънят не може да бъде овладян.\r\nЛивия НИНОВА", "date": "2017.08.24", "title": "Николай Георгиев, кмет на Кресна: Започнахме евакуация на населението в село Ощава заради пожара в района"}
{"url": "http://www.focus-news.net/news/2017/08/24/2428841/predstoyashti-mezhdunarodni-sabitiya-za-25-avgust-agentsiya-fokus.html", "text": "Кметът на Барселона Ада Колау ще изнесе пресконференция, за да обсъди разследването след терористичния акт в града.\r\n*** Генералният секретар на НАТО Йенс Столтенбелг е на посещение на многонационалния батальон на Алианса в Полша. \r\n*** Германският президент Франк-Валтер Щайнмйер е на посещение в Литва. \r\n*** Президентът на Франция Еманюел Макрон ще срещне българския си колега Румен Радев и с министър-председателя Бойко Борисов.\r\n***", "date": "2017.08.24", "title": "Предстоящи международни събития за 25 август (Агенция „Фокус“)"}
{"url": "http://www.focus-news.net/news/2017/08/24/2428842/ginko-petrov-kmet-na-selo-vinarovo-600-kg-ot-dekar-se-ochakva-da-bade-rekoltata-ot-grozde-tazi-godina.html", "text": "600 кг от декар се очаква да бъде реколтата от грозде през тази година. Това каза за Радио „Фокус“ – Видин Гинко Петров, кмет на село Винарово, община Ново село. Той посочи, че във Видинска област само във Винарово се отглежда сортът „Мускат отонел“. Гроздоберът в селото ще започне в началото на месец септември. „Сортът, който се отглежда, е бяло грозде и узрява най-рано. Този сорт не е характерен за региона. Във Винарово се появява през 1985 година, когато местен лозар засажда първите декари с лозови пръчки на „Мускат отонел“ и оттогава се отглежда в нашето землище. Гроздето от този сорт е търсено на пазара, реколтата се реализира бързо и затова и хората продължават да се грижат за лозята си“, каза кметът на Винарово. Над 800 дка лозя се обработват в землището на селото, а пустеещи лозови масиви няма. „Гроздето е с висока захарност и реколтата ще бъде добра. Изкупната цена се очаква да е около 1 лв. за килограм, на тази цена от няколко години се изкупува гроздето във Винарово“, каза още Гинко Петров.\r\nАнна ЛОЗАНОВА", "date": "2017.08.24", "title": "Гинко Петров, кмет на село Винарово: 600 кг от декар се очаква да бъде реколтата от грозде тази година"}
{"url": "http://www.focus-news.net/news/2017/08/24/2428843/nikolay-georgiev-kmet-na-kresna-evakuirame-okolo-60-zhitelite-na-selo-oshtava-oganyat-e-na-500-metra-ot-kashtite.html", "text": "Около 60 са жителите на село Ощава, Община Кресна, които се евакуират, огънят е на 500 метра от къщите. Това съобщи за Радио \"Фокус\" кметът на Кресна Николай Георгиев. По думите му огънят от разразилия се пожар в района на Кресненското дефиле е в непосредствена близост до къщите на селото. Кметът уточни, че жителите на селото ще бъдат настанени в кметството на Стара Кресна. \"На всички тях ще бъде осигурена храна и вода, има условия за пренощуване“, увери кметът. По думите му огънят е в непосредствена близост до къщите – около 500-600 метра. Николай Георгиев добави, че се полагат всички усилия пожарът да не засегне къщите, но силният вятър в района затруднява работата на огнеборците. В гасенето на пожара, който е на фронт около 3 000 декара вече са се включили и два хеликоптера.", "date": "2017.08.24", "title": "Николай Георгиев, кмет на Кресна: Евакуираме около 60 жителите на село Ощава, огънят е на 500 метра от къщите"}
{"url": "http://www.focus-news.net/news/2017/08/24/2428844/pazardzhik-sas-zabavni-obrazovatelni-igri-preminaha-planiranite-meropriyatiya-za-detsa-kam-bibliotekata-v-selo-banya.html", "text": "Децата от панагюрското село Баня имаха възможност да прекарат пълноценно свободното си време в библиотеката и на двата минерални плажа. Това каза за Радио „Фокус” – Пазарджик Радка Мутева, библиотекар в местното читалище „Пробуда”. „За тези от тях, които харесват киното, бяха прожектирани филми на мултимедия в библиотеката. За по-любознателните деца се проведоха забавни образователни игри – любим герой, любима приказка и най-четена книжка”, посочи тя. „Факт беше „Плувно лято”, което включваше състезания със забавни детски игри на водния басейн, сред които състезания по плуване в различни дисциплини в различни възрастови групи, щафетно плуване, забавни игри на пясъка – дърпане на въже, ловци на бисери, кой ще пренесе пръв русалката до другия бряг и игри с топка във водата“, добави Радка Мутева. По думите ѝ тъй като децата са запалени по карането на колело, се е провело и състезание с велосипеди на площада в селото, както и игри в стил бързи, смели, сръчни. „Младите хора не са много ентусиазирани да участват в различни социални дейности, и имат нужда от организация, напътствия и контрол“, каза още Радка Мутева.\r\nАлбена ЖИЛЕКОВА", "date": "2017.08.24", "title": "Пазарджик: Със забавни образователни игри преминаха планираните мероприятия за деца към библиотеката в село Баня"}
{"url": "http://www.focus-news.net/news/2017/08/24/2428861/arhitekturna-razrabotka-za-ploshtad-sveta-nedelya-predvizhda-toy-da-stane-peshehoden-obzor.html", "text": "Архитектурният обект при пл. „Света Неделя“ струва 340 хил. лева на Столична община. Архитектурна му разработка предвижда той да стане пешеходен. Това стана ясно при проверка на работата по проучванията на археологическото наследство на пл. „Света Неделя“, в която участваха кметът на София Йорданка Фандъкова, заместник-кметът по направление „Култура, образование, спорт и превенция на зависимости“ - д-р Тодор Чобанов и главният архитект на София – Здраво Здравков.\r\nЙорданка Фандъкова обясни, че за работата по обекта е мобилизиран целият научен потенциал на София – учени от Националния археологически музей при БАН и от Музея за история на София. „Нашата цел е да разкрием, да запазим и да експонираме богатото историческо-културно наследство на града. За трета поредна година финансираме този обект и за нас е важно вече да пристъпим към оформянето на площадното пространство“, обясни кметът на София.\r\nЗам.-кметът Тодор Чобанов съобщи, че археологическото наследство при пл. „Света Неделя“ вече привлича туристи от цял свят. „Във вторник ще дойде представител на една от най-големите световни туристически компании, която има системен интерес към София. Целта на посещението е да разгледа новите обекти, за да може да направи оферти за своите клиенти по цял свят. Правим всичко възможно още в тази фаза да превърнем обекта в знакова туристическа атракция – това е част от философията ни за представяне на историческото ядро на града, което е изключително важно както за идентичността на София и софиянци, така и за българската туристическа икономика“, каза още Чобанов.\r\nД-р Веселка Кацарова от НАИМ обясни, че разкопките са започнали през 2015 г. по проект на Столична община за цялостна реконструкция на площада, като финансирането е по програма „Култура“. „Продължаваме проучванията на сградата, която най-вероятно е била една от обществените сгради на Сердика, намирала се в централната зона на античния град. Имало е много помещения, които по всяка вероятност са изпълнявали функцията на магазини. Очевидно са служили и за питейни заведения, тъй като има открито много голямо количество керамика и монети. Това е един изключително труден, интересен и динамичен обект“, каза още тя.\r\nГлавният архитект на Столична община Здравко Здравков обясни, че площад „Света Неделя“ трябва да се превърне в свързващото звено за пешеходнитe пространства от бул. „Витоша“ до Градската градина. „Желанието ни е площадът да стане пешеходен, а как ще става преминаването, ще стане ясно от самата архитектурна разработка, която предстои да бъде направена. Тежка е задачата за решаване, но трябва да намерим правилното решение, затова ще бъде подложена на обществено обсъждане през месец септември“, уточни арх. Здравков.\r\nЦветилена СИМЕОНОВА", "date": "2017.08.24", "title": "Архитектурна разработка за площад „Света Неделя“ предвижда той да стане пешеходен (ОБЗОР)"}
{"url": "http://www.focus-news.net/news/2017/08/24/2428862/radmila-ivanova-bchk-kyustendil-dobrata-ni-komunikatsiya-i-satrudnichestvo-s-obshtina-simitli-pokazaha-che-mozhe-da-provezhdame-zaedno-razlichni-initsiativi.html", "text": "Добрата ни комуникация и сътрудничество с Община Симитли, Рота за гражданско военно сътрудничество и Военно формирование 26 400 – Благоевград показаха, че може да провеждаме заедно различни видове инициативи. Това каза в интервю за предаването „Симитли – минало, настояще и бъдеще“ по Радио „Фокус“ – Пирин Радмила Иванова, експерт към Български червен кръст – Кюстендил. „Ние винаги сме отворени за нови идеи, стига да успеем да съчетаем по подходящ начин нещата. Нашето желание е винаги да се случват подобни неща“, каза още Иванова. Тя посочи, че ще си тръгне от община Симитли с много добри впечатления. „Хората в общината са изключително дружелюбни, радват ни се като се облечем всички със служебните ни униформи. А самата община е изключително красиво място. Самият град Симитли също е много приятен, а планината е прекрасна. Когато ходихме на нашия поход, успяхме не само в снимки, но и в съзнанието си да запаметим невероятни неща. Мисля, че всичко това ще остане един чудесен спомен за децата, които взеха участие в палатковия лагер, който се провежда в общината“, заяви Иванова. До края на лагера предстои провеждането на още няколко полезни курса за децата, свързани с плуването.\r\nЛивия НИНОВА", "date": "2017.08.24", "title": "Радмила Иванова, БЧК – Кюстендил: Добрата ни комуникация и сътрудничество с Община Симитли показаха, че може да провеждаме заедно различни инициативи"}
{"url": "http://www.focus-news.net/news/2017/08/24/2428863/afp-shvetsiya-e-privikala-turskiya-poslanik-zaradi-aresti-na-aktivisti.html", "text": "Правителството на Швеция съобщава, че е привикало турския посланик в страната относно задържането на двама шведски граждани в Турция, предаде  AFP.\r\nАли Гарави, компютърен специалист, е бил задържан на 5 юли по време на работилница в Истанбул заедно с няколко правозащитници. Хамза Ялчън, шведско-турски гражданин, пишещ в ляво онлайн-издание е бил арестуван на 3 август в Барселона с издадена от Турция международна заповед за арест. \r\n„Аз и останалата част от правителството от дълго време даваме да се разбере на турските лидери какво мислим за такива случаи и за притеснителното развитие на положението в Турция“, заяви шведският министър на външните работи Маргот Валстрьом.  „Подчертаваме, че последното развитие има пряко влияние върху нашето и на ЕС отношения с Турция“, добави тя. \r\nСпоред Турция задържаните „са подкрепяли терористични организации“, но правозащитните организации смятат, че арестите са част от справяне с опозицията в страната.\r\nВалстрьом добави, че Швеция „ще даде ясно да се разбере“, че заповедите на Интерпол за арест не трябва да се използват „за политически цели“.  „Особено е сериозно при случаи, които рискуват да нарушат свободата на словото“, добави тя.  Виктор Турмаков", "date": "2017.08.24", "title": "AFP: Швеция е привикала турския посланик заради арести на активисти"}
{"url": "http://www.focus-news.net/news/2017/08/24/2428864/bsp-zapochna-sreshti-s-profesionalnite-gildii-po-proekta-za-antikoruptsionniya-si-zakon-obzor.html", "text": "БСП започна срещи с професионалните гилдии по проекта си на Закон за специална агенция „Антикорупция“.  Първата среща от партията осъществиха  с представители на  Съюза на съдиите в България. Тя се проведе в зала „Запад“ на Народното събрание и в нея участваха лидерът на БСП Корнелия Нинова, заместник-председателят на ПГ на „БСП за България“ Крум Зарков,  народният представител Явор Божанков, председателят на Съюза на съдиите в България Атанас Атанасов и други. След срещата председателят на Съюза на съдиите Атанас Атанасов поясни, че има три  конкретни забележки по проекта – за прозрачността при назначаване  ръководител на агенцията за борба с корупцията от президента, за отчетността на самата агенция и за разследващите функции. Атанас Атанасов поясни ,че не е противоконституционно органът да има разследващи функции, нито президентът да назначава ръководството му, но според него това е политически въпроси. Лидерът на БСП Корнелия Нинова заяви, че от  Съюза на съдиите в България са отправили препоръки към проекта ни за Антикорупционен закон, с които от БСП ще се съобразят.Корнелия Нинова обърна внимание, че това е първата от поредицата срещи, която от БСП са провели по антикорупционното законодателство. „Тези срещи са с професионални организации. Търсим професионални становища и предложения по нашия антикорупционен закон. Той не е съвършен, разбира се, може би има нужда от подобрение, затова днешният разговор беше много полезен. Съюзът на съдиите ни предоставиха професионално становище по законопроекта. Видно от това становище имаме съвпадение по някои теми, по някои въпроси отправиха препоръки“, коментира Нинова. На 28 август предстоят срещите на БСП с Висшия адвокатски съвет, на 30 август с Върховния административен съд, на 31 август с главния прокурор и прокуратурата. Предсотят срещи с Касационния съд и с академичната общност на юридическите факултети, а финалната среща по антикорупционното законодателство ще бъде с държавния глава Румен Радев. Преди да бъде внесен за разглеждане в парламента, законопроектът на БСП трябвада бъде окончателно одобрен от Националният съвет на партията, който ще заседава на 2 септември по темата. Агенция „Фокус“ припомня:   Още на 20 юли след срещата си с държавния глава Румен Радев лидерът на БСП Корнелия Нинова обяви, че  БСП ще предложи собствена концепция за борба с корупцията през септември. Голяма част от идеите за антикорупционното законодателство, подготвено от партията, Нинова представи на Националния събор на левицата „Бузлуджа 2017, който се проведе на 29 юли. На 14 август БСП представи за обществено обсъждане своя проект на Закон за специална агенция „Антикорупция“.  Със закона се уреждат мерки за противодействие на корупционни прояви на лица, заемащи висши публични длъжности и мерки за превенция на куропцията. Основната цел на законопреокта е създаването на ефективен орган за борба с корупцията. Според БСП, за да бъде новият орган ефективен, той не може да е просто механичен сбор от съществуващи институции с драстично различаващи се правна природа, същност, цели, дейности, функции и правомощия, каквито предложения съществуват.  Съгласно проекта на  БСП в органа за борба са корупцията  трябва да се концентрират анализаторски, оперативен и разследващ потенциал. БСП предлага звеното от Сметната палата, свързано с дейността по Закона за публичност на имуществото на лица, заемащи висши държавни и други длъжности, и специализираната дирекция от Държавна агенция „Национална сигурност“, свързана с противодействие на корупционни прояви сред лицата, заемащи висши държавни длъжности  да се слеят по качествено нов начин и при пълна хармония, координация и ефективно взаимодействие между тях в една нова Специална агенция „Антикорупция”. Съгласно предложението на БСП председателят на Специалната агенция „Антикорупция“ е натоварен с цялостното ръководство на агенцията по всичките й дейности и я представлява в отношенията й с други държавни органи и институции. За да се гарантира неговата независимост и самостоятелност с проектозакона се  предлага той да се назначава с указ на президента на републиката за срок от пет години, с възможност само за едно последователно подновяване. Предлага се председателят да бъде подпомаган от трима заместник-председатели, които да се избират с квалифицирано мнозинство от две трети от Народното събрание. С оглед съществените правомощия и важната функция на новия орган, парламентът следва да има възможност да участва в конституирането му. Квалифицираното мнозинство е необходимо, за да не може никой да дължи позицията си само на определена партия или група от партии.\r\nДеница КИТАНОВА", "date": "2017.08.24", "title": "БСП започна срещи  с професионалните гилдии по проекта за Антикорупционния си закон (ОБЗОР)"}
{"url": "http://www.focus-news.net/news/2017/08/24/2428865/shumen-mnogoprofilnata-bolnitsa-v-grada-poluchi-darenie-na-bolnichno-oborudvane.html", "text": "МБАЛ – Шумен получи дарение на болнично оборудване, съобщиха от лечебното заведение. 39 болнични легла, 48 нощни шкафчета, две операционни лампи тип „Кокиче”, една операционна маса и един реанимационен транспортьор са предоставени от Сдружение „Солидарност Швейцария – Източна Европа”  чрез представителя им за България Боряна Налетова. Дарението е разпределено в отделенията на болницата.", "date": "2017.08.24", "title": "Шумен: Многопрофилната болница в града получи дарение на болнично оборудване"}
{"url": "http://www.focus-news.net/news/2017/08/24/2428866/pozhar-obhvana-hilyadi-dekari-kray-kresnenskoto-defile-ekipite-ostavat-na-myasto-za-da-ohranyavat-perimetara-mu-prez-noshtta-obzor.html", "text": "Пожар обхвана хиляди декари треви, ниви, ниска и горска растителност край Кресненското дефиле. В гасенето на огъня, възникнал в обедните часове в четвъртък край симитлийското село Мечкул, се включиха екипи от цялата областна дирекция на „Пожарна безопасност и защита на населението“ – Благоевград, както и от Кюстендил, Перник, Дупница, Радомир, София, Самоков, Боровец, Пловдив и Пазарджик, горски служители, военнослужещи и доброволци. 5 специализирани машини от състава на Сухопътните войски, над 10 противопожарни и аварийно-спасителни автомобила, два булдозера за проправяне на просеки и два хеликоптера подпомагаха работата на екипите. Около 60 жителите на село Ощава бяха евакуирани, тъй като огънят достигна на 500 метра от къщите на населеното място. Те ще бъдат настанени в кметството на Стара Кресна. Разпоредена бе и евакуацията на населението на село Мечкул. Периметърът на пожара ще се охранява през цялата нощ, за да не достигне до населените места в района. По информация на Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН) на този етап ситуацията е под контрол и е създадена необходимата организация за ликвидирането на огъня. „Там, където е възможно ще гасим и ще се правят превантивно просеки. Направена е необходимата организация, сформиран е щаб за взаимодействие между областната администрация, местното население, горските стопанства. Цялата налична техника на Югозападно държавно предприятие е тук. Националният ресурс е вкаран в действие“, заяви още ком. Бързилов. По думите му огънят вече е обхванал над 5 000 декара, но към момента не може да се каже с точност каква площ е засегната. Действията на екипите по погасяването на пожара ще бъдат подновени рано сутринта.", "date": "2017.08.24", "title": "Пожар обхвана хиляди декари край Кресненското дефиле, екипите остават на място, за да охраняват периметъра му през нощта (ОБЗОР)"}
{"url": "http://www.focus-news.net/news/2017/08/24/2428867/stefan-manov-veroyatno-emanyuel-makron-shte-sreshtne-interesite-na-iztochnoevropeyskite-strani-po-temata-s-migrantskite-kvoti.html", "text": "Вероятно Еманюел Макрон ще срещне интересите на източноевропейските страни по темата с мигрантските квоти. Това каза в интервю за Агенция „Фокус“ Стефан Манов, анализатор, наблюдаващ от дълги години френският обществен живот относно обиколката на държавния глава на Франция Еманюел Макрон в държавите от Централна и Източна Европа. „Като знак за подадена ръка към източноевропейските страни беше декларацията на президента Макрон, че мигрантските квоти вероятно не са най-удачният начин за справяне с мигрантския поток. Тук той ще срещне интересите на източноевропейските страни, които се противопоставят категорично на разпределянето на мигрантите по квоти в държавите“, обясни Манов. По думите му темата за мигрантите безспорно е една от тези, които настройват източноевропейските общества спрямо европейските разпоредби и начина на функциониране на ЕС. „Така е във вътрешнополитически план – в България, Румъния, Чехия и по-общо в Източна Европа. Това би могло да бъде разменната монета - засилване на контрола в рамките на директивата за командировани работници и някои нейни промени срещу премахване на мигрантските квоти или по някакъв начин обезсилването на този механизъм, който така или иначе не работи“, заяви Манов и добави, че практически нито една страна не е приела мигрантите по разпределените от Брюксел квоти. „Тук виждам също пресечна точка между интересите на България, Румъния и другите източноевропейски държави с това, което президентът Макрон може да предложи в кошницата, с която идва на гости“, каза още той.\r\nМариела РУСЕВА", "date": "2017.08.24", "title": "Стефан Манов: Вероятно Еманюел Макрон ще срещне интересите на източноевропейските страни по темата с мигрантските квоти"}
{"url": "http://www.focus-news.net/news/2017/08/24/2428868/burgas-nay-obichanite-balgarski-zvezdi-shte-uchastvat-v-grandiozen-kontsert-na-stsenata-na-letniya-teatar-na-31-avgust.html", "text": "Най-обичаните български звезди закриват лятото с грандиозен концерт, съобщиха от пресцентъра на Община Бургас. На 31 август 2017 г. Тоника Домини, Нели Рангелова, Панайот Панайотов, Петя Буюклиева, Христо Кидиков и много други, ще се съберат на сцената на Летния театър в 20.30 часа, за да изпеят златните си хитове под надслов „Нека да е лято“.\r\nСпециални гости на концерта ще бъдат певецът Жан Шейтанов и победителите от тазгодишното издание на фестивала за нова българска песен „Бургас и морето“ – вокален ансамбъл „Фортисимо“ с диригент Милена Добрева.\r\nБилети вече се продават на лятна каса “Часовника“ (градинката до хотел \"България\"). Работното време на касата е от 10.00 до 18.00 часа, без събота и неделя.", "date": "2017.08.24", "title": "Бургас: Най-обичаните български звезди ще участват в грандиозен концерт на сцената на Летния театър на 31 август"}
{"url": "http://www.focus-news.net/news/2017/08/24/2428869/greek-reporter-volfgang-shoyble-predlaga-po-gavkav-dostap-do-ems-za-gartsiya-v-zamyana-na-po-golyamo-vliyanie-po-otnoshenie-na-natsionalniya-dalg-i-byudzhet.html", "text": "Германският министър на финансите Волфганг Шойбле работи по предложение, което ще позволи на южните държави членки на еврозоната да използват Фонда за възстановяване на Европейския съюз, за да увеличат инвестициите по време на рецесията, предава Greek Reporter. \r\nТова съобщава германският ежедневник Bild. Ако информацията бъде потвърдена, то този план ще бележи основна промяна в политиката на Шойбле, който доскоро винаги се противопоставяше на трансфери от по-богатите към по-бедните държави членки в еврозоната, какъвто е случаят с Гърция. \r\nОчаква се Шойбле да направи предложението след изборите в Германия на 24 септември, при които вероятно консерваторите, водени от канцлера Ангела Меркел, ще спечелят. \r\nВ замяната на по-гъвкавия достъп  до Европейския механизъм за стабилност (ЕМС) Шойбле иска фондът да има по-голямо влияние по отношение на националния дълг и бюджет.  Мария Динкова", "date": "2017.08.24", "title": "Greek Reporter: Волфганг Шойбле предлага по-гъвкав достъп до ЕМС за Гърция в замяна на по-голямо влияние по отношение на националния дълг и бюджет"}
{"url": "http://www.focus-news.net/news/2017/08/24/2428870/afp-pone-16-diplomati-sa-postradali-pri-akustichnata-ataka-sreshtu-amerikanskoto-posolstvo-v-kuba.html", "text": "Поне 16 американци са пострадали при така наречената акустична атака срещу дипломатическата мисия на САЩ в Куба, съобщиха в четвъртък от Държавния департамент, предава AFP. \r\nГоворителят на ведомството Хедър Науърт заяви, че нападението изглежда е приключило, но няколко служители в американското посолство са се нуждаели от лечение. \r\n„Можем да потвърдим, че поне 16 американски правителствени служители, членове на нашата дипломатическа общност, имат някои от симптомите“, допълни Науърт. Мария Динкова", "date": "2017.08.24", "title": "AFP: Поне 16 дипломати са пострадали при акустичната атака срещу американското посолство в Куба"}
{"url": "http://www.focus-news.net/news/2017/08/24/2428871/beliyat-dom-nashe-zadalzhenie-e-da-garantirame-uvelichavaneto-na-limita-za-natsionalniya-dalg.html", "text": "В четвъртък Белият дом заяви, че ще гарантира увеличаването на лимита за националния дълг, след като американският президент Доналд Тръмп описа започващият законодателен процес като „бъркотия“, предава Reuters. \r\n„Наше задължение е да информираме Конгреса за тавана на дълга, а тяхната работа е да го увеличат“, отбеляза пред репортери говорителят на Белия дом Сара Сандърс. „Ние трябва да гарантираме, че плащаме своите дългове“, допълни Сандърс.  Мария Динкова", "date": "2017.08.24", "title": "Белият дом: Наше задължение е да гарантираме увеличаването на лимита за националния дълг"}
{"url": "http://www.focus-news.net/news/2017/08/24/2428872/chastichno-bedstveno-polozhenie-e-obyaveno-v-selo-mechkul-zaradi-pozhara-v-kresnenskoto-defile-no-nyama-opasnost-za-mestnoto-naselenie.html", "text": "Частично бедствено положение е обявено в село Мечкул заради пожара в Кресненското дефиле, но няма опасност за местното население. Това съобщиха за Радио „Фокус“ – Пирин  от Община Симитли. За момента не се налага евакуация на хората, които живеят в малкото населено място. В село Сенокос, Община Симитли пък е започнала евакуация на местните, като причината е опасност от обгазяване. \r\nЛивия НИНОВА", "date": "2017.08.24", "title": "Частично бедствено положение е обявено в село Мечкул заради пожара в Кресненското дефиле, но няма опасност за местното население"}
{"url": "http://www.focus-news.net/news/2017/08/24/2428873/mvr-prodalzhavat-usiliyata-za-ovladyavane-na-pozhara-kray-kresnenskoto-defile.html", "text": "Продължават усилията за овладяване на пожара край Кресненското дефиле. Министър Радев пътува към района на пожара. Това съобщиха от МВР. \r\nПо разпореждане на премиера Бойко Борисов министърът на вътрешните работи Валентин Радев пътува за мястото и ще оглави работата на щаба по защита от бедствия и аварии. \r\n24 пожарни автомобила, около 100 пожарникари от няколко регионални дирекции на пожарната, над 40 служители на Югозападното горско сопанство с 14 специализирани  автомобила, модулно формирование на МО, 2 булдозера, мобилен команден пункт са съсредоточени на мястото на пожара, който тръгна днес от района на симитлийското с. Мечкул и в следобедните часове се разрастна. \r\nПревантивно са евакуирани хората от три села. Няма загинали и пострадали. Засилено е  присъствие на полицията за опазване на имуществото на хората. \r\nДиректорът на ПБЗН главен комисар Николай Николов е на място и ръководи действията по спиране на разпространението на огъня, което ще е сновната задача на огнеборците през нощта.", "date": "2017.08.24", "title": "МВР: Продължават усилията за овладяване на пожара край Кресненското дефиле"}
{"url": "http://www.focus-news.net/news/2017/08/24/2428874/sport-dariya-gavrilova-se-klasira-za-sledvashtiya-krag-na-tenis-turnira-v-nyu-heyvan.html", "text": "Дария Гаврилова от Австрия надделя над  Кирстен Флипкенс от Белгия в мач от тенис турнира в Ню Хейвън, САЩ. Гаврилова записа победа в два сета с 6:2, 6:4. Благодарение на този успех Гаврилова се класира за полуфиналите на състезанието.", "date": "2017.08.24", "title": "Спорт: Дария Гаврилова се класира за следващия кръг на тенис турнира в Ню Хейвън"}
{"url": "http://www.focus-news.net/news/2017/08/24/2428875/abc-news-voennite-deystviya-sreshtu-islyamska-darzhava-pri-livanskata-granitsa-skoro-shte-priklyuchat.html", "text": "Военните действия срещу терористичната групировка „Ислямска държава“ в района при ливанско-сирийската граница ще приключи до часове, съобщиха в четвъртък от сирийската армия, предава ABC News. \r\nСъщевременно от либийските сили за сигурност отбелязаха, че четвъртата фаза на офанзивата, която започна в събота, трябва в крайна сметка да изтласка всички членове на „Ислямска държава“ от граничния регион.  Мария Динкова", "date": "2017.08.24", "title": "ABC News: Военните действия срещу „Ислямска държава“ при ливанската граница скоро ще приключат"}
{"url": "http://www.focus-news.net/news/2017/08/24/2428876/apostol-apostolov-kmet-na-simitli-evakuirani-sa-zhitelite-na-selo-senokos-zaradi-pozhara-v-kresnenskoto-defile.html", "text": "Евакуирани са жителите на село Сенокос, заради пожара в Кресненското дефиле. Това съобщи за Радио „Фокус“ кметът на Симитли Апостол Апостолов. Той допълни, че тези мерки са предприети поради опасност от засягане от пожара на къщите в селото. „По- голямата част от жителите вече са евакуирани в село Брежани, където те ще бъдат настанени в къщи за гости с всичко необходимо за тях. Кметът на село Брежани посреща хората на площада, а жителите на селата Ракитна и Мечкул се извозват със съдействието на кметовете на населените места“, уточни Апостол Апостолов. Кметът допълни, че има издадена заповед за обявяване на бедствено положение, ако това се наложи, но към момента всичко е под контрол.", "date": "2017.08.24", "title": "Апостол Апостолов, кмет на Симитли: Евакуирани са жителите на село Сенокос заради пожара в  Кресненското дефиле"}
{"url": "http://www.focus-news.net/news/2017/08/24/2428877/ekathemerini-gratskite-vlasti-sa-zalovili-lodka-s-62-migranti-na-borda.html", "text": "В сряда гръцките власти са прихванали лодка, превозваща 62 мигранти северозападно от островите Строфадес в Йонийско море, пише гръцкият вестник Ekathemerini. \r\nПлавателното средство, което е било с американски флаг, е забелязано от самолет за наблюдение на „Фронтекс“, Европейската агенция за гранична и брегова охрана. \r\nМигрантите, чиято националност не е разкрита публично, са били транспортирани до пристанището Катаколо, намиращо се в западната част на Пелопонес. \r\nДвама заподозрени на възраст 20 г. и 37 г. са арестувани за трафик на хора.  Мария Динкова", "date": "2017.08.24", "title": "Ekathemerini: Гръцките власти са заловили лодка с 62 мигранти на борда"}
{"url": "http://www.focus-news.net/news/2017/08/24/2428878/the-hill-donald-tramp-sledi-dvizhenieto-na-uragana-harvi-koyto-se-priblizhava-kam-teksas.html", "text": "В четвъртък Белият дом съобщи, че американският президент Доналд Тръмп  следи урагана „Харви“ и е готов да осигури необходимтие ресурси в района на залива, докато бурята набира скорост и се придвижва към крайбрежието на Тексас, пише вестник The Hill. \r\nРеакцията на администрацията по отношение на природното бедствие ще бъде изпитание за способностите на Тръмп да се справи с кризата и да  управлява правителството при тези условия. \r\nВ момента Департаментът за вътрешна сигурност е под ръководството на Илейн Дюк. Прессекретарят на Белия дом Сара Сандърс изрази увереност, че ведомството работи в тясно сътрудничество с Федералната агенция за управление на извънредните ситуации.  Мария Динкова", "date": "2017.08.24", "title": "The Hill: Доналд Тръмп следи движението на урагана „Харви“, който се приближава към Тексас"}
