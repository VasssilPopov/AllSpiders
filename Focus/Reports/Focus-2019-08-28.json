{"url": "http://www.focus-news.net/news/2019/08/28/2693441/vidin-srabskata-muzikalna-zvezda-lepa-brena-uchastva-v-traditsionniya-vidinski-panair.html", "text": "Участието на сръбската музикална звезда в концертната програма на традиционния Видински панаир бе популяризирано още в началото на това лято и се очакваше с огромен интерес. Това съобщиха от пресцентъра на  Община Видин . Хиляди фенове на Лепа Брена от цяла България и от съседните области в Сърбия и Румъния се стекоха, за да видят и чуят на живо фолк иконата. \r\nПреди концерта тази вечер, кметът Огнян Ценков посрещна популярната певица в Общината. Той й благодари сърдечно, че се е отзовала на поканата да участва в тазгодишното издание на панаира, като й връчи подарък за спомен от Видин. Заедно с видинския кмет гостенката посрещна и началникът на Регионалното управление на образованието Веселка Асенова. \r\nВ разговора Лепа Брена сподели, че има много хубави впечатления от българската публика по време на своето първо турне у нас през 1990 година (когато пее и във Видин) и че нейните почитатели във всички държави, където е имала участия, са я посрещали възторжено. „За музиката няма граници, тя носи огромна енергия и радва хората” – каза тя.   \r\nПевицата е родена в град Тузла, Босна и Херцеговина, а истинското й име е Фахрета Яхич. Началото на музикалната й кариера е през 1980 година, след като се премества в Белград. През годините Лепа Брена се превръща в най-голямата фолк звезда на бивша Югославия и е изключително популярна на Балканите. Издава албумите „Voli me, voli“, „Okrećeš mi leđa“, „Hajde da se volimo“, „Četiri godine“, „Boli me uvo za sve“, „Jedan dan života“ (дует с Мирослав Илич), Ja nemam drugi dom“, „Slatki greh“, „Kazna božja“, „Luda za tobom“ и др. Почитателите на Лепа Брена знаят, че прави кариера и в киното, което също й носи популярност.", "date": "2019.08.28", "title": "Видин: Сръбската музикална звезда Лепа Брена участва в традиционния Видински панаир"}
{"url": "http://www.focus-news.net/news/2019/08/28/2693436/", "text": "Румънският президент каза в сряда, че правителството на малцинството на социалдемократите (СДП) трябва да потърси доверието на депутатите, което може да доведе до неговото падане, цитира думите му  AFP . \r\nПремиерът Виорика Данчила се бори за политическото си оцеляване, след като младшият партньор на СДП напусна коалицията в понеделник, оставяйки я с правителство на малцинството. \r\nПрезидентът Клаус Йоханис, който произлиза от десния център и е остър критик на правителството, заяви в телевизионна реч, че няма да приеме преструктурирано правителство на СДП. \r\n\"Сегашното правителство се нуждае от ново потвърждение от парламента\", където СДП вече разполага със само 205 от 465 места в законодателния орган. \r\nЙоханис добави, че ако правителството не може да намери мнозинство в парламента, ще е необходимо \"преходно решение\". \r\n\"Това токсично правителство се поддържа живо от парламентарната конфигурация, избрана през декември 2016 г.\", каза Йоханис, като има предвид последните парламентарни избори в Румъния. \r\nДанчила заяви в отговор: „Ще отидем в парламента и ще се опитаме да получим необходимата подкрепа, за да изпълним мандата си до края“ - което означава декември 2020 г. \r\n\"Ние носим отговорност пред румънския народ\", каза тя, също говорейки по румънската телевизия, обвинявайки Йоханис в \"блокиране\" и \"дестабилизиране\" на правителството. \r\n \r\n  Юлиян Марков", "date": "2019.08.28", "title": "AFP: Румънският президент настоява правителството да поиска вот на доверие"}
{"url": "http://www.focus-news.net/news/2019/08/28/2693440/", "text": "Турция има нужда от самолет. Ако не получи изтребители F-35, страната ще търси алтернативи, но не предпочита това, заяви в сряда министърът на външните работи на Турция на пресконференция в естонската столица Талин, цитиран от  Anadalu Agency \r\nЗакупуването на изтребители F-35 е спешна нужда за Турция и тя трябваше да закупи противоракетната отбранителна система С-400 от Русия, заяви Мевлут Чавушоглу на съвместна пресконференция с естонския си колега Урмас Рейнсалу . \r\nВ наши дни САЩ създават неприятности. Но Турция все още е част от тази програма за F-35 с 9 партньори, добави Чавушоглу. \r\nТурция произвежда някои части от изтребителите F-35, а също така е партньор на програмата F-35. Ние искаме да купим F-35, каза той. \r\nЗасягайки отношенията между Турция и Русия, той каза, че присъствието на Русия в региона е реалност. \"Турция има добри икономически отношения с Русия.\" \r\nОсвен това той каза, че дори и в Сирия да възникнат някои трудности поради агресията на режима на Асад, Турция и Русия се опитват да ги преодолеят чрез процесите в Астана и Сочи. \r\nСъщо така, говорейки по време на посещението си във вторник в Русия с президента Ердоган, Чавушоглу каза, че Турция има отлични отношения с Украйна и с Естония. \"Ние подкрепяме каузите на Украйна и териториалната цялост на Украйна.\" \r\n\"Никога не сме признали незаконната анексия на Крим, която понякога се забравя от някои други западни страни, включително страни членки на ЕС. Но балтийските държави като Естония и Турция също повдигат този въпрос.\" \r\nОтношението на Турция с Русия не е алтернатива на отношенията й с Украйна. Освен това връзката му с Русия и с всички други страни не е алтернатива на членството й в НАТО или връзката с ЕС, отбеляза той. \r\nОсвен това, коментирайки отношенията между Турция и Естония, Чавушоглу каза, че Турция и Естония имат отлични отношения. Двете държави са не само съюзници в НАТО, но и надеждни партньори. \r\nДвете страни се съгласиха, че трябва да създадат търговско-икономическа комисия, подчерта той. \r\nМеждувременно, обсъждайки проблемите на сигурността по време на срещата, Урмас Рейнсалу от своя страна заяви, че Турция е важен съюзник на НАТО, а също и един от най-добрите участници в Кооперативния център за върхови постижения в киберзащитата на НАТО. \r\nОсвен това, засягайки отношенията между ЕС и Турция, Рейнсалу каза, че това е момент, когато приятелите трябва да говорят един с друг. \r\n \r\n  Юлиян Марков", "date": "2019.08.28", "title": "Мевлют Чавушоглу: Турция ще търси алтернативи, ако не получи F-35"}
{"url": "http://www.focus-news.net/news/2019/08/28/2693435/momchil-nikolov-obshtina-smolyan-uchilishtata-i-detskite-gradini-v-obshtinata-sa-gotovi-za-novata-uchebna-godina.html", "text": "Всички училища и детски градини в община Смолян са готови за новата учебна година. Това каза за  Радио „Фокус“ – Смолян  Момчил Николов – секретар на община Смолян. През лятото са извършени частични ремонти в част от училищата в общината, като институциите ще посрещнат нормално новата учебна година. Очаква се дотогава да бъде готов и новоизграденият физкултурен салон на ППМГ „Васил Левски“ в Смолян, посочи Николов. По думите му, при съвременното натоварване на децата в училище, физическото възпитание е най-важно. „Освен голямото натоварване с много материал в училище, съвременните деца не играят много, те са компютърно поколение и по цял ден са пред таблети, телефони и компютри и затова физическото е един от най-важните предмети, тъй като той им дава възможност да се отпуснат и физически да се развият. Затова беше важно едно училище като ППМГ да има такава база и се съм сигурен, че учениците ще уплътняват тази база и ще я използват“, поясни Николов. \r\nТой допълни, че училищата в община Смолян са 13, като от тях пет са в селата, три са държавни към Министерство на образованието и науката и две към Министерството на културата. Детските градини в община Смолян са 12, като от тях 4 са в селата в общината, а останалите са в Смолян. \r\nСекретарят на общината уточни, че все още не е ясен точният брой на първокласниците. „През месец май сме изпратили подлежащите деца за прием в първи клас, като до края на септември, началото на октомври ще ни върнат списъци със записаните деца в първи клас и тогава ще знаем точния им брой. През последните години броят на първокласниците намалява. Това е тенденция не само в община Смолян и България, но и в целия свят – големите градове да стават по-големи, а малките – още по-малки. Младият човек търси комфорта и високата заплата в големите градове и това е нормално. Затова и обстоятелствата са такива, че децата в малките общини намаляват“, коментира още Момчил Николов. \r\nНели ГЕРГЬОВСКА", "date": "2019.08.28", "title": "Момчил Николов, община Смолян: Училищата и детските градини в общината са готови за новата учебна година"}
{"url": "http://www.focus-news.net/news/2019/08/28/2693438/tass-sasht-zayaviha-che-mogat-da-varnat-turtsiya-v-programata-za-f-35-samo-ako-se-osvobodi-ot-zakupenite-sistemi-s-400.html", "text": "Американската администрация може да обмисли връщането на Турция към програмата за изтребители бомбардировачи от пето поколение F-35 само ако се освободи от зенитните ракетни системи С-400, придобити от Русия. Това заяви в сряда на брифинг за журналисти в Пентагона американският министър на отбраната Марк Еспър, цитиран от  TACC \r\nТой беше попитан дали САЩ ще са готови да върнат Турция на проекта за производство на самолети F-35, ако тя откаже да използва системата за ПВО С-400. „Не. Не според моите идеи“, отговори Еспър. \r\n\"Говорих за това много ясно, публично и насаме в контакти с моите турски колеги: или F-35, или С-400. Не и двете. Не можете едните  да ги сложите в гаража, и да извадите другите. Или едното, или другото \", обясни министърът на отбраната на САЩ. \r\nВ същото време той призна, че при пълен отказ на Анкара от системата за противовъздушна отбрана С-400, Вашингтон може да проучи въпроса за завръщането на Турция към производствената програма на F-35. \"Повтарям: те  ще трябва да се отърват от програмата С-400", "date": "2019.08.28", "title": "ТАСС: САЩ заявиха, че могат да върнат Турция в програмата за F-35 само ако се освободи от закупените системи С-400"}
{"url": "http://www.focus-news.net/news/2019/08/28/2693444/api-vazstanoveno-e-dvizhenieto-po-pat-iii-5503-v-uchastaka-ot-s-radevo-do-s-elenovo.html", "text": "Възстановено е движението по път III-5503 в участъка от с. Радево до с. Еленово. Това съобщиха от пресцентъра на Агенция  \"Пътна инфраструктура\" .", "date": "2019.08.28", "title": "АПИ: Възстановено е движението по път III-5503 в участъка от с. Радево до с. Еленово"}
{"url": "http://www.focus-news.net/news/2019/08/28/2693364/mariela-garkova-obshtina-burgas-proektat-za-upravlenie-na-otpadatsite-chrez-anaerobno-tretirane-predlaga-integriran-podhod-v-upravlenieto-na-otpadatsite.html", "text": "Проектът за управление на отпадъците, чрез анаеробно третиране, предлага интегриран подход в управлението на отпадъците. Това каза пред журналисти Мариела Гъркова, ръководител на проекта за изграждане на анаеробна инсталация за разделно събрани биоразградими отпадъци по време на пресконференция провела се по повод този проект, предаде репортер на  Радио „Фокус“ – Бургас . По думите й проектът също така прилага мерки от най-висок ред в йерархията и това е така, защото се случва и генериране на енергия от преработката на отпадъците. Тя добави, че подходът е интегриран, защото освен тази инсталация, проектът предвижда да бъдат закупени съдове и също така да бъде организирана цялата система по събирането на този поток отпадъци. „Териториалният обхват е 282 965 души. Това е постоянното население по статистически данни, като не са включени туристите от общините Бургас, Несебър и Поморие. Площта е повече от 1500 кв.км. От образуваните хранителни отпадъци на територията на трите общини, 65% ще бъдат насочени към анаеробната инсталация, което означава, че те няма да бъдат депонирани, с което постигаме изискванията на закона да намаляваме количествата на депонирани отпадъци“, добави Гъркова. По думите й в тази инсталация ще бъдат насочвани и третирани и малки количества хартия и картон, дървесни и зелени отпадъци, които са в обхвата на биоразградими отпадъци. \r\n \r\nМария КУРТЕВА", "date": "2019.08.28", "title": "Мариела Гъркова, Община Бургас: Проектът за управление на отпадъците, чрез анаеробно третиране, предлага интегриран подход в управлението на отпадъците"}
{"url": "http://www.focus-news.net/news/2019/08/28/2693366/kathimerini-turtsiya-izprashta-chetvarti-izsledovatelski-korab-kam-kipar.html", "text": "Турският изследователски кораб „Оруч Рейс“ тръгна на път за Кипър във вторник, седмица след като министърът на външните работи на страната Мевлют Чавушоглу обяви за такива намерения на турската страна, пише електронното издание на гръцкия вестник  Kathimerini \r\nКорабът отпътува от пристанище Истанбул във вторник и очевидно се е насочил към пристанището на Тасучу в южна Турция, срещу северното крайбрежие на Кипър, където вероятно ще бъде обслужен и подготвен, преди да започне своята дейност. \r\n„Оруч Рейс“ ще стане четвъртият кораб, който Турция е изпратила в региона, като това се разглежда като план за обкръжение на Кипър - със сондажите „Фатих“ и „Явуз“, действащи край западния и източния бряг на острова, и изследователския кораб \"Барбарос\" на юг. \r\nВ Атина официалните лица се опитват да преценят дали чрез тези стъпки турският президент Реджеп Тайип Ердоган просто тества търпението на Гърция и Кипър или възнамерява да продължи и да предизвика пълномащабна криза. \r\n \r\n  Юлиян Марков", "date": "2019.08.28", "title": "Kathimerini: Турция изпраща четвърти изследователски кораб към Кипър"}
{"url": "http://www.focus-news.net/news/2019/08/28/2693365/burgas-v-hod-sa-protsedurite-za-izgrazhdane-na-anaerobnata-instalatsiya-za-prerabotka-na-biorazgradimi-otpadatsi-v-obshtinata.html", "text": "Процесът по изграждането на модерна анаеробна инсталация за преработка на разделно събрани биоразградими отпадъци на територията на регион Бургас, вече е в ход. Това съобщиха от  Община Бургас . В момента тече процедурата по избор на проектант по дейностите за изграждане на съоръжението, като подадените оферти са две. Това съобщиха на пресконференция експерти, работещи по реализирането на проекта, сред които зам.-кметът на Бургас Руска Бояджиева и кметът на Поморие Иван Алексиев. Проектът се изпълнява в партньорство от общините Бургас, Поморие и Несебър. Основната му цел е намаляване на количеството депонирани битови отпадъци чрез осигуряване на допълнителен капацитет за рециклиране чрез анаеробно третиране. От друга страна това ще доведе до намаляване на емисиите парникови газове и ограничаване изменението на климата. Сред очакваните резултати от изграждането на анаеробната инсталация е да се намалят отчисленията за обезвреждане на отпадъци и да се открият нови работни места. С пускането в експлоатация на модерната система за преработка на сметта ще се удължи животът на новата клетка на регионалното депо в резултат на намаляването на количествата отпадъци, оставяни за обезвреждане в него. Анаеробната инсталация ще е с капацитет за преработка на 30 652 тона годишно. Тя ще се състои от 8 биореактора, биогаз система, система за перколата, газ хранилище и системи, както и мобилно оборудване. Инсталация за компостиране ще има 6 тунела. От преработените отпадъци чрез специална система от биогаз ще се произвежда електрическа и топлинна енергия. Анаеробната инсталация ще се намират при ул. \"Крайезерна\" в Бургас, в района на пречиствателната станция за отпадни води. Съоръжението се реализира по Проект №BG16M1OP002-2.004-0002 \"Изграждане на анаеробна инсталация за разделно събрани биоразградими отпадъци на територията на регион Бургас\". Той се осъществява с безвъзмездна финансова помощ и собствено финансиране от трите общини, което се разпределя между партньорите, както следва: Община Бургас - 54,61 %; Община Несебър - 33,38 %; Община Поморие - 12,01 %.", "date": "2019.08.28", "title": "Бургас: В ход са процедурите за изграждане на анаеробната инсталация за преработка на биоразградими отпадъци в общината"}
{"url": "http://www.focus-news.net/news/2019/08/28/2693439/", "text": "Дипломат от Брюксел разкри, че ЕС може да отстъпи на исканията на Борис Джонсън за Брекзит, след „шокиращото“ му решение да спре работата на парламента, пише евроскептичният вестник  The Daily Express . \r\nТвърдата тактика на Борис Джонсън по отношение на Брекзит изглежда върши работа - след като няколко висши фигури в Брюксел изразиха паника за предстоящата перспектива за Брекзит без сделка. Според вътрешен служител в Брюксел, водещите служители на ЕС стават все по-загрижени, че Борис Джонсън сериозно смята да изведе Великобритания без сделка. Майкъл Пийл, дипломатическият кореспондент на \"Файненшъл таймс\", заяви, че Европейският съюз може да реши да отговори на исканията на Борис Джонсън след днешното съобщение за спирането на работата на парламента. \r\nПийл пред ВВС: „Мисля, че има много несигурност в това. \r\n„Това, както казва един служител, е игра на шах или покер с висок залог.“ \r\n„Тук със сигурност има възможност и хората се опитват да работят върху това какво означава решението за съдбоносната среща на лидерите на ЕС в средата на октомври.“ \r\nТой предположи, че ЕС може да бъде заинтересован да изглежда така, сякаш Борис Джонсън „е спечелил победа“ над Брюксел, ако това гарантира сделка за Брекзит. \r\nТой твърди, че фактори в Брюксел са все по-загрижени от предстоящия хаос от Брекзит без споразумение. \r\nЕдин дипломат от ЕС каза на Пийл, че ходът на Борис Джонсън ще увеличи още повече залозите за срещата на върха на европейските лидери, която следва речта на кралицата, планирана за 14 октомври. \r\nСлужителят заяви: „Определено това е преди всичко домашен ход. Но той играе две шахматни партии едновременно“. \r\nДипломатът заяви, че днешното решение е част от рискования подход на Джонсън, който може да увеличи перспективите за сделката - и също така ще прехвърли вината върху ЕС  в случай на Брекзит без сделка. \r\nДруг дипломат каза: „Той показа на ЕС, че„ ние сме вътре  заедно “. \r\n\"Той иска да се измъкне от тази идея, че топката е в полето на Обединеното кралство - и най-малкото вместо това да я постави в средата на терена.\" \r\nЕдин високопоставен служител на ЕС каза: „Каквото и да се случи, ЕС никога няма да промени позицията си, защото Брекзит без сделка става все „по-достоверен “, а противниците на такова развитие се организират по-добре. \r\n \r\n  Юлиян Марков", "date": "2019.08.28", "title": "Daily Express: Ходът на Борис Джонсън може да накара ЕС да отстъпи"}
{"url": "http://www.focus-news.net/news/2019/08/28/2693367/blagoevgrad-neuspeshni-opiti-za-telefonni-izmami-na-teritoriyata-na-oblastta.html", "text": "Неуспешни опити за телефонни измами на територията на областта, съобщиха от пресцентъра на  ОДМВР - Благоевград . Получените сигнали са за това, че непознати лица, представящи се за полицейски служители въвеждат в заблуждение гражданите, като им търсят парични суми под предлог, че помагат за залавяне на телефонни измамници. \r\nОДМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.  \r\nЗа  предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112.", "date": "2019.08.28", "title": "Благоевград: Неуспешни опити за телефонни измами на територията на областта"}
{"url": "http://www.focus-news.net/news/2019/08/28/2693443/api-vremenno-dvizhenieto-pri-km-3-na-am-hemus-v-posoka-sofiya-se-osashtestvyava-v-edna-lenta-poradi-ptp.html", "text": "Временно движението при км 3 на АМ \"Хемус\" в посока София се осъществява в една лента поради ПТП.ова съобщиха от пресцентъра на  Агенция \"Пътна инфраструктура\" .  Движението се регулира от \"Пътна полиция\". Шофьорите да се движат с повишено внимание и съобразена скорост.", "date": "2019.08.28", "title": "АПИ: Временно движението при км 3 на АМ \"Хемус\" в посока София се осъществява в една лента поради ПТП"}
{"url": "http://www.focus-news.net/news/2019/08/28/2693442/api-vremenno-e-ogranicheno-dvizhenieto-po-pat-i-9-ravda-slanchev-bryag.html", "text": "Временно е ограничено движението по път I-9 Равда - Слънчев бряг в посока Слънчев бряг поради ПТП. Това съобщиха от пресцентъра на Агенция  \"Пътна инфраструктура\" . Трафикът се регулира от \"Пътна полиция\". \r\nОбходният маршрут в посока Слънчев бряг е през Равда - Несебър.", "date": "2019.08.28", "title": "АПИ: Временно е ограничено движението по път I-9 Равда - Слънчев бряг"}
{"url": "http://www.focus-news.net/news/2019/08/28/2693370/emsc-registrirano-e-zemetresenie-kray-gratskiya-ostrov-karpatos.html", "text": "Земетресение с магнитуд 4,8 е станало в сряда близо до гръцкия остров Карпатос в югоизточната част на Егейско море, според  Европейския средиземноморски сеизмологичен център (EMSC) . \r\nТрусът е регистрирани в 14.58 часа местно време, което съвпада с българското. Епицентърът е бил разположен на 35 километра североизточно от остров Карпатос, който е част от групата на Додеканезките острови на дълбочина 10 километра. \r\nСлед това земетресение последваха още два афтършока - един с магнитуд 3.1 бяха регистрирани в 15.15 часа на 46 километра североизточно от остров Карпатос и втори в 15.28 часа с магнитуд 3,5. Засега няма информация за пострадали хора и нанесени материални щети. \r\n \r\n  Юлиян Марков", "date": "2019.08.28", "title": "EMSC: Регистрирано е земетресение край гръцкия остров Карпатос"}
{"url": "http://www.focus-news.net/news/2019/08/28/2693092/predstoyashti-sabitiya-v-stranata-za-28-avgust-agentsiya-fokus.html", "text": "*** \r\n   \r\nОт 10.00 часа ще се проведе заседание на Министерския съвет.  \r\n \r\n*** \r\n \r\nОт 11.30 часа в зала 702 на АПИ председателят на Управителния съвет на  АПИ Георги Терзийски  ще обобщи на брифинг резултатите от извършените проверки  на съоръженията за наличие на нерегламентирано използване на пространството под тях и прилежащия сервитут. \r\n \r\n*** \r\n   \r\nОт 12.00 часа ще се състои церемонията по рестартиране работата на стадион „Христо Ботев“. На събитието ще присъстват министър-председателят  Бойко Борисов, областният управител Здравко Димитров и кметът на град Пловдив Иван Тотев. \r\n*** \r\n   \r\nОт 11.00 часа в НХА в галерия „Академия“ ще се състои среща с екипа на десетото издание на Лятната академия за деца и ученици. \r\n \r\n*** \r\n   \r\nОт 13.30 часа 11 състав на Специализирания наказателен съд ще гледа делото срещу Георги Сл., Георги С. и Георги М., обвинени в образуване и ръководене на организирана престъпна група.  \r\n \r\n*** \r\n   \r\nОт 17.00 часа в Гьоте-институт и от 18.30 часа в Националния музей „Земята и хората“ ще бъде представена изложба „Свързани със земята“. \r\n \r\n*** \r\n   \r\nОт 15.00 часа в Общината ще се проведе пресконференция по повод проект за изграждане на анаеробна инсталация за разделно събрани биоразградими отпадъци.  \r\n \r\n*** \r\n \r\nВ 18.00 часа на площада пред Операта в Бургас ще започне тематична „Вечер на Египет“, част от новия общински летен фестивал „Заедно в Бургас“  \r\n \r\n*** \r\n   \r\nОт 19.30 часа площадът пред Операта ще се превърне в арена на тематична „Вечер на Египет“. \r\n \r\n*** \r\n \r\nВ 20.00 часа в залата на читалище “Просвета 1888” в Поморие ще бъде представен спектакълът  “Малко комедия”  \r\n \r\n*** \r\n   \r\nОт 11.00 часа пред Аквариума в Морската градина на Варна ще се проведе второто варненско издание на Street food & Art Festival. \r\n \r\n*** \r\n   \r\nОт 19.00 на стадион „Ивайло“ ще се проведе инициативата „Безплатни тренировки на стадиона“.  \r\n \r\n*** \r\n   \r\nОт 20.15 часа в Летния театър в парк „Марно поле“ проект „Лятно кино под звездите“ представя  „Имало едно време.. в Холивуд“.  \r\n \r\n*** \r\n   \r\nОт 10.00 часа в Детски отдел  на РБ „Христо Ботев“ ще се състои Лятна читалня - четене на приказки за деца от 0 до 10 години. \r\n \r\n*** \r\n   \r\nОт 9.30 часа на пресечната точка между улиците „Панайот Цвикев“ и „Хан Крум“ ще бъде направена първа копка за ремонта на част от канализационната мрежа в Горна Оряховица.  \r\n \r\n*** \r\n   \r\nОт 18.30 часа в парк „Детски кът“ ще се проведат състезания с настолни игри на открито. \r\n \r\n*** \r\n   \r\nОт 11.00 часа в сградата на Община град Добрич, ул. „България“ № 12, втори етаж, малка заседателна зала, ще се състои заключителна пресконференция по проект „За моето бъдеще“ по договор за предоставяне на безвъзмездна финансова помощ №BG16RFOP001-5.001-0018-С01 по Оперативна програма „Региони в растеж“ 2014-2020 с бенефициент Община град Добрич. Проекта е на стойност 218 255,82 лева, като  средствата са 100% безвъзмездна финансова помощ и се осигуряват по Оперативна Програма „Региони в растеж“. \r\n \r\n*** \r\n   \r\nОт 19.00 часа в Драматичен театър „Йордан Йовков“ ще бъде представен спектакълът „Редки тъпанари“. \r\n \r\n*** \r\n   \r\nОт 10.30 часа в 9.00 часа ще бъдат разкрити две уникални християнски гробници в Перперикон. \r\n \r\n*** \r\n   \r\nОт 17.30 часа в залата на Общински съвет – Пловдив заместник-кметът Георги Титюков и служители на Община Пловдив ще проведат консултация на граждани и заинтересовани страни по прилагане на Националната програма за достъпна жилищна среда и лична мобилност. \r\n \r\n*** \r\n   \r\nОт 20.00 часа в залата на читалище „Просвета 1888” ще бъде представен спектакълът “Малко комедия”. \r\n \r\n*** \r\n   \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведе Зелени Балкани  – Стара Загора на гости на Детски отдел: Екоработилничка. Творческо ателие. \r\n \r\n*** \r\n   \r\nОт 10.00 часа в къща музей „Гео Милев“ ще се състои „Четем и рисуваме“, „Литературни закачки“ – отгатване на гатанки и рисуване на отговора, „Ние сме актьори“ – драматизация на „Работната Мецана“ на Леда Милева, „Да съставим приказка“ – по предварително зададена тема децата рисуват момент от приказка, а после заедно разказват. \r\n \r\n*** \r\n   \r\nОт 10.30 часа кметът на Неделино Здравко Димитров ще награди млади художници по време на официално откриване на фитнес и шах площадка пред Туристическия информационен център. \r\n \r\n*** \r\n   \r\nОт 17.30 часа Тричков ще открие в Изложбена зала на Регионална библиотека „Стилиян Чилингиров” шестата си поред фотоизложба, с която представя в родния Шумен своите пътешествия и срещи по света. \r\n \r\n*** \r\n   \r\nОт 11.00 часа в залата на Общински съвет ще се проведе пресконференция с кмета на Община Ловеч Корнелия Маринова и представителите на културните институции в града.", "date": "2019.08.28", "title": "Предстоящи събития в страната за 28 август (Агенция „Фокус“)"}
{"url": "http://www.focus-news.net/news/2019/08/28/2693369/miroslav-petrov-oblasten-upravitel-na-plevenska-oblast-predpriehme-deystviya-za-vazstanovyavane-porazheniyata-ot-vandalski-proyavi-v-park-kaylaka.html", "text": "Предприехме действия за възстановяване пораженията от вандалски прояви  в парк ,,Кайлъка’’. Това каза за  Радио „Фокус“  Мирослав Петров, областен управител на Плевен по повод нанесени щети на съоръжения в парка.„На фона на активната работа на доброволците и усилията на Областна администрация да поддържа \"Кайлъка\" в парка се случват и поредица от вандалщини, които струват на администрацията не малка сума пари. Последният случай е от преди седмица, когато неизвестни изпотрошиха бариерата, ограничаваща достъпа на превозни средства в парка. Становището на експертите е, че съоръжението не може да бъде ремонтирано и се налага неговата подмяна с ново. Средствата за това ще дойдат от бюджета на областна администрация, в който, няма отделно перо поддръжка на \"Кайлъка”, каза областният управител Мирослав Петров по повод последното поругаване на публична собственост в парка. По думите му областна администрация вече е уведомила отговорните институции за поредната кражба на указателната табела непосредствено до вече потрошената бариера и предстои нейното възстановяване в най-кратки срокове. Той припомни, че обект на вандалски набези често ставаха и чешмичката на алеята към зоологическата градина, съоръженията за отдих и беседките. „Предприемаме действия и по отношение на опасната за гражданите пергола в \"Кайлъка\". На първо време застрашително висящите елементи ще бъдат отстранени, като предвиждаме това съоръжение да бъде изцяло подменено при първа възможност”, каза областният управител Мирослав Петров.   \r\n \r\nВиолета КРЪСТЕВА", "date": "2019.08.28", "title": "Мирослав Петров, областен управител на Плевенска област:  Предприехме действия за възстановяване пораженията от вандалски прояви  в парк ,,Кайлъка’’"}
{"url": "http://www.focus-news.net/news/2019/08/28/2693091/pregled-na-osnovnite-temi-v-svetovniya-pechat-agentsiya-fokus.html", "text": "Превръщането на Ирак в нова фронтова линия между Израел и Иран, темите на срещата между Владимир Путин и Реджеп Тайип Ердоган и китайската позиция за случващото се в Хонконг са сред темите на световния печат.  \r\n*** \r\n \r\n Ирак се превръща в нова фронтова линия между Израел и Иран, пише американското списание  Foreign Policy \r\nИзраелският въздушен удар от 1981 г. върху ядрения реактор \"Осирак\" в Ирак беше исторически, тъй като стана прецедент за „Доктрината Бегин“,наречена на тогавашния израелски премиер Менахем Бегин, тя предвижда Израел да нанесе превантивни удари срещу държава, която се готви да придобие ядрени оръжия. \r\nПланът през 1981 г. беше да запази ударът в тайна и Израел не трябваше да поема отговорност. Но минаха само седмици преди изборите в Израел и поемането на отговорност се оказа твърде примамливо за Бегин. Израелската операция предизвика значително раздразнение във Вашингтон, а американският отговор беше да осъди удара и да наложи ембарго на доставката на трета ескадрила F-16 в Израел. \r\nСега, 38 години по-късно, изглежда, че Израел отново е извършил атака на иракска територия. Ударът на 20 август в близост до въздушна база Балад в Ирак беше четвъртият от серия от скорошни експлозии на бази, контролирани от подкрепяните от Иран иракски милиции. Взривовете са насочени към ирански ракетни пратки, както и комплекти за тяхното подобряване. \r\nИзраелският премиер Бенямин Нетаняху е само на три седмици от изборите, а неговият десен блок изглежда изостава в проучванията. На въпрос дали Израел ще нанесе удари по ирански цели в Ирак, ако е необходимо, той заяви: „Ние действаме - не само ако е необходимо, ние действаме в много области срещу държава, която иска да ни унищожи. Разбира се, дадох свобода на силите за сигурност и ги инструктирах да направят всичко необходимо, за да осуетят плановете на Иран. ”Ако не поемам изрично отговорност за ударите от миналата седмица, то съм доста близо до подобно твърдение.“ \r\nРеакцията на Вашингтон на последните събития също беше подобна на реакцията му към ударите през 1981 г .: изтичане на информация относно отговорната страна и мълчаливо осъждане. Президентът на САЩ Доналд Тръмп не е направил това директно можем да предположим, че той не е бил изненадан от ударите и че те са били координирани с висши фигури в неговата администрация, но други елементи в правителството на САЩ изглеждат недоволни от предполагаемата израелска активност в Ирак, която те смятат за риск за американските войници, разположени там. \r\n*** \r\n \r\n  Президентът на Турция Реджеп Таийп Ердоган ще иска от руския си колега Владимир Путин да гарантира сигурността на турските войници в лицето на офанзивата на сирийската армия в северозападната част на страната, когато двамата лидери се срещнат във вторник , пише турският консервативен ежедневник  Yeni Safak . \r\nСпоред източника на изданието, Ердоган, който ще пристигне на еднодневна визита в Москва, е казал на Путин миналата седмица, че офанзивата на сирийската правителствена армия предизвиква хуманитарна криза и заплашва националната сигурност на Турция. Той твърди още, че сигурността на турските войници в Сирия ще бъде една от ключовите теми на срещата, която трябва да започне в 13:30 и да завърши със съвместно изявление в 16:00 \r\nСирийските войски обкръжиха бойци на опозицията и турски военен пост в Северозападна Сирия в настъпление за възстановяване на територията и градовете, които правителството загуби в началото на войната. Турция подкрепи някои опозиционни фракции в Идлиб, докато Русия и Иран подкрепят Асад. \r\nВоенният наблюдателен пункт в близост до град Морек е един от 12, които Анкара е създала в Северозападна Сирия по силата на споразумение с Москва и Техеран преди две години, за да намали боевете между силите на Асад и бойците на опозицията. \r\n„Всяка стъпка или атака, която би нарушила споразумението, трябва да се избягва, но за съжаление виждаме примери за това в последно време“, заяви официалният представител. „Очакваме Путин да предприеме стъпки, които ще облекчат проблема там“. \r\nЕрдоган и Путин провеждат чести разговори и изградиха тесни връзки, насочени към сътрудничеството в областта на енергетиката и отбраната. През юли Турция започна да доставя руски системи за противоракетна отбрана С-400 - ход, който обтегна връзките си със съюзника на Анкара в НАТО - Съединените щати. \r\nТурският министър на отбраната Хулуси Акар заяви в понеделник, че доставката на втората батерия от системата С-400 ще започне във вторник. \r\nОсвен че постави турските войски в региона на огневата линия, офанзивата на силите на Асад заплаши надеждите на Анкара да предотврати нова вълна от бежанци - включително бойци - от южната й граница. \r\n*** \r\n \r\n Каква е истината за хонконгската автономия, пише китайското англоезично издание  Global Times  в материал, представен без редакторска намеса. \r\nБезредиците в Хонконг продължават повече от десет седмици и повечето медии от града и китайския континент отразяват конкретни инциденти и свързаните с тях теми. Global Times смята, че е време да поставим на фокус високата степен на автономност на Хонконг. Такъв преглед е необходим за успокояване на ситуацията. \r\nПърво, трябва да се поддържа високата степен на автономност в Хонконг. Това е политически прагматичен и единствен изпълним принцип. В момента подходът „една страна, една система“ е напълно нереалистичен. Китайската континентална част няма директни политически и юридически ресурси за управление на Хонконг. Ако се премахне високата степен на автономност на града, цялата логика на социалната функция на Хонконг ще бъде пренаписана, което би донесло огромни управленски рискове, включително възможността градът да загуби статута си на международен финансов център. Подобни рискове не са в съответствие с националните интереси на Китай. \r\nКато се казва, хонконгците трябва да има доверие в придържането на страната към високата степен на автономия на града и в политиката на „хората от Хонконг, управляващи Хонконг“. \r\nВторо, високата степен на автономност на Хонконг не трябва да води до политически антагонизъм между града и континента. Това е най-долният ред на принципа \"една държава, две системи\" и се отразява в основния закон и в избирателната система на Хонконг. Кандидат, който е против китайското централно правителство, не може да бъде избиран за управител на града. Някои протестиращи, причиняващи смущения в Хонконг не са съгласни с правителството на специалния административен район в Хонконг, което може да доведе хонконгското общество до конфронтация с централното правителство. \r\nОпозиционните сили в Хонконг трябва да разберат политическата основа. Те не трябва да се опитват да нарушават основния закон и конституцията на Китай. Позицията на страната е твърда в това отношение. Опозицията е обречена да се провали, независимо колко подкрепа получават от САЩ и западния свят. \r\nТрето, китайският континент се надява Хонконг да поддържа социалната си култура, основана на капиталистическа система. Добре е на китайска земя да има град в западен стил. Защо да си правим труда да го направим в китайски стил? \r\nЧетвърто, поради различни политически системи в Хонконг и китайския континент, някои хонконгци са склонни към политическо недоверие по адрес на континентален Китай. Това доведе до радикално поведение в Хонконг и усилията на централното правителство да ограничи подобни радикални инциденти. Опозицията в града обикновено се стреми да засили това недоверие в полза на техните политически интереси, докато ситуацията не излезе от контрол.  \r\nНе на последно място, но Хонконг и континенталната част на Китай са общност от споделени интереси. Съществуват прилики и различия в ценностите на двете общества. Но китайският континент най-искрено се надява на всичко най-добро за Хонконг и ще скърби най-много, ако градът претърпи социални сътресения. Това се определя от споделените интереси и силната културна връзка между двете страни. Надяваме се хонгконгците да разберат това и да не бъдат изкушени от заблуда.", "date": "2019.08.28", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/08/28/2693096/za-10-godini-shte-zavarshi-izgrazhdaneto-na-20-novi-fizkulturni-salona-i-uchilishtni-sportni-zali-po-programata-na-fondatsiya-sofiya-evropeyska-stolitsa-na-sporta-obzor.html", "text": "За 10 години ще завърши изграждането на 20 нови физкултурни салона и училищни спортни зали по програмата на Фондация „София – европейска столица на спорта“. По нея в детските градини на София вече са изградени 78 спортни салона и 15 плувни басейна. Това стана ясно на пресконференция за програмата и приоритетите на Фондация „София – европейска столица на спорта“ през 2020 година, която обединява всички активности и събития по инициативата следващата година. Участие в нея взеха кметът на София Йорданка Фандъкова, председателят на Столичен общински съвет и председател на Фондация „София – европейска столица на спорта“ Елен Герджиков и Анатоли Илиев – организационен секретар на „София – европейска столица на спорта“. Фандъкова заяви, че приоритет са осигуряване на повече условия и възможности за активен и здравословен начин на живот, както и изграждане на спортна инфраструктура в града. В рамките на пресконференцията стана ясно, че „София – европейска столица на спорта“ разширява и разнообразява своята дейност. Същевременно Фондацията регистрира още по-многообразен спектър дейности, в синхрон с политиката на Столичния общински съвет и градската управа. Стана ясно, че за 10 години ще завърши изграждането на 20 нови физкултурни салона и училищни спортни зали, а в детските градини на София вече са изградени 78 спортни салона и 15 плувни басейна. Построените стрийт фитнеси са повече от 60, а игрищата на открито 30. Фандъкова благодари на водещите български спортисти за съпричастността към инициативата „Европейска столица на спорта“ през годините, както и на общинските съветници за подкрепата им по този проект. Предстои изграждането на шест многофункционални спортни зали по училищата. В отговор на желанието на спортуващите и на огромната нужда от спортна база Столична община даде ход на мащабен проект за изграждане на тези съоръжения.  \r\n„Ключово за развитието на спорта в София е обновяването на Наредбата за управление и разпореждане с общински спортни обекти. Тя вече е изготвена и подложена на Обществено обсъждане. Няколко годишен експертен труд бе финализиран с цел да запълни една голяма празнина в уреждане отношенията и използване на спортната база в общината. Наредбата се базира на промените в Закона за спорта, като стимулира развитието и управлението на запустелите досега спортни обекти, осигурява ползване на базата от живеещите в района и дава повече възможности за хората със специални нужди“, каза на срещата с медиите Елен Герджиков. \r\nАнатоли Илиев – орг. секретар на „София – европейска столица на спорта“, разказа в подробности приоритетите и основните активности, които предстоят през 2020 г. В Календара са предвидени 97 събития, 23 от тях са в и около планината Витоша. „Активностите през годините непрекъснато се увеличават, но за нас важен е не само броят на събитията, но и тяхното разнообразие. За това в Програмата са включени активности за всички възрасти и социални слоеве от населението – от май-малките, през учениците, хората от третата възраст, деца на бежанци и социално слаби, хора със специални нужди, деца в риск и др.,“ каза още Илиев. \r\nЗорница КОСТАДИНОВА", "date": "2019.08.28", "title": "За 10 години ще завърши изграждането на 20 нови физкултурни салона и училищни спортни зали по програмата на Фондация „София – европейска столица на спорта“ (ОБЗОР)"}
{"url": "http://www.focus-news.net/news/2019/08/28/2693093/rusiya-i-turtsiya-se-dogovoriha-za-dvustranno-satrudnichestvo-vav-voennata-sfera-obzor.html", "text": "Президентът на Турция Реджеп Таийп Ердоган пристигна спешно в Русия за преговори с държавния глава Владимир Путин на фона на офанзивата на сирийската армия в северозападната провинция Идлиб, която е и зона на деескалация с гаранти Москва и Анкара. \r\nДвамата преговарят по време на Международното авиокосмическо изложение МАКС-2019 и в техните делегации присъстват министрите на отбраната на Турция и Русия Хулуси Акар и Сергей Шойгу.  \r\nВизитата бе предизвикана след успешната операция на сирийската правителствена армия в района на град Хан Шейхун и изолирането на турския наблюдателен пост в района, като преди това армията на Асад дори откри заградителен огън срещу приближаващ се турски военен конвой.  \r\nОсвен това Путин и Ердоган обсъдиха развитието на икономическите връзки между страните. \r\nТурция се интересува от съвместното производство на военна техника с Руската федерация; сътрудничеството в тази област може да бъде разширено и във областта на военното самолетостроене, заяви във вторник турският президент Реджеп Тайип Ердоган след преговорите му с руския президент Владимир Путин в кулоарите на авиокосмическото изложение МАКС-2019. \r\n„Една от най-важните стъпки в отношенията с Русия е съвместното производство на С-400, имаше много приказки по тази тема, но не им обърнахме ни най-малко внимание. Нашата солидарност в тази област - искаме да я разширим и във всички останали области на отбранителна промишленост. Може да става дума и за военни самолети \", каза той. \r\nТурският президент Реджеп Тайип Ердоган заяви, че Турция ще предприеме всички необходими мерки, за да защити своите войници в Сирия, Тук (в Идлиб) ситуацията стана толкова сложна, че в момента нашите войски са в опасност. Не искаме това да продължи. Всички необходими стъпки ще бъдат предприети навреме, ако е необходимо\", каза той. \r\nЕрдоган каза още, че действията на сирийската правителствена армия, която извършва бомбардировки, включително на граждански цели в зоната за деескалация на Идлиб, възпрепятстват прилагането на меморандума, подписан в Сочи. \r\n„Според меморандума от Сочи, който подписахме миналия септември, успяхме да постигнем относителна стабилност, но, за съжаление, от май насам правителството (на Сирия), извършвайки бомбардировки над цивилни цели, прекъсна това относително спокойствие. Това усложнява прилагането на меморандума от Сочи\", каза Ердоган. \r\nСпоред руския президент основната задача в Сирия е да стабилизира ситуацията и да гарантира напредването на процеса на политическо уреждане. \r\n\"Ключовото внимание, разбира се, беше обърнато на ситуацията в Сирия. Русия и Турция си сътрудничат тясно във Астанския формат с участието на Иран. Според нас този формат е най-ефективният механизъм за решаване на сирийската криза. Ние вярваме, че на този етап най-важното е да се съсредоточим върху окончателната стабилизация на условията на място и напредване на процеса на политическо уреждане\", каза Путин. \r\nТой отбеляза, че по време на срещата той е обсъдил с турския си колега въпроси, свързани с формирането и стартирането на Сирийския конституционен комитет. Путин изрази надежда, че този комитет ще може да започне работата си в Женева в съвсем близко бъдеще. \r\nПрезидентът потвърди, че през септември ще посети Анкара, за да участва в срещата на върха Русия-Иран-Турция за разрешаване на ситуацията в Сирия. \r\nОтносно енергийното сътрудничество руският президент акцентира върху готовността за стартиране на транспорта на газ през \"Турски поток\" \r\n„Изграждането на„ Турски поток “е в ход. Предполагаме, че до края на годината руският газ ще започне да постъпва към турските потребители. И след увеличаване на капацитета на„ Турски поток “, втората тръба за доставка ще пренася през Турция газ към Европа“, каза той по време на съвместна пресконференция с турския президент Реджеп Тайип Ердоган. \r\nВладимир Путин отбеляза като цяло, че Русия и Турция си сътрудничат тясно в енергийния сектор. Той припомни, че „Росатом“ строи първата АЕЦ „Аккую“ в Турция. Първият енергиен блок трябва да бъде пуснат в експлоатация през 2023 г. по случай сто-годишнината на Република Турция. „Подчертавам, че и двата проекта - и АЕЦ „ Аккую “, и „ Турски поток “- отговарят на най-високите екологични и технологични изисквания и ще станат ключови елементи за осигуряване на регионална и европейска енергийна сигурност“, заключи Путин. \r\nПо време на посещението на авиокосмиоческото изложение ръководителят на държавната корпорация \"Роскосмос\" Дмитрий Рогозин  предложи на турския лидер да организира изпращането на турски астронавт  на борда на международната космическа станция  (МКС), предава  TACC . \r\n\"Имаме съвместно предложение за Вас - да организираме изпращането в орбита на турски астронавт за годишнината от създаването на републиката. Центърът за обучение на космонавтите е готов за тази работа\", каза Рогозин.  \r\n \r\n  Юлиян Марков", "date": "2019.08.28", "title": "Русия и Турция се договориха за двустранно сътрудничество във военната сфера (ОБЗОР)"}
{"url": "http://www.focus-news.net/news/2019/08/28/2693097/gerb-i-bsp-na-praga-na-kampaniyata-za-mestnite-izbori-v-sofiya-obzor.html", "text": "Във вторник двете големи партии ГЕРБ и БСП обърнаха внимание върху подготовката за предстоящите местни избори. Отделно лидерите на партиите влязоха в задочен спор през медиите. Тази сутрин председателят на управляващата партия ГЕРБ Бойко Борисов и председателят на СДС Румен Христов подписаха рамково политическо споразумение. В споразумението се казва, че в общините, районите и населените места, където двете партии имат отделни кандидатури за кмет – взаимната подкрепа на втори тур е задължителна. ГЕРБ и СДС изразиха своята взаимна увереност в победата на десницата на местните избори и заявиха намеренията си за продължаване на партньорството за пълен цикъл от избори, започнал с европейските през месец май тази година. „Със СДС имаме обща ценност и това е ЕНП. Специално за София очаквам местните избори да са много подли. Колегите отляво нека да излъчат свой кандидат, щом имат претенции, че са алтернатива. Техният подход досега е ясен – подкрепят някого и ако той успее да спечели, си приписват победата, а ако загуби – бягат от него. Има опасност избирателите да бъдат подведени от нашите партньори, които се имат за част от ЕНП, но не подкрепиха председателя на Европейската комисия“, посочи председателят на ГЕРБ и министър-председател на България Бойко Борисов. По думите му ГЕРБ и СДС са длъжни в големите градове да издигнат общи кандидати, за да може коалицията от европейския вот да продължи да работи. „София се преобрази. Метро, пътища, детски градини, градски транспорт, много работни места. Строим непрекъснато, като в същото време се съобразяваме с екологичните норми. Хората обаче искат още и държат на качеството. Затова контролът трябва да бъде завишен“, отбеляза Борисов и напомни, че докато опонентите на ГЕРБ са управлявали София е била задръстена и мръсна. „Промяната няма да дойде с тях. Ще противопоставим направеното от нас срещу техния популизъм“, категоричен бе председателят на ГЕРБ.  \r\nОт най-голямата опозиционна партия отговориха на изявленията на ГЕРБ на своя пресконференция. Лидерът на БСП Корнелия Нинова заяви, че не трябва да се изключва възможността БСП да подкрепи кандидат за кмет на София или да издигне свой. Нинова коментира, че премиерът изглежда много нервен и обречен за София. „По-спокойно, пилците се броят на есен“, обърна се Корнелия Нинова към Бойко Борисов. По думите й премиерът тича доста пред вятъра. „Ние още не сме обявили кандидат за София, още не сме приели платформата си за София, а той вече ни определи като популисти, без да знае какво предлагаме и като едни хора, които ще правят подла кампания в София. Защо всичко това, защото БСП не издига свой кандидат. Искам да припомня на Борисов, че тези думи сме ги чували, че не му се свършиха добра работа в едни други избори, които загуби катастрофално, със същите упреци към БСП“, подчерта Нинова. Тя призова премиерът да си гледа своите дела. \"Много отговори ще се дават за досегашното управление. Да запазим спокойствие и самообладание и да проведем една хубава, позитивна и аргументирана кампания, която ще имате\", подчерта лидерът на БСП. \r\nДеница КИТАНОВА", "date": "2019.08.28", "title": "ГЕРБ и БСП на прага на кампанията за местните избори в София (ОБЗОР)"}
{"url": "http://www.focus-news.net/news/2019/08/28/2693094/reuters-upravlyavashtata-sotsialdemokraticheska-partiya-zagubi-mnozinstvoto-si-v-rumaniya.html", "text": "Управляващата в Румъния Социалдемократическа партия (СДП) загуби парламентарното си мнозинство, след като либералната партия АЛДЕ излезе от правителството заради политиките му, предава  Reuters . \r\nЛибералите се оттеглиха от съюза два дни, след като лидерът им Калин Попеску Тарчану не бе избран да бъде правителственият кандидат за президентските избори през ноември. Вместо това СДП избра лидера си, премиерът Виорика Дънчила, за съперник на настоящия държавен глава Клаус Йоханис. \r\nПри нормални обстоятелства действието на АЛДЕ би увеличило вероятността от предсрочни избори, но според анализатори, фрагментаризираната опозиция може да предпочете да изчака завършването на целия мандат. \r\n„Не виждам много (други партии) да се втурнат да го вземат управлението сега“, заяви политическият коментатор Кристиан Патраскониу. „(Чакането на изборите) е най-рационалната политическа позиция“. \r\nСамият бивш министър-председател Таричану заяви, че ПСД се е представила лошо в правителството и не е предприела необходимите стъпки за преструктуриране на кабинета. Решението на АЛДЕ да се изтегли обаче не беше лесно, добави той. \r\nВластите на ЕС и САЩ остро критикуват управляващия алианс за реформите на румънската съдебна система, за която казват, че заплашва върховенството на закона. \r\nДънчила заяви, че ПСД ще продължи да управлява. „Най-важното нещо е да не разочароваме избирателите, които ни се довериха на изборите през 2016 година“, написа тя във „Фейсбук“. \r\nРаздялата от понеделник обаче оставя социалдемократите с 25  гласа под мнозинството, което ще ги принуди да договарят законодателство на база законопроект. \r\nМинистър-председателят има 45 дни да поиска вот на доверие от парламента и междувременно ще трябва да намери заместници на тримата министри от АЛДЕ. Според анализаторите, Дънчила ще търси съюз с други партии, като например, етническата унгарска УДМР. \r\nНа проведените през май европейски избори гласоподавателите се обърнаха срещу правителството, като подкрепата за СДП падна наполовина, а АЛДЕ дори не успяха да преминат бариерата за влизане в ЕП. \r\n \r\nПревод и редакция:", "date": "2019.08.28", "title": "Reuters: Управляващата Социалдемократическа партия загуби мнозинството си в Румъния"}
{"url": "http://www.focus-news.net/news/2019/08/28/2693437/the-independent-kakvo-sledva-sled-reshenieto-na-boris-dzhonsan-za-prorogatsiya-na-parlamenta.html", "text": "Борис Джонсън ще спре работата на  парламента за пет седмици от средата на септември, с ход, който допълнително повишава заплахата от Брекзит без споразумение, пише британският вестник  The Independent . \r\nПланът на премиера би лишил депутатите от възможността да обсъждат и приемат закони в срок до 31 октомври, крайният срок за излизане на Великобритания от ЕС. \r\nТой бе наречен \"конституционно безобразие\" от Джон Беркоу, председател на Камарата на общините. \r\nРешението в  сряда дойде като последният обрат в бурна серия от събития, започнала през април, когато Тереза Мей, бившият министър-председател, определи срока 31 октомври, след като не успя да обедини депутатите зад сделката си с Европа. \r\nЕто основните дати при отброяването до 31 октомври, когато Великобритания ще напусне ЕС със или без сделка. \r\n3 септември: Депутатите се връщат в Камарата на общините за първата си сесия след лятната почивка. \r\n4 септември: Финансовият министър Саджид Джавид трябва да представи годишния есенен бюджет в Камарата на общините за правителствените разходи през 2020/21. \r\n9 септември: Парламентът вероятно ще започне процес за пророгация. \r\n10 септември: Парламентът ще бъде спрян до 14 октомври. \r\nСезон на конференциите \r\nКогато парламентът не действа, сезонът на партийните конференции - основно събитие в политическия календар - ще придобие още по-голямо значение, като всеки лидер трябва да направи важни изказвания относно развитието на Брекзит. \r\nЗначението на изказванията се повдига допълнително чрез нарастващите спекулации за предстоящи общи избори, което означава, че лидерите могат да използват възможността да направят смели политически изявления. \r\n14 септември: В Борнемут започва конференцията на партията на либералните демократи. \r\n17 септември: Джо Суинсън вероятно ще изнесе реч на конференцията на Либерал-демократите \r\n21 септември: Конференцията на лейбъристите започва в Брайтън. \r\n25 септември: Вероятно Джеръми Корбин ще изнесе реч. \r\n29 септември: В Манчестър започва конференцията на Консервативната партия. \r\n2 октомври: Борис Джонсън вероятно ще произнесе реч. \r\nПарламентът се завръща \r\n14 октомври: Държавно откриване на парламента, включително реч на кралицата \r\n17 и 18 октомври: Планираната дата на двудневната среща на върха на ЕС в Брюксел, която ще отбележи последен опит за преговори с червени линии по спорни въпроси като предпазния механизъм за ирландската граница и в крайна сметка вземе решение за Брекзит \r\n21 и 22 октомври: Парламентът вероятно ще проведе поредица от гласувания след речта на кралицата. \r\n31 октомври: Обединеното кралство трябва да напусне ЕС. \r\n \r\n  Юлиян Марков", "date": "2019.08.28", "title": "The Independent: Какво следва след решението на Борис Джонсън за пророгация на парламента"}
{"url": "http://www.focus-news.net/news/2019/08/28/2693102/tass-brazilskiyat-prezident-blagodari-na-g-7-za-obsazhdaneto-na-pozharite-v-amazoniya.html", "text": "Бразилският президент Жаир Болсонаро благодари на страните от Г-7 за обсъждането на ситуацията около пожарите в горите на Амазония. Държавният глава каза това във вторник по време на среща с членове на правителството и губернаторите на региона, която беше излъчена в социалната мрежа „Фейсбук“, предава  TACC . \r\n\"Благодарим на Г-7 за свършената работа. Говорих с президента на САЩ Доналд Тръмп и още двама лидери, поканени на срещата -изпълняващия длъжността испански премиер Педро Санчес и чилийския президент Себастиан Пиниера, за да ги успокоя и да внеса сериозно настроение в работата на такъв важен субект като Г-7 “, каза бразилският президент. Той също така заяви, че не е против диалога по този въпрос с Франция, като изрази увереност, че „решение на този проблем, който ще устройва целия свят“, ще бъде намерено благодарение на общите усилия. \r\nВ понеделник вечерта директорът на кабинета на Болсонаро Оникс Лоренцони заяви, че бразилското правителство ще откаже помощта от 7 милиона евро, обявена от френския президент Еманюел Макрон за гасене на пожарите в Амазонка. Във вторник бразилският лидер заяви, че може да обмисли приемането на подобна помощ едва след като Макрон се откаже от обвиненията по негов адрес. \r\nМиналата седмица Болсонаро подписа указ, позволяващ на армията да се използва за гасене на амазонските гори. Според Министерството на отбраната в противопожарните мерки участват над 43 хиляди военнослужещи, които изцяло контролират ситуацията. За тези цели военните отпуснаха 38,5 милиона реала (над 9 милиона долара), въпреки факта, че по-рано беше заявено, че властите не разполагат с  необходимите ресурси. \r\nСпоред бразилския Национален институт за космически изследвания от януари до август пожарите са унищожили повече от 1,8 милиона хектара амазонски гори. \r\n \r\n  Юлиян Марков", "date": "2019.08.28", "title": "ТАСС: Бразилският президент благодари на Г-7 за обсъждането на пожарите в Амазония"}
{"url": "http://www.focus-news.net/news/2019/08/28/2693100/ea-daily-vav-velikobritaniya-pristignaha-stelt-bombardirovachite-na-sasht-v-2a-tyahnata-tsel-sa-ruskite-granitsi.html", "text": "От авиобазата „Уайтмен“ в американския щат Мисури на 27 са прехвърлени три тежки стратегически стелт-бомбардировачи Northrop B-2А Spirit на военната база „Феърфорд“ на Кралските Военновъздушни сили за изпълнение на задачи в Европа и конкретно за симулация на ракетно-бомбови удари край границите на Русия, предава агенция  EA Daily . \r\n„Spirit of Mississippi, Spirit of Georgia и Spirit of New York – това са имената на трите бомбардировача B-2A, които пристигнаха в британската база „Феърфорд“, отбелязва „Оперативная линия“. \r\nСъобщава се също, че преди това наетият от ВВС на САЩ B-747 Jumbo е донесъл във „Феърфорд“ последната част от американския инженерно-технически състав „Уайтман“, тъй като самолетът B-2A е със скъпа и сложна поддръжка. \r\nКакто се очаква, в допълнение към трите B-2A през тази седмица във Великобритания ще бъдат разположени още не по-малко от два стратегически бомбардировача Boeing B-52H Stratofortress. \r\n„С оглед вече намиращият се там от 17 юни един B-52H с непълна техническа готовност, защото му бяха сменени закрепванията на два двигателя към равнината на крилото и бе извършена работа по замяна на изгорял двигател, броя на ударните сили на ВВС на САЩ, разположени във Великобритания (разбирай - на границите на Русия) ще възлиза на шест единици“, отбелязва „Оперативная линия“. \r\nРуската агенция добавя, че от средата на август командването на ВВС на САЩ е пристъпило към практическа реализация на подготвителните мероприятия за поредно разполагане (започвайки от края на август) на стратегически бомбардировачи във Великобритания. B-2A в предназначен за пробиване на плътна противовъздушна отбрана и нанасяне на удар с конвенционално или ядрено оръжие. \r\nEADaily по-рано многократно е съобщавала за полети през март до западните граници на Русия от разположилените шест американски стратегически бомбардировачи Boeing B-52H Stratofortress в британската авиобаза Fairford (един от тях имаше проблеми с двигателя). B-52H достигна условните граници на изстрелванията, получи информация за потенциални цели, въведе съответните данни в прицелните комплекси (системи) на ракетите - и симулира условни изстрелвания върху тях. И тези цели бяха най-важните военни съоръжения на Русия - летища, командни пунктове, позиции за изстрелване на ракети и т.н. \r\nОсвен това редовните полети на B-52H край руските граници представляват своего рода отработване на излизане на границата на ракетен удар и нанасянето му извън зоната на идентифициране на радиолокационните средства на ПВО, както и извън пределите на бойния радиус на изтребителите от руските ПВО МиГ-31. \r\nТогава командването на руските Военнокосмически сили (ВКС) прехвърли от авиобазата в Енгелс (Саратовска област) на едно от летищата зад полярния кръг четири стратегически ракетоносеца Ту-160 и един самолет за далечно радиолокационно идентифициране. \r\nВ началото на април американските бомбардировачи B-52H се върнаха от авиобазата „Феърфорд“ у дома в „Барксдейл“ (в южната част на САЩ). \r\n \r\nПревод и редакция:", "date": "2019.08.28", "title": "EA Daily: Във Великобритания пристигнаха стелт-бомбардировачите на САЩ В-2А. Тяхната цел са руските граници"}
{"url": "http://www.focus-news.net/news/2019/08/28/2693101/afp-rusiya-i-turtsiya-balansirat-interesite-si-v-siriya-na-fona-na-ofanzivata-v-idlib.html", "text": "Русия и Турция балансират интересите си в Сирия на фона на офанзивата в Идлиб, коментира  AFP .  \r\nОфанзивата на поддържаните от Москва правителствени сили в Северозападна Сирия подкопава споразумението между Русия и Турция за размирната сирийска провинция Идлиб, но техните собствени интереси трябва да предотвратят неговото пълно разпадане, смятат анализаторите. \r\nСирийските правителствени сили започнаха наземна офанзива срещу поддържаната от джихадистите крепост Идлиб в близост до турската граница на 8 август след месеци тежки бомбардировки. \r\nТе завзеха ключовия град Хан Шейхун и поеха контрола върху южната част на провинцията, обграждайки турски наблюдателен пункт там. \r\n\"Идлиб усложнява връзките между Москва и Анкара, тъй като техните интереси там се разминават\", заяви базираният в Русия анализатор Александър Чумилин. \r\n„Проблемът с тази провинция не е от сега, но те бяха успели да намерят компромис“, добави той. \"Днес има по-малко свобода на действие.\" \r\nДамаск и Москва се опитват да премахнат бившия филиал на „Ал Кайда“ в Сирия „Хаят Тахрир ал Шам“, който доминира в района на Идлиб. \r\nОт друга страна, поддържащата бунтовниците  Турция се стреми да избегне по-нататъшна ескалация, която би предизвикала масивна вълна от бежанци към южната й граница. \r\n\"Позицията на Турция в момента е много слаба\", заяви Нихат Али Озкан от базирания в Анкара мозъчен тръст „Тепав“. \r\nМиналата седмица правителствените сили обградиха турски наблюдателен пункт в Морек, след като превзеха града и околните райони. Дни по-рано въздушен удар на сирийската авиация удари турски военен конвой малко след навлизането му в Идлиб по пътя към Хан Шейхун. \r\nПоследните събития подкопаха постигнатото миналата година споразумение между Русия и Турция, която се стреми да създаде буферна зона около Идлиб, за да предотврати изцяло навлизане на силите на сирийския президент Башар Асад. \r\nТурският президент Реджеп Ердоган пристигна в Москва, за да се срещне с руския си колега Владимир Путин във вторник и да обсъдят ескалацията в Сирия. \r\nТой също така ще бъде домакин на Путин и иранския му колега Хасан Роухани на среща на върха в Анкара на 16 септември, за да обсъди последните развития.  \r\n \r\n  Юлиян Марков", "date": "2019.08.28", "title": "AFP: Русия и Турция балансират интересите си в Сирия на фона на офанзивата в Идлиб"}
{"url": "http://www.focus-news.net/news/2019/08/28/2693104/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Изненадващи оставки в турската армия преди посещението на Ердоган в Русия, експерименталния самолет Су-47 и перспективите за въвеждането на водородния двигател във военните превозни средства на американската армия. \r\n*** \r\n \r\n Посещението на турския лидер Реджеп Тайип Ероган в Русия беше предшествано от оставки в рамките на турската армия. Това съобщават специализираните издания, пишещи за  Близкия изток, позовавайки се на своите информирани източници, коментира руският ежедневник  “Независимая газета“ . \r\nВъпреки факта, че в структурите на армията се случиха сериозни кадрови смени, все още не се знае какво ги е провокирало. Наблюдателите имат различни версии. \r\nСпоред британския портал за Близкия изток, оставки са подали командирите на турската мотострелкова група в сирийската провинция Идлиб, която остава в ръцете на сирийските бунтовници и продължава да се счита за отговорност на Турция. Източници на изданието обръщат внимание на факта, че оставките са станали в действителност след въздушния удар от сирийските правителствени сили върху турски конвой, тръгнал към 9-ия наблюдателен пост в Идлиб. \r\nИнцидентът на 19 август постави официална Анкара в задънена улица: от една страна, е необходимо да се демонстрира решителността й в отговор на подобни атаки, от друга, за нея е изключително неизгодно да се конфронтира с Руската федерация, която е най-важният партньор на сирийското правителството и гарантът за неговата сигурност. В тази връзка Ердоган бе принуден да замине за Москва предсрочно. \r\nЕдна от възможните причини за напускането на влиятелни генерали би могло да бъде споразумението на Турция и САЩ за създаването на „зона за сигурност“ в Северна Сирия. Министърът на отбраната Хулуси Акар обаче заяви на 27 август, че оставката на военните ръководители се дължи единствено на \"края на службата им\" и нямат други причини. \r\nИзданието Ahval съобщава, че пет генерали са подали оставки, което показва високата степен на несъгласие в турската армия срещу политиката на Ердоган в Сирия. Вероятно военният елит отново се превръща във взривоопасна сила срещу турския президент. \r\n*** \r\n \r\n Перспективният палубен  изтребител Су-47 \"Беркут\" бе показан на въздушното изложение МАКС-2019, което се провежда от 27 август в близост до Москва на летище Жуковски, пише руският вестник  \"Известия\" \r\nИзтребителят Су-47 на дизайнерското бюро „Сухой“ се счита за един от най-необичайните самолети в света. Характерно за него е обратната стреловидност на крилото, което подобрява управляемостта на самолета при ниски скорости и влияе положително на характеристиките му за излитане и кацане. \r\nЕксперименталното копие е построено през 1997г. Сега то се съхранява в музея на Летателния изследователски институт. \r\nПо-рано беше съобщено, че руският президент Владимир Путин по време на MAKS-2019 обсъди с турския си колега Реджеп Тайип Ердоган съвместното производство на руски самолети, включително изтребителите от пето поколение Су-57. \r\nВъздушното шоу МАКС-2019 ще продължи до 1 септември. В него ще вземат участие около 30 държави. Очаква се събитието да бъде посетено от около 500 хиляди души. От 30 август до 1 септември над 300 допълнителни влака ще пътуват към аерокосмическото изложение. \r\n*** \r\n \r\n Въоръжените сили на САЩ разработват обещаващи бойни превозни средства с водородни горивни клетки. Списъкът включва бойни превозни средства и танкове, а разработката се ръководи от учени от Центъра за управление на бойните способности на армията на САЩ (GVSC) и изследователската лаборатория на сухопътните войски, пише руското електронно издание  „Военное обозрение“ . \r\nСпоред новите данни на Центъра за сухопътни превозни средства американската армия се занимава със задълбочено проучване и оценка на енергийната технология на горивните клетки. Учените очакват, че новите разработки ще осигурят на Вашингтон тактически предимства при използване на сухопътни превозни средства. \r\nГоривните клетки генерират електричество почти безшумно, ефективно и не причиняват вреда на околната среда. Енергийната им ефективност е по-висока от тази на двигателите с вътрешно горене, а водородът, използван като гориво, може да идва от различни източници: може да се произвежда от всякаква течност на водна основа, като кафе, спортни напитки или дори урина. Освен това съществуващите горива като бензин, пропан и природен газ също могат да бъдат използвани за извличане на водород. \r\nВодородът е най-често срещаният елемент на планетата. Потенциално много учени го разглеждат като бъдещ заместител на бензина и дизеловото гориво. \r\nВъпреки че се очаква най-новите технологии за водородни горивни клетки да намалят екологичните щети в дългосрочен план, те са насочени основно към намаляване на зависимостта от петрола. В допълнение, технологията осигурява важен елемент на неоткриваемост - машините, на водород, не произвеждат дим, забележим шум или миризма, не отделят значителни количества топлина. \r\nУчени от търговски компании, работещи за армията, в момента разработват унифицирани водородни платформи за създаване на бъдещи танкове и бойни машини на пехотата. \r\nНовият водороден силов агрегат осигурява редица предимства, включително висок въртящ момент, който трябва да позволи на бъдещия танк да преодолява неравен терен; тиха мобилност; намалени акустични и топлинни характеристики; намаляване на теглото на бойния автомобил; възможността за получаване на гориво от няколко източника. Но в същото време възниква  въпрос, свързан със сигурността.", "date": "2019.08.28", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/08/28/2693103/telma-makedoniya-sled-sedemchasovo-zasedanie-otlozhiha-reshenieto-za-osvobozhdavane-na-katitsa-yaneva.html", "text": "След седем часа обсъждания при закрити врати, прокурорският съвет реши да отложи за  четвъртък решението дали да започне процедурата за освобождаване на специалния прокурор Катица Янева, съобщава македонският телевизионен канал  ”Телма“ \r\nПредседателят на Съвета Коле Щериев заяви, че прокуратурата е предоставила много доказателства, така че поради обема на материалите на първото заседание само са четени материали и съветът не е имал време да вземе решение. \r\nТри часа прокурор Вилма Русковска , която е носела цялото досие по аферата „Рекет“ е  отговаряла на въпроси от членове на съвета. \r\nСъветът на прокурорите може да започне процедурата по освобождаване на Янева, ако поне пет от деветимата членове решат в четвъртък да изготвят и изпратят доклад в парламента, със съгласието на четирите най-големи партии и мнозинство от две трети и малцинствен вот. Главният прокурор Любомир Йовевски, който е десетият член на съвета, не дойде на заседанието днес, без да уточни защо. За разлика от своя колега Щериев, Йовевски се позовава на член от специалния закон за Специализираната прокуратура (СП) и твърди, че заместник на Янева може да бъде избран за ръководител на СП до изтичането на мандата й догодина. Щериев твърди, че с края на мандата на Янева като специален прокурор завършват мандатите и на останалите 10 прокурори от СП и съветът не може да назначава заместник. \r\nЩериев също е в края на двегодишния си мандат, който изтича в четвъртък, но ще бъде заменен в петък. Янева се закле преди четири години в същата зала да изпълнява честно задълженията си, а преди седмица беше заподозряна в злоупотреба с власт в случая „Рекет“. \r\n \r\n  Юлиян Марков", "date": "2019.08.28", "title": "„Телма“ (Македония): След седемчасово заседание отложиха решението за освобождаване на Катица Янева"}
{"url": "http://www.focus-news.net/news/2019/08/28/2693106/pregled-na-mezhdunarodnite-novini-do-600-chasa-agentsiya-fokus.html", "text": "Турция ще предприеме всички необходими мерки, за да защити своите войници в Сирия, заяви  турският президент Реджеп Тайип Ердоган на пресконференцията след преговори с руския президент Владимир Путин на международното аерокосмическо шоу MAKS-2019 на летище Жуковски, предава  TACC . \r\n\"Тук (в Идлиб) ситуацията стана толкова сложна, че в момента нашите войски са в опасност. Не искаме това да продължи. Всички необходими стъпки ще бъдат предприети навреме, ако е необходимо\", каза той. \r\nЕрдоган каза още, че действията на сирийската правителствена армия, която извършва бомбардировки, включително на граждански цели в зоната за деескалация в Идлиб, възпрепятстват прилагането на меморандума, подписан в Сочи. \r\n„Според меморандума от Сочи, който подписахме миналия септември, успяхме да постигнем относителна стабилност, но, за съжаление, от май насам правителството (на Сирия), извършвайки бомбардировки над цивилни цели, прекъсна това относително спокойствие. Това усложнява прилагането на меморандума от Сочи\", каза Ердоган. \r\n*** \r\n \r\n Основната задача в Сирия е да стабилизира ситуацията и да гарантира напредването на процеса на политическо уреждане, заяви руският президент Владимир Путин след разговори с турския президент Реджеп Тайип Ердоган, цитиран от  TACC . \r\n\"Ключовото внимание, разбира се, беше обърнато на ситуацията в Сирия. Русия и Турция си сътрудничат тясно във Астанския формат с участието на Иран. Според нас този формат е най-ефективният механизъм за решаване на сирийската криза. Ние вярваме, че на този етап най-важното е да се съсредоточим върху окончателната стабилизация на условията на място и напредване на процеса на политическо уреждане\", каза Путин. \r\nТой отбеляза, че по време на срещата той е обсъдил с турския си колега въпроси, свързани с формирането и стартирането на Сирийския конституционен комитет. Путин изрази надежда, че този комитет ще може да започне работата си в Женева в съвсем близко бъдеще. \r\nПрезидентът потвърди, че през септември ще посети Анкара, за да участва в срещата на върха Русия-Иран-Турция за разрешаване на ситуацията в Сирия. \r\n*** \r\n \r\n Руският президент Владимир Путин заяви, че руският газ ще започне да тече през \"Турски поток\" към Турция преди края на тази година, предава  TACC . \r\n„Изграждането на„ Турски поток “е в ход. Предполагаме, че до края на годината руският газ ще започне да постъпва към турските потребители. И след увеличаване на капацитета на„ Турски поток “, втората тръба за доставка ще пренася през Турция газ към Европа“, каза той по време на съвместна пресконференция с турския президент Реджеп Тайип Ердоган. \r\nВладимир Путин отбеляза като цяло, че Русия и Турция си сътрудничат тясно в енергийния сектор. Той припомни, че „Росатом“ строи първата АЕЦ „Аккую“ в Турция. Първият енергиен блок трябва да бъде пуснат в експлоатация през 2023 г. по случай сто-годишнината на Република Турция. „Подчертавам, че и двата проекта - и АЕЦ„ Аккую “, и„ Турски поток “- отговарят на най-високите екологични и технологични изисквания и ще станат ключови елементи за осигуряване на регионална и европейска енергийна сигурност“, заключи Путин. \r\n*** \r\n \r\n Руският президент Владимир Путин обсъди с турския президент Реджеп Тайип Ердоган съвместното производство на руски самолети. Руският лидер каза това на пресконференцията след преговорите с турския му колега Реджеп Тайип Ердоган, отговаряйки на въпрос на  ТАСС . \r\n\"Говорихме за сътрудничество по отношение на Су-35 и за възможната работа дори и върху новия Су-57\", каза Путин. \"Имаме много възможности, демонстрирахме нови оръжейни системи и нови системи за електронна война.\" \"Много от тях според мен заинтересоваха нашите турски партньори, и то не само от гледна точка на придобиването, но и от гледна точка на съвместното производство\", добави той. \"Между другото, ние сме готови за това и сега активно ще обсъждаме сътрудничеството в определени области.\" \r\nПутин отбеляза, че Русия се гордее с обещаващите си разработки в областта на военната и гражданската авиация. Според него турските партньори са успели да видят на МАКС-2019 новия руски самолет МС-21. \"Както разбирам, президентът (Ердоган) го хареса, той наистина хареса хеликоптерната технология, включително леките вертолети Ми-38, които също се използват за медицински цели\", заяви руският лидер. Той припомни, че Ердоган планира да изпълни цяла програма за развитието на въздушни линейки в Турция. \"Имаме и такива планове на дневен ред в Русия\", добави Путин. \r\n*** \r\n \r\n Бразилският президент Жаир Болсонаро благодари на страните от Г-7 за обсъждането на ситуацията около пожарите в горите на Амазония. Държавният глава каза това във вторник по време на среща с членове на правителството и губернаторите на региона, която беше излъчена в социалната мрежа „Фейсбук“, предава  TACC . \r\n\"Благодарим на Г-7 за свършената работа. Говорих с президента на САЩ Доналд Тръмп и още двама лидери, поканени на срещата -изпълняващия длъжността испански премиер Педро Санчес и чилийския президент Себастиан Пиниера, за да ги успокоя и да внеса сериозно настроение в работата на такъв важен субект като Г-7 “, каза бразилският президент. Той също така заяви, че не е против диалога по този въпрос с Франция, като изрази увереност, че „решение на този проблем, който ще устройва целия свят“, ще бъде намерено благодарение на общите усилия. \r\nВ понеделник вечерта директорът на кабинета на Болсонаро Оникс Лоренцони заяви, че бразилското правителство ще откаже помощта от 7 милиона евро, обявена от френския президент Еманюел Макрон за гасене на пожарите в Амазонка. Във вторник бразилският лидер заяви, че може да обмисли приемането на подобна помощ едва след като Макрон се откаже от обвиненията по негов адрес. \r\nМиналата седмица Болсонаро подписа указ, позволяващ на армията да се използва за гасене на амазонските гори. Според Министерството на отбраната в противопожарните мерки участват над 43 хиляди военнослужещи, които изцяло контролират ситуацията. За тези цели военните отпуснаха 38,5 милиона реала (над 9 милиона долара), въпреки факта, че по-рано беше заявено, че властите не разполагат с  необходимите ресурси. \r\nСпоред бразилския Национален институт за космически изследвания от януари до август пожарите са унищожили повече от 1,8 милиона хектара амазонски гори. \r\n*** \r\n \r\n Български гражданин на 37 години беше убит в сбиване с четирима мъже рано във вторник сутринта на югоизточния егейски остров Родос, пише електронното издание на гръцкия вестник Kathimerini . \r\nСпоред полицията инцидентът в централна част на град Родос се развил в две фази. \r\nЖертвата и неговият 38-годишен полски приятел първоначално са били нападнати от 53-годишен грък и украински гражданин на 52 години. Въпреки това, след като веднъж са били разтървани, нападателите се завърнали с бухалки, като украинецът е нанесъл смъртоносен удар по българина. \r\nПолицията заяви, че спорът е възникнал поради незначителен проблем. \r\nНападателите са арестувани. \r\nВ материала не се уточнява дали става дума за постоянно пребиваващ български гражданин или за турист. \r\n*** \r\n \r\n След седем часа обсъждания при закрити врати, прокурорският съвет реши да отложи за  четвъртък решението дали да започне процедурата за освобождаване на специалния прокурор Катица Янева, съобщава македонският телевизионен канал  ”Телма“ \r\nПредседателят на Съвета Коле Щериев заяви, че прокуратурата е предоставила много доказателства, така че поради обема на материалите на първото заседание само са четени материали и съветът не е имал време да вземе решение. \r\nТри часа прокурор Вилма Русковска , която е носела цялото досие по аферата „Рекет“ е  отговаряла на въпроси от членове на съвета. \r\nСъветът на прокурорите може да започне процедурата по освобождаване на Янева, ако поне пет от деветимата членове решат в четвъртък да изготвят и изпратят доклад в парламента, със съгласието на четирите най-големи партии и мнозинство от две трети и малцинствен вот. Главният прокурор Любомир Йовевски, който е десетият член на съвета, не дойде на заседанието днес, без да уточни защо. За разлика от своя колега Щериев, Йовевски се позовава на член от специалния закон за Специализираната прокуратура (СП) и твърди, че заместник на Янева може да бъде избран за ръководител на СП до изтичането на мандата й догодина. Щериев твърди, че с края на мандата на Янева като специален прокурор завършват мандатите и на останалите 10 прокурори от СП и съветът не може да назначава заместник. \r\nЩериев също е в края на двегодишния си мандат, който изтича в четвъртък, но ще бъде заменен в петък. Янева се закле преди четири години в същата зала да изпълнява честно задълженията си, а преди седмица беше заподозряна в злоупотреба с власт в случая „Рекет“.", "date": "2019.08.28", "title": "Преглед на международните новини до 6:00 часа (Агенция „Фокус“)"}
{"url": "http://www.focus-news.net/news/2019/08/28/2693107/sofiya-razlyato-maslo-na-patnoto-platno-sazdade-vremenno-zatrudnenie-v-dvizhenieto-v-rayona-na-krastovishteto-na-stochna-gara.html", "text": "Разлято масло на пътното платно създаде временно затруднение в движението в района на кръстовището на Сточна гара, бул. „Данаил Николаев”, ул. „Резбарска” и ул. „Първа българска армия”. Това съобщиха от пресцентъра на  Столична община . Цистерна е разляла масло на пътното платно. На място са екипи на Дирекция „Аварийна помощ и превенция”, Столичната пожарна, СДВР, Столичен инспекторат, почистващите фирми. Направена е организация и градският транспорт се движи, но е затруднено преминаването на автомобили. В момента продължава работа на кръстовището. Затворен за движение е бул. „Данаил Николаев” от Сточна гара в посока „Подуяне”. Градският транспорт се движи по маршрутите си в района.", "date": "2019.08.28", "title": "София: Разлято масло на пътното платно създаде временно затруднение в движението в района на кръстовището на Сточна гара"}
{"url": "http://www.focus-news.net/news/2019/08/28/2693108/gd-granichna-politsiya-intenziven-e-trafikat-na-izhod-na-gkpp-kalotina-gkpp-lesovo-gkpp-dunav-most-i-gkpp-dunav-most-2.html", "text": "Интензивен е трафикът на изход на ГКПП „Калотина“, ГКПП „Лесово“, ГКПП „Дунав мост“ и ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На ГКПП „Калотина“ трафикът е интензивен на изход за леки автомобили. На ГКПП „Дунав мост“ и ГКПП „Дунав мост 2“ на изход трафикът е интензивен за товарни автомобили. На границата с Турция трафикът е интензивен на изход на ГКПП „Лесово“ за товарни автомобили. На българо-гръцката и на границата със Северна Македония трафикът е нормален на всички гранични контролно-пропускателни пунктове.", "date": "2019.08.28", "title": "ГД „Гранична полиция“: Интензивен е трафикът на изход на ГКПП „Калотина“, ГКПП „Лесово“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2019/08/28/2693105/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Намерението на опозиционните партии да направят всичко възможно да блокират Брекзит без споразумение и нежеланието на Борис Джонсън да заплати сметката за раздялата с ЕС в размер на 40 млрд. евро са сред темите на британския печат.  \r\n*** \r\n \r\n Борис Джонсън беше описан като заплаха за самата природа на британската демокрация по време на междупартийна среща на депутатите, които подписаха намерение за свикване на алтернативен парламент в случай, че премиерът блокира заседанията на парламента, за да изведе страната от ЕС без сделка, пише британският вестник  The Guardian . \r\nНа символично събиране в Църковния дом, където депутатите се срещаха по време на Втората световна война, финансовият министър в сянка Джон Макдонъл  излезе на трибуната заедно с бившия депутат от консерваторите Анна Субри, както и лидера на либерал-демократите Джо Суинсън и Керълайн Лукас от партията на Зелените , \r\nВсеки от тях подписа „Декларацията от църковния дом“, която заявява, че закриването на парламента ще бъде „недемократично безобразие в такъв решаващ момент за страната ни и историческа конституционна криза“. \r\nВ него се добавя: „Всеки опит да се попречи на заседанието на Парламента, за да се извърши Брекзит без сделка, ще бъде посрещнат от силна и широко разпространена демократична съпротива.“ \r\nФинансовият министър в сянка, който каза, че Джереми Корбин е ангажиран в срещи, каза на събралите се: „Премиерите идват и си отиват, но не мисля, че сме виждали такъв премиер, който е имал потенциал да заплашва естеството на нашата демокрация. \" \r\nИскам да го предупредя, че няма да позволим и да се случи това, каза Макдонъл, който добави, че депутатите ще използват „какъвто и да е необходим механизъм“, за да осуетят плана на Джонсън. \r\nНад 160 депутати от редица партии заявиха, че са подписали декларацията. \r\nИън Блекфорд, лидерът на Шотландската народна партия в Камарата на общините, заяви, че правителството създава заплаха за сигурността на гражданите, докато депутатката  от зелената партия Керълайн Лукас каза: „Ще блокираме това, което не е нищо по-малко от преврат.“ \r\nСуинсън заяви, че членовете на парламента са се събрали, за да покажат, че няма да седят безучастни, докато правителството доведе страната до „катастрофален Брекзит без сделка“. \r\n*** \r\n \r\n Джереми Корбин и други опозиционни лидери се споразумяха да се опитат да спрат Брекзит без споразумение чрез законодателство, след като усилията за избиране на временен премиер се провалиха, пише британският вестник  The Independent . \r\nВ сянка сър Кийър Стармър каза, че е време да „оставим настрана политиката на фантазиите“ и да намерим стратегия, която да влезе в сила „веднага“, след като парламентът започне работа. \r\nСпоразумението идва на фона на намеренията на Борис Джонсън да избере шест  нови про-Брекзит членове на Камарата на лордовете, за да компенсира привържениците на оставането в ЕС в Камарата на лордовете. През тази седмица премиерът изпраща своя съветник Дейвид Фрост в Брюксел, за да се опита да договори алтернатива на предпазната клауза с ЕС \r\nЛидерът на Либерал-демократите Джо Суинсън заяви, че опозиционните лидери са имали \"много положителна среща\" и са съгласни, че търсенето на законодателни средства за спиране на Брекзит без споразумение трябва да бъде в центъра на вниманието на опозицията.  \r\nИзказвайки се пред  BBC, тя каза: „Ясното е, че има истинско усещане за неотложност. Нямаме време за губене. Искаме да действаме възможно най-скоро. “ \r\nСуинсън заяви, че опозиционните политици не са обсъждали кой да ръководи правителството, ако Джонсън загуби вота на недоверие. \r\nЕто и съвместно изявление на Лейбъристката партия, Шотландската народна партия, либералдемократите, „Плейд Чимру“, Зелената партия и Независимата група за промяна, представено дословно:  \r\n„Лидерите на опозиционните партии проведоха продуктивна и детайлна среща за спиране на Брекзит без споразумение с ЕС.  \r\n„Джереми Корбин очерта правния съвет, който е получил от главния прокурор в сянка Шами Чакрабарти, който нарече плановете на Борис Джонсън да не свика парламента, за да прокара Брекзит без сделка„ най-тежката злоупотреба с власт и нарушаване на конституционния принцип на Обединеното кралство в живата памет “.  \r\n„Присъстващите се съгласиха, че Борис Джонсън е показал, че има намерение да използва антидемократични средства, за да осигури Брекзит без споразумение.  \r\n„Присъстващите се споразумяха за неотложността да действаме заедно, за да намерим практически начини за предотвратяване напускане на ЕС без споразумение, включително възможността за приемане на подходящо законодателство и внасяне на вот на недоверие.  \r\n„Партийните лидери се съгласиха на допълнителни срещи.“ \r\n*** \r\n \r\n Европейският съюз няма да договори търговска сделка с Обединеното кралство, ако Лондон откаже да плати 40-те милиарда евро за развода, съобщават източници на британското издание  London Evening Standard . \r\nБританският премиер Борис Джонсън, от своя страна, заяви, че в случай на Брекзит без сделка, 40-те милиарда вече не са дължими. \r\nОт Брюксел са категорични, че Великобритания трябва да изпълни ангажиментите, поети по време на членството на страната и обясниха, че „изчистването на сметките е ключово за започването на нови отношения. \r\nГи Верхофстадт, координаторът на Европейския парламент за Брекзит, заяви: „Ако Обединеното кралство не плати, каквото дължи, ЕС няма да преговаря за търговска сделка. След Брекзит без сделка, това ще бъде първото условие за преговори. Великобритания е по-добра от това“. \r\nДжонсън заяви в неделя, че голяма част от 40-те милиарда евро ще бъдат отпуснати за приоритетите във вътрешната политика, ако се реализира Брекзит без сделка. \r\nГоворителят на Европейската комисия Мина Андреева добави: „Всички ангажименти, поети от 28-те държави-членки, трябва да бъдат спазени и това е особено вярно при сценарий без сделка, при който се очаква Великобритания да продължи да спазва всички ангажименти, поети по време на членството в ЕС. Вместо да навлизам сега в заплаха от съдебни действия, мисля, че е важно да се изясни, че уреждането на сметките е от съществено значение за започване на нова връзка, основана на взаимно доверие. Бих казала също така, че доколкото разбирам, този въпрос засега не е повдигнат на страната на ЕС, поне официално“. \r\nМеждувременно правителството заяви, че европейските лидери не трябва да очакват депутатите да блокират Брекзит без сделка. \r\n„Премиерът многократно е бил пределно ясен, че парламентаристите и политиците не избират кои гласове да уважават“, заявиха от Даунинг стрийт 10. „Премиерът беше пределно ясен пред европейските лидери, с които се срещна миналата седмица, че идеята за спиране на Брекзит е неправилна. Напускаме на 31 октомври с или без сделка. Европейските лидери не трябва да слушат много погрешните послания, идващи от някои депутати, които си мислят, че ще спрат Брекзит“.", "date": "2019.08.28", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/08/28/2693111/predstoyashti-mezhdunarodni-sabitiya-za-27-avgust-agentsiya-fokus.html", "text": "*** \r\n  Среща на японския премиер и иранския външен министър \r\n \r\n*** \r\n  Международна конференция за развитие на Африка \r\n \r\n*** \r\n  Саджид Джавид ще произнесе първата си реч като финансов министър \r\n \r\n*** \r\n  Неформална среща на министрите на отбраната на ЕС \r\n \r\n*** \r\n  Дело за отнемане на родителските права на двойка завела бебето си на неразрешен протест \r\n \r\n*** \r\n  Визита на индийския външен министър  \r\n \r\n*** \r\n  Ежегодният фестивал „Томатина“", "date": "2019.08.28", "title": "Предстоящи международни събития за 27 август  (Агенция \"Фокус\")"}
{"url": "http://www.focus-news.net/news/2019/08/28/2693109/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nСлед обяд ще е горещо с максимални температури между 30° и 35°, в крайните югозападни райони и малко по-високи. \r\nНад планините ще е предимно слънчево, след обяд с незначителна купеста облачност. Ще духа слаб до умерен изток-североизточен вятър. Максимална температура на височина 1200 метра около 25°, на 2000 метра – около 17°. \r\nНад Черноморието ще е предимно слънчево. Ще духа умерен североизточен вятър. Максимални температури на въздуха: 27-30°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n- път I-1 Благоевград – ГКПП „Кулата“ в двете посоки; \r\n- път I-5 Русе – Велико Търново в двете посоки; \r\n- път I-9 Варна – Бургас в двете посоки; \r\n- път II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението в тунел \"Топли дол\" в посока Варна се осъществява в една лента поради ремонтни дейности на осветителните тела. Затворена е активната лента като движението се извършва в изпреварващата. Срок от 09:30 до 15:30 часа на 28.08.2019  г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nДвижението на МПС до 12 тона от пътен възел „Дупница – Север“ до пътен възел „Бобошево“ от км 51+163 до км 73+330 на АМ „Струма“ в посока Кулата е ограничено и се осъществява по обходен маршрут по път E-79. Също така се ограничава движението по пътна връзка „Дупница – юг“ в посоките Благоевград – Кюстендил и Дупница – Благоевград. \r\nДвижението в посока София се осъществява без ограничения по автомагистрала „Струма“. \r\nДвижението на МПС над 12 тона се осъществява по обходен маршрут по път Е-79. В посока Кулата се отклонява от АМ „Струма“ от пътен възел „Долна Диканя“ до пътен възел „Бобошево“. В посока София се отклонява от АМ „Струма“ от пътен възел възел „Бобошево“ до пътен възел „Дупница – север“. \r\nСрокът на гореописаните временни ограничения е до 30.08.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София - Перник при Владая от км 276+162 до км 277+610 – за сряда 28.08.2019 г. и четвъртък 29.08.2019 г. се обособяват две ленти в посока София за времето от 06:00 до 10:00 часа. Срок 29.08.2019 г. \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в района на Владая от км 277+360 до км 277+480 е ограничено в платното посока София поради ремонтни дейности на подпорна стена. Движението се осъществява двупосочно в платното посока Перник. Срок до 12.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\nОбласт Благоевград:  \r\nДвижението в участъка Благоевград – Кресна в района на тунел Железница от км 383+000 до км 384+500 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движение. Срок до 28.08.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\nДвижението в участъка Ботевград – Правец от км 190+000 до км 200+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:   \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 02.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът II-55: Движението по път II-55 Дебелец – Гурково от км 0+000 до км 33+420 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.08.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІ-15: Движението по път II-15 Враца – Борован при км 0+000 се осъществява с повишено внимание поради ремонт на ж.п. надлез. Участъкът е сигнализиран с пътни знаци. Срок 15.09.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 5+034 до км 5+298 се осъществява с повишено внимание поради изграждане на пътна връзка в обхвата на път II-44, чрез временно ползване на части от пътното платно. Поставена е необходимата пътна сигнализация. Срок до 01.09.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.08.2019 г.; \r\nПът ІІІ-622: Движението по път III-622 с. Четирци – с. Църварица от км 5+000 до км 25+000 се осъществява в една лента поради частични ремонтни дейности на асфалтовата на настилка. Участъкът е сигнализиран с пътни знаци. Срок до 30.08.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г.; \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 02.09.2019 г.; \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 02.09.2019 г.; \r\nПът II-35: Движението по път II-35 Балканец – граница с Област Пловдив от км 80+000 до км 103+000 се извършва с повишено внимание поради ремонтни дейности по настилката. Водачите да се движат със съобразена скорост. Срок: 28.08.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.09.2019 г.; \r\nПът III-112: Движението по път ІІІ-112 Доктор Йосифово – Монтана от км 37+825 до км 47+806 е ограничено за всички МПС поради ремонтни дейности. Участъкът е сигнализиран с пътни знаци. \r\nОбходен маршрут: Доктор Йосифово – Славотин – Долна рикса – Клисурица – Винище – Долна Вереница – Студено буче и обратно. Срок до 31.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 02.09.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.08.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.08.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 16.09.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът II-37: Движението по път II-37 с. Гелеменово – гр. Пазарджик от км 119+300 до км 119+600 се осъществява в една лента поради оборудване на съществуващо автоматично устройство за ТОЛ система при км 119+560. Движението се регулира с пътни знаци. Срок 28.08.2019 г.; \r\nПът III-606: Движението по път III-606 гр. Копривщица – гр. Стрелча се извършва в една лента от км 23+300 до км 32+800 поради частичен ремонт на асфалтовата настилка, чрез поетапно затваряне на лява и дясна ленти за движение. Движението се регулира с пътни знаци. Срок 28.08.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до 18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 е регулирано в една лента поради ремонтни дейности с частично асфалтиране. Срок до 30.08.2019 г.; \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци.; \r\nIII-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 05.09.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 12.09.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+080 до км 6+360 е ограничено поради ремонтни дейности на кръговото кръстовище при гр. Костинброд. Затворено е дясното платно /посока Костинброд/, като движението се извършва двупосочно в лявото /посока София/. Срок 14.09.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности:  \r\nПът III-663: Движението по път III-663 с. Зетьово – с. Целина от км 0+000 до км 12+700 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът III-663: Движението по път III-663 с. Зетьово – с. Целина от км 13+730 до км 15+220 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 08. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.08.28", "title": "Актуална пътна обстановка"}
{"url": "http://www.focus-news.net/news/2019/08/28/2693110/predstoyashti-sabitiya-v-stranata-za-28-avgust-agentsiya-fokus.html", "text": "*** \r\n   \r\nОт 10.00 часа ще се проведе заседание на Министерския съвет.  \r\n \r\n*** \r\n \r\nОт 11.30 часа в зала 702 на АПИ председателят на Управителния съвет на АПИ Георги Терзийски ще обобщи на брифинг резултатите от извършените проверки  на съоръженията за наличие на нерегламентирано използване на пространството под тях и прилежащия сервитут. \r\n \r\n*** \r\n   \r\nОт 12.00 часа ще се състои церемонията по рестартиране работата на стадион „Христо Ботев“. На събитието ще присъстват министър-председателят Бойко Борисов, областният управител Здравко Димитров и кметът на град Пловдив Иван Тотев. \r\n \r\n*** \r\n   \r\nОт 11.00 часа в НХА в галерия „Академия“ ще се състои среща с екипа на десетото издание на Лятната академия за деца и ученици. \r\n \r\n*** \r\n   \r\nОт 13.30 часа 11-и състав на Специализирания наказателен съд ще гледа делото срещу Георги Сл., Георги С. и Георги М., обвинени в образуване и ръководене на организирана престъпна група.  \r\n \r\n*** \r\n   \r\nОт 17.00 часа в Гьоте-институт и от 18.30 часа в Националния музей „Земята и хората“ ще бъде представена изложба „Свързани със земята“. \r\n \r\n*** \r\n   \r\nОт 15.00 часа в Общината ще се проведе пресконференция по повод проект за изграждане на анаеробна инсталация за разделно събрани биоразградими отпадъци.  \r\n \r\n*** \r\n \r\nВ 18.00 часа на площада пред Операта в Бургас ще започне тематична „Вечер на Египет“, част от новия общински летен фестивал „Заедно в Бургас“  \r\n \r\n*** \r\n   \r\nОт 19.30 часа площадът пред Операта ще се превърне в арена на тематична „Вечер на Египет“. \r\n \r\n*** \r\n \r\nВ 20.00 часа в залата на читалище „Просвета 1888” в Поморие ще бъде представен спектакълът „Малко комедия”  \r\n \r\n*** \r\n   \r\nОт 11.00 часа пред Аквариума в Морската градина на Варна ще се проведе второто варненско издание на Street food & Art Festival. \r\n \r\n*** \r\n   \r\nОт 19.00 на стадион „Ивайло“ ще се проведе инициативата „Безплатни тренировки на стадиона“.  \r\n \r\n*** \r\n   \r\nОт 20.15 часа в Летния театър в парк „Марно поле“ проект „Лятно кино под звездите“ представя  „Имало едно време.. в Холивуд“.  \r\n \r\n*** \r\n   \r\nОт 10.00 часа в Детски отдел  на РБ „Христо Ботев“ ще се състои Лятна читалня - четене на приказки за деца от 0 до 10 години. \r\n \r\n*** \r\n   \r\nОт 9.30 часа на пресечната точка между улиците „Панайот Цвикев“ и „Хан Крум“ ще бъде направена първа копка за ремонта на част от канализационната мрежа в Горна Оряховица.  \r\n \r\n*** \r\n   \r\nОт 18.30 часа в парк „Детски кът“ ще се проведат състезания с настолни игри на открито. \r\n \r\n*** \r\n   \r\nОт 11.00 часа в сградата на Община град Добрич на ул. „България“ 12 на втори етаж в малката заседателна зала ще се състои заключителна пресконференция по проект „За моето бъдеще“ по договор за предоставяне на безвъзмездна финансова помощ №BG16RFOP001-5.001-0018-С01 по Оперативна програма „Региони в растеж“ 2014-2020 с бенефициент Община град Добрич. Проекта е на стойност 218 255,82 лева, като  средствата са 100% безвъзмездна финансова помощ и се осигуряват по Оперативна Програма „Региони в растеж“. \r\n \r\n*** \r\n   \r\nОт 19.00 часа в Драматичен театър „Йордан Йовков“ ще бъде представен спектакълът „Редки тъпанари“. \r\n \r\n*** \r\n   \r\nОт 10.30 часа в 9.00 часа ще бъдат разкрити две уникални християнски гробници в Перперикон. \r\n \r\n*** \r\n   \r\nОт 11.00 часа в залата на Общински съвет ще се проведе пресконференция с кмета на Община Ловеч Корнелия Маринова и представителите на културните институции в града. \r\n \r\n*** \r\n   \r\nОт 17.30 часа в залата на Общински съвет – Пловдив заместник-кметът Георги Титюков и служители на Община Пловдив ще проведат консултация на граждани и заинтересовани страни по прилагане на Националната програма за достъпна жилищна среда и лична мобилност. \r\n \r\n*** \r\n   \r\nОт 20.00 часа в залата на читалище „Просвета 1888” ще бъде представен спектакълът „Малко комедия”. \r\n \r\n*** \r\n   \r\nОт 10.00 часа в Детски отдел на библиотека „Родина“ на ул. „Българско опълчение“ 69 ще се проведе Зелени Балкани  – Стара Загора на гости на Детски отдел: Екоработилничка. Творческо ателие. \r\n \r\n*** \r\n   \r\nОт 10.00 часа в къща музей „Гео Милев“ ще се състои „Четем и рисуваме“, „Литературни закачки“ – отгатване на гатанки и рисуване на отговора, „Ние сме актьори“ – драматизация на „Работната Мецана“ на Леда Милева, „Да съставим приказка“ – по предварително зададена тема децата рисуват момент от приказка, а после заедно разказват. \r\n \r\n*** \r\n   \r\nОт 10.30 часа кметът на Неделино Здравко Димитров ще награди млади художници по време на официално откриване на фитнес и шах площадка пред Туристическия информационен център. \r\n \r\n*** \r\n   \r\nОт 17.30 часа Тричков ще открие в Изложбена зала на Регионална библиотека „Стилиян Чилингиров” шестата си поред фотоизложба, с която представя в родния Шумен своите пътешествия и срещи по света.", "date": "2019.08.28", "title": "Предстоящи събития в страната за 28 август (Агенция „Фокус“)"}
{"url": "http://www.focus-news.net/news/2019/08/28/2693115/pravitelstvoto-shte-glasuva-dopalnitelni-razhodi-za-stipendii-i-finansovo-podpomagane-na-detsa-s-izyaveni-darbi.html", "text": "Кабинетът ще обсъди одобряване на допълнителни разходи/трансфери за 2019 г. за изплащане на стипендии и на еднократно финансово подпомагане по програмата на мерките за закрила на деца с изявени дарби от държавни, общински и частни училища през 2019 г., приета с постановление № 97 на Министерския съвет от 2019 г. Това предвижда дневният ред на днешното  Правителствено заседание . Кабинетът ще обсъди сформирането на Междуведомствена работна група за извършване на анализ с цел промяна и оптимизиране на нормативната база, свързана с боеприпасите. Тя ще трябва да извърши анализ на необходимостта, условията и възможностите за създаване, финансиране и функциониране на Център за утилизация на боеприпаси. Министрите ще разгледат програма за дейността на Центъра за образователна интеграция на децата и учениците от етническите малцинства за периода 2019-2021 г. Дневният ред предвижда и гласуване на допълнителни разходи по бюджета на Министерството на културата за 2019 г. за изплащане на минимални диференцирани размери на паричните средства за физическо възпитание и спорт. Правителството ще разгледа и проект за спогодба за сътрудничество в областта на образованието, науката, културата, младежта и спорта между правителството на Република България и правителството на Палестина.", "date": "2019.08.28", "title": "Правителството ще гласува допълнителни разходи за стипендии и финансово подпомагане на деца с изявени дарби"}
{"url": "http://www.focus-news.net/news/2019/08/28/2693113/nimh-dnes-shte-bade-slanchevo-s-maksimalni-temperaturi-mezhdu-30-i-35.html", "text": "Днес отново ще бъде слънчево. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) . Ще духа слаб, в Източна България - до умерен, предимно източен вятър. След обяд ще е горещо с максимални температури между 30° и 35°, в крайните югозападни райони малко по-високи, в София около 31°. Атмосферното налягане е и ще се задържи малко по-високо от средното за месеца.   \r\nНад Черноморието също ще бъде слънчево. Ще духа умерен североизточен вятър. Максимални температури между 27° и 30°. Температурата на морската вода е 26 - 27°. Вълнението на морето ще бъде 2 - 3 бала.  \r\nНад планините ще бъде предимно слънчево, след обяд с незначителна купеста облачност. Ще духа слаб до умерен изток-североизточен вятър. Максимална температура на височина 1200 метра около 25°, на 2000 метра – около 17°.", "date": "2019.08.28", "title": "НИМХ: Днес ще бъде слънчево с максимални температури между 30° и 35°"}
{"url": "http://www.focus-news.net/news/2019/08/28/2693114/mayk-pompeo-vashington-shte-raboti-za-vrashtane-na-formata-g-8.html", "text": "Американската администрация ще работи за връщане на формата Г-8 с участието на Русия. Това заяви държавният секретар Майк Помпео в интервю за телевизионния канал Fox News, текстът на който бе разпространен от пресслужбата на Държавния департамент на САЩ, предава  TACC . \r\nПървият дипломат на Вашингтон бе попитан дали Русия трябва да бъде поканена да се присъедини към групата на седемте най-големи икономики в света. „Да, президентът смята така“, отговори Помпео. На въпрос дали е съгласен с идеята, той отговори: „Президентът [на САЩ] вярва, че трябва да направим това. Работя за него. Разбира се, ще работим за тази цел\", заяви държавният секретар. \r\nПо-рано държавният глава на САЩ Доналд Тръмп по време на пресконференция след срещата на върха на Г-7 в Биариц заяви, че е склонен да търси възобновяване на формата на Г-8 с руско участие, въпреки непопулярността на тази инициатива. \r\nНа свой ред говорителят на Кремъл Дмитрий Песков заяви пред репортери, че завръщането във формата не е самоцел за Русия, тъй като множество въпроси са по-ефективно разрешени във формата Г-20. В същото време той припомни, че руският президент Владимир Путин вече многократно е заявявал, че Москва не отказва да общува с други държави в какъвто и да е формат. \r\n \r\n Тереза Герова", "date": "2019.08.28", "title": "Майк Помпео: Вашингтон ще работи за връщане на формата Г-8"}
{"url": "http://www.focus-news.net/news/2019/08/28/2693116/sport-dvuboyat-mezhdu-grigor-dimitrov-i-borna-chorich-shte-se-igrae-v-rannite-chasove-na-chetvartak.html", "text": "Григор Димитров ще играе срещу Борна Чорич във втория си мач на тазгодишното Открито първенство на САЩ по тенс. Двубоят ще бъде втори във вечерната сесия на корт „Луис Армстронг“, където програмата започва в 02:00 часа българско време през нощта в сряда срещу четвъртък с мача между Лорън Дейвис и Ашли Барти. Веднага след него българинът и хърватинът ще излязат на корта за първа среща помежду си.Очаква се двубоят между Димитров и 12-ия в схемата да започне около 04:00 часа в четвъртък българско време.  \r\nВ първия си мач в Ню Йорк този сезон най-добрият тенисист на България се наложи над Андреа Сепи с 6:1, 6:7, 6:4, 6:3.", "date": "2019.08.28", "title": "Спорт: Двубоят между Григор Димитров и Борна Чорич ще се играе в ранните часове на четвъртък"}
{"url": "http://www.focus-news.net/news/2019/08/28/2693117/predsedatelyat-na-api-georgi-terziyski-shte-predstavi-na-brifing-rezultatite-ot-proverkite-na-patnite-saorazheniya-v-stranata.html", "text": "Председателят на АПИ Георги Терзийски ще представи на брифинг резултатите от проверките на пътните съоръжения в страната. Това съобщиха от пресцентъра на  Агенция „Пътна инфраструктура“ . Събитието ще се състои от 11.30 часа в зала 702 на АПИ. Проверките бяха насочени към нерегламентирано използване на пространството под съоръженията и прилежащия сервитут.", "date": "2019.08.28", "title": "Председателят на АПИ Георги Терзийски ще представи на брифинг резултатите от проверките на пътните съоръжения в страната"}
{"url": "http://www.focus-news.net/news/2019/08/28/2693118/kmetat-na-sofiya-yordanka-fandakova-ostava-zatvoreno-ednoto-platno-na-bul-danail-nikolaev-zaradi-razliva-na-maslo.html", "text": "Остава затворено едното платно на бул. „Данаил Николаев“ заради разлива на масло. Това каза кметът на София Йорданка Фандъкова по  Нова телевизия . Тази нощ имаше камион, който разля около 8 тона масло и беше затворено движението по ул. „Резбарска“, Сточна гара и бул. „Данил Николаев“, заяви Фандъкова. Тя добави, че на терен са работили всички екипи. Фандъкова посочи, че екипите са успели да обработят пътя и да пуснат движението по ул. „Резбарска“ и кръстовището на Сточна гара. По думите ѝ до 8.00 часа ще бъде пуснато движението по бул. „Данаил Николов“. „Градският транспорт се движи по маршрутите си, ще остане опесъчен пътят, за да бъде безопасно“, заяви тя.", "date": "2019.08.28", "title": "Кметът на София Йорданка Фандъкова: Остава затворено едното платно на бул. „Данаил Николаев“ заради разлива на масло"}
{"url": "http://www.focus-news.net/news/2019/08/28/2693122/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от  пресцентъра на дружеството .  \r\nВъв връзка с ремонт на уличен водопровод на ул. „Акад. Методи Попов“ в жк. „Изток“ се налага спиране на водоподаването от 09.30 до 16.30 часа на клиентите на „Софийска вода”, живеещи в района на: жк. „Изток“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Райко Алексиев“ ъгъла с ул. „Тарас Шевченко“.  \r\nВъв връзка с пресвързване на уличен водопровод на  ул. „Киевска“ в кв. „Овча купел“ се налага спиране на водоподаването от 08.00 до 20.00 часа на клиентите на „Софийска вода”, живеещи в района на: ул. „Киевска“. С понижено налягане на водата ще бъде районът между ул. „Народен герой“, река Владайска, ул. „Житница“, ул. „Земляне“, бул. „Президент Линкълн“, ул. „Кукуряк“, ул. „Иван Радоев“, ул. „Проф. Михайло Парашчук“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любляна“ ъгъла с ул. „Киевска“.  \r\nВъв връзка с подмяна на спирателен кран на  ул. „Минзухар“ в кв. „Лозенец“ се налага спиране на водоподаването от 09.30 до 19.30 часа на клиентите на „Софийска вода”, живеещи в района на: ул. „Минзухар“; ул. „Плачковица“ от ул. „Кораб планина“ до ул. „Минзухар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Минзухар“ ъгъла с ул. „Плачковица“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.08.28", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/08/28/2693120/sofiya-vazstanoveno-e-dvizhenieto-po-bul-danail-nikolaev.html", "text": "Възстановено е движението по бул. „Данаил Николаев“. Това съобщиха от пресцентъра на  Столична община . Движението е пуснато по две ленти в дясното платно на булеварда в посока гара „Подуяне\". Прочистването на платното продължава. Призовават се шофьорите да карат внимателно в посочения участък.", "date": "2019.08.28", "title": "София: Възстановено е движението по бул. „Данаил Николаев“"}
{"url": "http://www.focus-news.net/news/2019/08/28/2693121/razgrad-spira-se-dvizhenieto-po-uchastak-ot-pat-ii-49-prez-selo-kamenovo-zaradi-remont-na-otsechkata-ot-patya-razgrad-kubrat.html", "text": "От днес се спира движението по участък от път II-49 през село Каменово. Това съобщиха от пресцентъра на  Агенция „Пътна инфраструктура“ . Причината е ремонт на отсечката от пътя Разград - Кубрат. Обходният маршрут е от кръстовище на път II-49 при км 50+221 по път III-4902 през с. Побит камък, до кръстовището с общински път RAZ3003 за с. Брестовене – с. Брестовене – с. Медовене - кръстовището на път II-49 с път II-23 в гр. Кубрат и обратно. Очаква се временната организация да продължи до 10 октомври. В село Каменово предстои извършването на изкопни работи по цялата ширина на пътното платно, подмяна на старите бордюри, асфалтови работи, нови ограничителни системи, знаци и маркировка, което налага спиране на трафика. \r\nВ момента със средства от бюджета на АПИ се ремонтират 9 км от път II-49, в участъка между селата Топчии и Каменово. Отсечката е основна пътна връзка за жителите от община Кубрат с областния център Разград. Инвестицията е за над 7,3 млн. лв. и средствата са от бюджета на АПИ. \r\nПредвидените дейности включват ремонт на настилката, отводнителни дейности, нова маркировка, ограничителни системи и знаци. От пътноподдържащото дружество е изискано да работи максимално мобилизирано, за да може ремонтните дейности да завършат в строителния сезон.  \r\nПрез миналата година със средства от ОП „Региони в растеж“ бяха рехабилитирани общо 31 км от път II-49 Търговище - Разград - Кубрат - Тутракан. Второкласният път е основна транспортна връзка за областите Търговище, Разград и Силистра. Инвестирани са над 20 млн. лв. Основно ремонтирани са участъците Търговище - Разград и Кубрат и Тутракан.", "date": "2019.08.28", "title": "Разград: Спира се движението по участък от път II-49 през село Каменово заради ремонт на отсечката от пътя Разград - Кубрат"}
{"url": "http://www.focus-news.net/news/2019/08/28/2693112/afp-prezidentat-na-braziliya-e-otvoren-za-chuzhdestranna-pomosht-za-pozhari-v-amazonka-no-ima-uslovie.html", "text": "Бразилия ще приеме чуждестранна помощ за подпомагане на борбата с пожарите в тропическите гори на Амазонка при условие, че латиноамериканската страна контролира отпуснатите средства. Това уточни говорителят на президента Джаир Болсонаро – Отавио Рего, предава  AFP .  \r\n„Бразилското правителство на президента (Джаир) Болсонаро е отворено за получаване на финансова подкрепа от организации и дори страни. Същественият момент е, че тези пари, когато влязат в Бразилия, да бъдат под контрола на бразилския народ\", подчерта Отавио Рего Барос пред репортери. \r\nПо-рано държавният глава на латиноамериканската страна отхвърли средствата, които страните от Г-20 решиха да отпуснат за справяне с опустошителните пожари в Амазония. \r\n \r\n Тереза Герова", "date": "2019.08.28", "title": "AFP: Президентът на Бразилия е отворен за чуждестранна помощ за пожари в Амазонка, но има условие"}
{"url": "http://www.focus-news.net/news/2019/08/28/2693124/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Нормално се осъществява движението по главен път Е-79 и АМ „Струма“. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма въведени ограничения за ремонтни дейности. Няма регистрирани пътни инциденти през изминалата нощ по пътищата, които са част от републиканската пътна мрежа. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.08.28", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/08/28/2693127/burgas-v-grada-shte-se-provede-initsiativata-vecher-na-egipet.html", "text": "На площада пред Операта и вътре в сградата ще се проведе инициативата „Вечер на Египет“. Това съобщиха от пресцентъра на  Община Бургас . По този повод гостуващата в града изложба „Тутанкамон - една недовършена любовна история“ ще може да бъде разгледана с билети на половин цена по всяко време в часовете между 10.00 и 22.00, а деца до 7 години ще се допускат без билет. \r\nИнициативата „Вечер на Египет“ е част от новия общински летен фестивал „Заедно в Бургас“, който вече ни срещна с културата и кулинарията на Южна Корея, Италия, Португалия, Русия и Армения. Египетската вечер започва в 18.00 часа с ателиета и игри за най-малките в откритото пространство пред сградата на Операта, последвани от много изненади, сред които лекции, кулинарни демонстрации, дегустации и кино. \r\nЛекционната част, която ще започне от 18.30 часа в експозиционна зала на изложба „Тутанкамон - една недовършена любовна история“ (сграда на Държавна опера - Бургас, ет. 2), ще бъде открита от проф. д.и.н. Сергей Игнатов, първопроходник на академичната Египтология в България. В два модула ще бъдат представени лекциите: „Царските гробници от Новото царство и гробницата на Тутанкамон“, с гост-лектор доц. д-р Теодор Леков, и „Хауърд Картър и откриването на гробницата на Тутанкамон“, с гост-лектор доц. д-р Емил Бузов. Тримата египтолози са изследователи, преподаватели и членове на Българския институт по Египтология към Нов български университет, както и почетни членове на Българско египтологическо общество. Те ще споделят много интересни факти, базирани на научни изследвания, проучвания и открития, като лекциите ще протекат при свободен достъп за всички посетители на изложбата. \r\nСъбитията ще продължат на площада пред Операта с традиционната кулинарна вечер, която ще бъде представена от шеф Махмуд Ал Байруми, участник в 4-ти сезон на MasterChef. Демонстрации на приготвянето на знакови ястия от египетската кухня ще стартират в 19.30 часа, а дегустациите в 20.00 часа. Жители и гости на града ще могат да опитат вкусните: кушари (ориз, леща, макарони с чеснов доматен сос и чипс от лук), традиционния фалафел и балях (бонбони с фурми). \r\nПрограмата ще завърши с филмови прожекции от 20.30 часа, които ще представят многообразието на древната египетска култура. \r\nСъбитията ще бъдат уважени от Н. Пр. Моайад Фаталах Елдали - Посланик на Арабска Република Египет в България. \r\n„Вечер на Египет“ се организира от Община Бургас, със съдействието на Посолство на Арабска Република Египет в България и Българско египтологическо общество.", "date": "2019.08.28", "title": "Бургас: В града ще се проведе инициативата „Вечер на Египет“"}
{"url": "http://www.focus-news.net/news/2019/08/28/2693128/dobrich-zaklyuchitelna-preskonferentsiya-za-predstavyane-na-proekta-za-moeto-badeshte-shte-se-provede-v-sgradata-na-obshtinata.html", "text": "Заключителна пресконференция по проекта „За моето бъдеще“ по договор за предоставяне на безвъзмездна финансова помощ №BG16RFOP001-5.001-0018-С01 по Оперативна програма „Региони в растеж“ 2014-2020 с бенефициент Община град Добрич ще се проведе от 11.00 часа в сградата на Общината на ул. „България“ 12, втори етаж, малка заседателна зала. Това съобщиха от пресцентъра на  Община град Добрич . Проектът е на стойност 218 255,82 лева, като средствата са 100% безвъзмездна финансова помощ и се осигуряват по Оперативна програма „Региони в растеж“.  \r\nОсновната цел на проекта е да се продължи процеса на деинституционализация на деца в Община град Добрич, чрез подобряване на състоянието на социалната инфраструктурата за постигане на основната цел, заложена в Националната стратегия „Визия за деинституционализация на децата в Република България“ – гарантиране на всяко дете на семейна среда и достъп до грижи и услуги според потребностите му.", "date": "2019.08.28", "title": "Добрич: Заключителна пресконференция за представяне на проекта „За моето бъдеще“ ще се проведе в сградата на Общината"}
{"url": "http://www.focus-news.net/news/2019/08/28/2693125/plovdiv-vremenno-dvizhenieto-pri-km-122-na-avtomagistrala-trakiya-v-posoka-sofiya-se-osashtestvyava-v-edna-lenta-poradi-patnotransportno-proizshestvie.html", "text": "Временно движението при км 122 на автомагистрала „Тракия“ в посока София се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция“.", "date": "2019.08.28", "title": "Пловдив: Временно движението при км 122 на автомагистрала „Тракия“ в посока София се осъществява в една лента поради пътнотранспортно произшествие"}
{"url": "http://www.focus-news.net/news/2019/08/28/2693129/rumen-hristov-sds-opitite-na-bsp-da-se-varne-na-vlast-stavat-vse-po-vidimi.html", "text": "Опитите на БСП да се върне на власт стават все по-видими. Това каза председателят на ПП СДС Румен Христов в интервю за предаването „Тази сутрин“ по  бТВ . „Успешна беше взаимната работа с ГЕРБ за Европарламент“, посочи Румен Христов като причина защо ГЕРБ и СДС ще бъдат заедно и на местните избори. Той добави, че обединяват усилията си и заради желанието на БСП да се върне на власт, а СДС не са толкова силни вече. „На нас ни е ясно, че Съюзът на демократичните не е в онази форма, в която беше, и не можем да спечелим от първи тур София, но ние имаме своите последователи. Въпросът е тези гласове да не се изгубят“, каза Христов. По думите му рамковото споразумение между двете партии дава насоки структурите да се разберат. „Предполагам, че на много места на местните избори ще има коалиции, които ще включват общ кмет и общи листи, но ще има и места с отделни листи за двете формации“, заяви той. Румен Христов добави, че в момента структурите на двете партии имат забрана за коалиции с БСП и ДПС. „Останалите дясноцентристки формации са възможни коалиционни партньори“, заяви той.", "date": "2019.08.28", "title": "Румен Христов, СДС: Опитите на БСП да се върне на власт стават все по-видими"}
{"url": "http://www.focus-news.net/news/2019/08/28/2693132/the-telegraph-albanski-bandi-se-podigravat-s-britanskoto-pravosadie.html", "text": "Албанските престъпници се подиграват с британското правосъдие, извършвайки все по-брутални грабежи и публикувайки дръзки публикации в социалните мрежи директно от килиите в затворите в нарушение на правилата, пише националният ежедневник  The Telegraph . \r\nИзданието се е сдобило със снимки от акаунтите в социалната мрежа „Инстаграм“ на някои от най-отявлените албански престъпници в Обединеното кралство, включително на Фабион Кучи и Азем Даичи, които в момента излежават присъда за извършване на взлом при утежнени обстоятелства. Двамата са били заловени с оръжия и боеприпаси.  \r\nТова е нова тревожна тенденция, показваща, че албанските банди са проникнали в частни домове в югоизточната част на страната, за да откраднат пари и бижута, които след това изпращат в Албания за продажба на черния пазар. \r\nПолицията в Лондон, както и в графствата Кент и Сури, са включили в списъка за издирване още петима албански престъпници, участвали в поредица от кражби в Югоизточна Англия. \r\nФактите се появяват на бял свят две седмици, след като британският премиер Борис Джонсън обеща да отдели 100 милиона лири за засилване на мерките за сигурност в затворите, което се разглежда като нападение срещу „твърде меката\" правосъдна система в страната. \r\nАлбанците изпревариха поляците, превръщайки се в най-голямата чуждестранна престъпна група в страната по отношение на броя на излежаващите присъди в британските затвори. И това въпреки факта, че през 2013 г. беше подписано споразумение с Албания, което позволява връщането на нарушители в родината им, за да изтърпят наказанията си там, подчертават от редакцията.   \r\n \r\n Тереза Герова", "date": "2019.08.28", "title": "The Telegraph: Албански банди се подиграват с британското правосъдие"}
{"url": "http://www.focus-news.net/news/2019/08/28/2693119/gazeta-express-kosovo-tsik-na-kosovo-opredeli-desetdnevna-kampaniya-za-predsrochnite-izbori-v-stranata.html", "text": "Централната избирателна комисия на Косово (ЦИК) определи десетдневен срок на кампанията за предсрочните избори, които трябва да се проведат на 6 октомври, съобщава електронното издание на прищинския ежедневник  Gazeta Express . \r\nПредседателят на ЦИК Валдете Дака обяви, че началото на предизборната кампания е насрочено за 25 септември, а краят й – на 4 октомври. „Има десетдневна кампания. Също така заявлението за регистрация на избиратели, живеещи в чужбина, започва на 30 август и приключва на 10 септември“, цитира изданието думите на Дака. ЦИК също поиска косовските институции да отделят пет милиона евро, необходими за организиране на предсрочния вот, до който се стигна след оставката на премиера Рамуш Харадинай. \r\n \r\n Тереза Герова", "date": "2019.08.28", "title": "Gazeta Express (Косово): ЦИК на Косово определи десетдневна кампания за предсрочните избори в страната"}
{"url": "http://www.focus-news.net/news/2019/08/28/2693123/kmetat-na-sofiya-yordanka-fandakova-na-shofyora-na-kamiona-razyal-8-tona-maslo-shte-badat-sastaveni-aktove-po-vsichki-narusheniya.html", "text": "На шофьора на камиона, разял 8 тона масло, ще бъдат съставени актове по всички нарушения. Това каза кметът на София Йорданка Фандъкова по  Нова телевизия . Тя добави, че е използван огромен ресурс за обезопасяването на пътя и все още работят екипи. Кметът коментира, че маслото е обработено и не е опасно, а опасността преди опесъчаването е била заради това, че пътят е хлъзгав. „Бяха станали малки катастрофи“, посочи тя. По думите ѝ камионът вече е премахнат от мястото на разлива, а шофьорът е в 5-то РУ, където му се съставят актове. „Най-важното беше да пуснем движението и след това всички екипи да започнат почистването на пясъка и измиването на улиците“, посочи Фандъкова. Тя добави, че шофьорите трябва да бъдат внимателни след пускането на движението, защото пясъкът трябва да остане известно време там.", "date": "2019.08.28", "title": "Кметът на София Йорданка Фандъкова: На шофьора на камиона, разял 8 тона масло, ще бъдат съставени актове по всички нарушения"}
{"url": "http://www.focus-news.net/news/2019/08/28/2693130/burgas-v-obshtinata-shte-se-provede-preskonferentsiya-za-proekta-za-izgrazhdane-na-anaerobna-instalatsiya-za-biorazgradimi-otpadatsi.html", "text": "В Общината ще се проведе пресконференция по повод проект за изграждане на анаеробна инсталация за разделно събрани биоразградими отпадъци. Това съобщиха от пресцентъра на  Община Бургас . Тя ще се състои в 15.00 часа в заседателната зала на Общината. Темата на пресконференцията е „Изграждане на анаеробна инсталация за разделно събрани биоразградими отпадъци на територията на регион Бургас“.", "date": "2019.08.28", "title": "Бургас: В Общината ще се проведе пресконференция за проекта за изграждане на анаеробна инсталация за биоразградими отпадъци"}
{"url": "http://www.focus-news.net/news/2019/08/28/2693131/pregled-na-osnovnite-temi-v-dobrudzhanskiya-pechat.html", "text": "„Кметът Нина Ставрева поиска от Общинският съвет да узакони къщите на ромите“, съобщава на първа страница вестник  „Добруджанска трибуна“ . Кандидатката за втори мандат, която преди месеци беше амбицирана да събори незаконните постройки, внезапно обърна интереса си в очакване етносът отново да гласува за нея, пише изданието. Докладната е депозирана за разглеждане на сесия на Общинския съвет. Според вестника Нина Ставрева не е счела за нужно да присъства на заседанието и да защити тезата си. В рубриката „Новини“ – „Оценяват проектите за модернизирането на пазара в Добрич“. Екипи от Добрич, Варна, Бургас, Стара Загора и София са депозирали предложенията си за новия вид на тържището. Комисия ще оцени проектите за модернизиране на пазара днес. Това са съобщили от Общината. Преди време администрацията в сътрудничество с Камарата на архитектите в България - колегия Добрич е организирала открит архитектурен конкурс „Изграждане на проект „Нов облик на централен пазар град Добрич и прилежащата му територия“. Над 50 състава и 60 изпълнители идват в Генерал Тошево за добруджанския фолклорен събор „Богородица“, съобщава изданието. Предстои неговото XXI-во издание. Съорганизатор е Народно читалище „Светлина 1941 г.“. И тази година с най-много фолклорни групи участници ще се представят от областите Добрич, Варна, Шумен и Силистра, ще има и гости от Румъния.", "date": "2019.08.28", "title": "Преглед на основните теми в добруджанския печат"}
{"url": "http://www.focus-news.net/news/2019/08/28/2693136/dobrich-magla-namalyava-vidimostta-v-grada.html", "text": "Мъгла намалява видимостта в града, предаде кореспондент на  Радио „Фокус” – Варна . Няма въведени промени в движението на автомобили в областта. Движението по третокласния път Добрич – с. Балик трябва да се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище. В Добрич времето е тихо, температурата на въздуха е около 16 градуса.  \r\nЖулиета НИКОЛОВА", "date": "2019.08.28", "title": "Добрич: Мъгла намалява видимостта в града"}
{"url": "http://www.focus-news.net/news/2019/08/28/2693133/denyat-28-avgust-v-svetovnata-istoriya.html", "text": "През  1565 г. на 28 август - дон Педро Менендес де Авилес основава в Северна Америка град Сен Августин, първото селище на европейци във Флорида.  \r\nНа 28 август 1937 г. Киичиро Тойода основава бъдещата автомобилна компания “Тойота”. Първите автомобили са произведени година по-рано, но тогава автомобилното производство е част от гигантската компания “Тойота”, чийто собственик е бащата на Киичиро – Сакичи Тойода.  \r\nПрез 1963 г. по време на двеста и петдесет хиляден митинг пред Мемориала на Ейбрахам Линкълн във Вашингтон Мартин Лутър Кинг произнася речта си “Имам мечта” (“I have a dream”), в която говори за постигане на расово равенство. Част от речта са следните думи “Мечтая четирите ми малки деца някой ден да живеят в нация, в която няма да бъдат съдени по цвета но кожата им, а по техните качества”.  \r\n \r\n \r\n2017 г.  \r\nКения въвежда най-строгата в света забрана за найлонови торбички. Забраната се отнася за употребата, производството и вноса на найлонови торбички за пазаруване. Нарушителите са застрашени от глоби в размер до 38 000 щатски долара и до четири години затвор.  \r\n \r\n \r\n2016 г. \r\nКамикадзе убива най-малко 15 души на сватба в южния шиитски град Кербала \r\n \r\n \r\n2014 г. \r\nБившият турски премиер Реджеп Ердоган полага клетва като президент и стана дванадесетият държавен глава на Турция. \r\n \r\n \r\n2011 г. \r\nУраганът Айрин оставя над 750 хиляди човека без електричество в Ню Йорк и отнема няколко човешки живота в различни щати. Щетите от урагана надхвърлят 10 милиарда долара. \r\n \r\n \r\n2008 г. \r\nПарламентът на Грузия приема декларация, с която обявява Абхазия и Южна Осетия за територии, окупирани от Русия. \r\n \r\n \r\n2007 г. \r\nАбдуллах Гюл полага клетва като президент и стана единадесетият държавен глава на Турция. \r\n \r\n \r\n2006 г. \r\nШестото правителство на Република Македония с министър-председател Бранко Цървенковски встъпва в длъжност. \r\n \r\n \r\n2006 г. \r\nНай-малко трима души загиват в резултат на експлозия в турския курортен град Анталия. Около 70 души, сред които и много чуждестранни туристи, получават наранявания в резултат на бомбеното нападение. Според турската информационна агенция ДХА, сред пострадалите, настанени в болница, има четирима граждани на Израел и един йорданец. По информация на турските медии сред ранените има и германски граждани. Установена е самоличността на двама от загиналите - турски граждани. При експлозията в турския курорт Анталия са ранени двама руски граждани. \r\n \r\n \r\n2000 г. \r\nВ Аруша, Танзания е подписано споразумение за прекратяване на гражданската война в Бурунди, започнала през 1993 г. и отнела живота на повече от 200 000 души. \r\nРепублика Бурунди се намира в Източна Африка. По-голямата част от територията й е заета с плато. Нейната площ е 27 834 кв. км., а населението - 5 800 000 души (към 1996 г.) - хуту, тутси, пигмеи и др. Столицата на страната е Бужумбура. Законодателен орган в Бурунди е еднокамарно Национално събрание. Страната е богата на никел, волфрам, берилий. Климатът й е субекваториален. По-големите реки в страната са Рувуву, Рузизи – и двете част от езерото Танганика. Има 3 национални парка и 4 резервата. 95% от населението е заето в селското стопанство. Отглежда се основно чай, кафе и памук. Занимава се и с животновъдство. През XIX в. Бурунди влиза в състава на колонията Германска Източна Африка. След Първата световна война е под управлението на Белгия под името Урунди. От юли 1962 г. става независимо Кралство Бурунди. От 1966-1987 г. в страната са извършени военни преврати. През 1993 г. избухват вътрешни размирици. На 10 септември 1994 г. по-голяма част от партиите подписват Правителствена конвенция за възстановяване на мира и икономическото възраждане на страната. Бурунди е член на ОАЕ (1963 г.), член на ООН (1962 г.) и асоцииран член на ЕС. \r\n \r\n \r\n1994 г. \r\nВ Русия, след 290 години употреба, от обръщение са изтеглени копейките. \r\n \r\n \r\n1990 г. \r\nИрак обявява окупирания Кувейт за 19-а иракска провинция, носеща името на Саддам Хюсеин, а столицата е прекръстена на Кадима. \r\n \r\n \r\n1986 г. \r\nТина Търнър получава своя звезда в Алеята на славата в Холивуд. \r\nТина Търнър (псевдоним на Ани Мей Булък) е американска рокпевица, киноактриса. Тя е родена на 26 ноември 1938 г. в Браунсвил, Тенеси, САЩ. Започва кариерата си в нощните клубове на Сент Луис през 1956 г., когато се среща с известния музикант Айк Търнър (по-късно нейн съпруг). Няколко години по-късно двамата създават един от най-популярните дуети на соулмузиката – “Айк енд Тина Търнър”. През 1982 г. името й отново се появява в класациите. През 1985 г. получава три награди “Грами”, а видеоклиповете й са сред бестселърите. Сътрудничи с Брайън Адамс, Дейвид Бауи, Марк Кнопфлър и Мик Джагър. Първата й роля в киното е във филмовата версия на рок-операта “Томи”, а през 1985 г. участва в “Лудият Макс III”. В България има концерт през 1981 г. Албуми: “Acid Queen” (1975 г.), “Rough” (1979 г.), “Private Dancer” (1984 г.), “Break Every Rule” (1986 г.), “Tina Live in Europe” (1988 г.), “Foreign Affair” (1989 г.), “Look Me in the Heart” (1990 г.), “What’s Love Got to Do with It” (1993 г.), “Wildest Dreams” (1996 г.), “Wildest Dreams [Bonus CD]” (1998 г.), “Dues Paid, Vol. 1” (1999 г.), “Twenty Four Seven” (1999 г.), “Tina Turner [Virgin]” (1999 г.), “Tina Turner [Bella Musica]” (1999 г.), “Good Hearted Woman” (1999 г.). \r\n \r\n \r\n1963 г. \r\nПо време на двеста и петдесет хиляден митинг пред Мемориала на Ейбрахам Линкълн във Вашингтон Мартин Лутър Кинг произнася речта си “Имам мечта” (“I have a dream”), в която говори за постигане на расово равенство. Част от речта са следните думи “Мечтая четирите ми малки деца някой ден да живеят в нация, в която няма да бъдат съдени по цвета но кожата им, а по техните качества.” \r\nМартин Лутър Кинг е борец за граждански права в САЩ. Той е роден на 15 януари 1929 г. в Атланта, Джорджия, САЩ. Учи в колежа “Морхауз”, в Крозбърската теологична семинария в Пенсилвания, в Бостънския университет и в Харвард. Става бакалавър по богословие и д-р по философия. След конкурс е назначен за пастор в голямата църква “Декстър” в Монтгомъри. Включва се в редица прояви на мирния протест срещу расовото неравенство през 50-те години. През 1964 г. получава Нобелова награда за мир. На 4 април 1968 г. е застрелян по време на реч на балкона на хотел “Лорейн” в Мемфис. През 1974 г., по време на църковна служба, до гроба му е убита и майка му - Олбърта Кинг. Посмъртно е награден с “Медала на свободата” (1977 г.). \r\n \r\n \r\n1937 г. \r\nКиичиро Тойода основава автомобилната компания “Тойота”. Първите автомобили са произведени година по-рано, но тогава автомобилното производство е част от гигантската компания “Тойода”, чийто собственик е бащата на Киичиро – Сакичи Тойода. Компанията “Тойода” е основана през 1918 г. и първоначално се занимава с производство на текстилно оборудване. По-късно Киичиро Тойода, най-големият син на собственика на компанията, започва производството на автомобили по американски образец. \r\n \r\n \r\n1916 г. \r\nГермания обявява война на Румъния в хода на Първата световна война. \r\n \r\n \r\n1908 г. \r\nНа въоръжение в американската армия е въведен дирижабълът. Дирижабълът е управляем аеростат построен от немския инженер граф Фердинанд Цепелин през 1900 г. Първото поколение дирижабли са пълни с водород. На 2 юли 1900 г. в Германия Фердинанд Цепелин осъществява първият полет с дирижабъл. Опитът да бъде прелетяно Боденското езеро обаче завършва с падане във водите на езерото. Година по-късно бразилецът Алберто Сантос-Дюмон успява с дирижабъл, дълъг 33 метра, да обиколи Айфеловата кула. \r\n \r\n \r\n1904 г. \r\nГръцка чета, начело с капитан Павлос Мелас, влиза в Македония по нареждане на гръцкото правителство. Четата има за цел да се бори срещу българското националноосвободително движение. Мелас е убит от турците на 13 октомври край с. Статища. \r\nПървата гръцка чета изпратена с такава цел в Македония е водена от капитаните Ан. Папулас и Ал. Контулис и е съставена от 14 офицери. Тя влиза в Югозападна Македония през март 1904 г. \r\n \r\n \r\n1850 г. \r\nВъв Ваймар е премиерата на операта на Рихард Вагнер \"Лоенгрин\". Постановката е дело на Ференц Лист - придворен капелмайстор във Ваймар и личен приятел на композитора. \r\n \r\n \r\n1565 г. \r\nДон Педро Менендес де Авилес основава в Северна Америка град Сен Августин, първото селище на европейци във Флорида. \r\nПрез 1513 г. прочутият изследовател и търсач на съкровища дон Хуан Понсе де Леон пристига във Флорида и обявява града за испанска територия. Петдесет и две години по-късно испанският крал Филип Втори назначава адмирал дон Педро Менендес де Авилес за губернатор на Флорида, който трябва да я защитава от посегателствата на французите. Менендес пристига на 28 август 1565 г., на празника на свети Августин. Той укрепва крайбрежното селище и го нарича на светеца. \r\nПрез 1586 г. сър Франсис Дрейк напада и опожарява града. През 1668 г. той е плячкосан от пирата Джон Дейвис, а населението му е избито. След като британците основават свои колонии в Каролина и Джорджия Испания нарежда построяването на Кастило де Сан Маркос, каменна крепост, която предпазва града от атака по море и суша. \r\nПрез 1763 г. Флорида е предадена на Англия в замяна на Куба, но двайсет и три години по-късно отново е върната на Испания. Американската революция кара Испания да преотстъпи Флорида на Щатите и не след дълго тя става двайсет и седмият щат. \r\n \r\n \r\n1521 г. \r\nОсманските турци обсаждат Белград. \r\n \r\n \r\n \r\n На тази дата са родени: \r\n1925 г. \r\nРоден е руският писател - фантаст Аркадий Стругацки (1925 - 1991). Твори заедно с брат си Борис Стругацки. Сред най-известните им произведения е \"Трудно е да бъдеш Бог\". \r\n \r\n \r\n1910 г. \r\nРоден е Тялинг Купманс - датски иконометрист и икономист. Получава Нобелова награда за икономика заедно с Канторович (1975 г.) за работата си върху линейното програмиране. Учи математика и физика в университетите в Утрехт и Лайден; занимава се с иконометрия и икономика по време на работата си в Обществото на народите в Женева (1936 г.). По-късно е в Комисията на Коулс, след това в Чикагския университет (1944-1955 г.). Професор е в Йейл (1955-1981 г.). Главният му принос е в областта на анализа на активността (изследване на отделните операции). Той е използван за оптимално решаване на транспортните проблеми по време на II Световна война и в периода на въздушния коридор за Берлин през 1948 г. \r\n \r\n \r\n1779 г. \r\nРоден е Йонс Якоб Берцелиус – шведски химик и минералог, един от основоположниците на съвременната химия. От 1808 г. е член на Шведската академия на науките, от 1810 г. е неин президент, а от 1818 г. е постоянен секретар. През 1820 г. става почетен член на Петербургската академия на науките. Има изключителни заслуги за експерименталното доказване на атомната теория за строежа на веществата, нейното развитие и внедряване в химията. Съставя по собствени данни таблица с атомните маси на 41 елемента; предлага елементите да се обозначават с началните букви на техните гръцки и латински наименования. При изследването на различни минерали и руди, заедно с Хизингер, открива церия (1803 г.), селена (1817 г.), тория (1828 г.); пръв получава в свободно състояние силиций, титан, тантал и цирконий (1824-1825 г.). Той предлага първите формули на някои органични киселини (1815 г.). Когато през 1830 г. открива съединения с еднакъв състав и различна структура на химичния им строеж, Берцелиус нарича явлението изомерия. Умира на 7 август 1848 г. в Стокхолм. \r\n \r\n \r\n1749 г. \r\nРоден е германският поет Йохан Волфганг фон Гьоте (1749 - 1832). Първите му произведения му спечелват приятелството на ваймарския херцог Карл Август, който го назначава за свой съветник, а по-късно - за свой министър. С Фридриш Шилер го свързва творческо приятелство, което продължава 10 години. Автор е на: \"Фауст\" (1770 - 1808), \"Страданията на младия Вертер\" (1774), \"Херман и Доротея\", \"Вилхелм Майстер\", \"Ифигения в Таврида\", \"Егмонт\", \"Тасо\", \"Гьоц фон Берлихинген\" и др. Той е учен естественик - \"Теория за цветовете\", \"Метаморфозата на растенията\", \"Оптика\" и други, предсказва няколко от великите открития на своето време. Умира на 22 март 1832 г. във Ваймар. \r\n \r\n \r\n На тази дата умират: \r\n1949 г. \r\nРоден е Ричард Гиър - американски актьор и продуцент. Дебютира в телевизията през 1975 г. Участва в \"Бейби Блу Мариан\" (1976 г.), \"В търсене на мисис Гудбар\" (1977 г.), \"Пътеки на юг\" (1978 г.). Печели световна известност с ролите си във филмите \"Янки\" (1978 г.), \"Небесни дни\" (1979 г.) и \"Синята лагуна\". Изгражда образа на чаровен, агресивен и пробивен индивидуалист: \"Офицер и джентълмен\" (1982 г.), \"Без дъх\" (1983 г.), \"Котън клуб\" (1985 г.), \"Крал Давид\" (1985 г.), \"Безжалостните\" (1987 г.), \"Въздушни времена\" (1987 г.), \"Бърк Уат\" (1989 г.), \"Вътрешни афери\" (1989 г.), \"Хубава жена\" (1990 г.), \"Рапсодия през август\" (1991 г.), \"Север - юг\" (1992 г.), \"Братя по кръв\" (1992 г.), \"Пресечна точка\" (1993 г.), \"Завръщането на Самърсби\" (1993 г.), \"М-р Джонс\" (1993 г.), \"Последният рицар\" (1994 г.), \"Първичен страх\" (1996 г.), \"Денят на чакала\" (1997 г.), \"Червеният ъгъл\" (1997 г.), \"Булката беглец\" (1999 г.), \"Есен в Ню Йорк\" (2000 г.), \"Доктор Т и жените\" (2001 г.), \"Изневяра\" (2002 г.), \"Чикаго\" (2002 г.). \r\n \r\n \r\n430 г. \r\nУмира Св. Августин Аврелий - римски християнски писател, известен като св. Августин или Августин Блажени; един от отците на Западната църква; наречен “доктор на Ц.”. След като завършва образованието си, работи като преподавател по риторика. В периода 373-382 г. е последовател на сектата на манихеите. След кратък престой в Рим (383 г.) се премества в Медиолан (дн. Милано), където изучава неоплатонизма и попада под влиянието на епископ Амвросий, в резултат на което приема кръщение в навечерието на Коледа (387 г.). Завръща се в Африка и през 391 г. е ръкоположен за свещеник, а през 395 г. - за епископ на Ипон. Развива богословските си възгледи в спор с ересите на донатистите, пелагианите и манихеите. За разлика от донатистите, подкрепя тезата за универсалната мисия на Християнската църква, която е общност не само от светци, а смесено тяло, в което светците съжителстват с грешниците. Тъй като умерената му политика срещу донатистите не дава очаквания резултат, търси подкрепата на светската власт. Някои негови творби са: “За божия град” (De civitate Dei; 412-426), “Изповеди” (Confessiones; ок. 400), “За Троицата” (De trinitate; 400-416), “За християнското учение” (De doctrina christiana; 397-426), “За буквалното тълкуване на Битие” (De Genesiach litteram; 401-415) и много др. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.28", "title": "Денят 28 август в световната история"}
{"url": "http://www.focus-news.net/news/2019/08/28/2693126/faz-pravitelstvenata-kriza-v-rim-ochakva-se-reshenieto-na-darzhavniya-glava.html", "text": "В рамките на деня държавният глава на Италия Серджо Матарела ще проведе нов кръг от консултации с водещите партии в страната в търсене на изход от правителствената криза в Рим, припомня германският национален ежедневник  Die Frankfurter Allgemeine Zeitung . \r\nСлед приключването им Матарела ще вземе решение дали е възможно съставянето на ново правителство между Движение „Пет звезди“ и Демократическата партия, или се налага насрочването на нови избори.  \r\nКоалицията между Движение „Пет звезди“ и партията „Лига“ на министъра на вътрешните работи Матео Салвини се разпадна миналата седмица. Оттогава партията на Луиджи ди Майо преговаря с ръководството на ДП за сключването на коалиционно споразумение. Основният спорен въпрос бе дали настоящият лидер на правителството Джузепе Конте ще остане или не на поста. \r\nНай-напред Матарела ще се срещне с по-малките партии (10:00 часа местно време), а след това – с ДП, „Лига“ и Движение „Пет звезди“ (19:00 часа местно време). За нови избори настоява най-вече председателят на „Лига“ Матео Салвини. Според проучванията на общественото мнение той има най-голям шанс да спечели предсрочния вот и да оглави следващото правителство в Рим.  \r\n \r\n Тереза Герова", "date": "2019.08.28", "title": "FAZ: Правителствената криза в Рим – очаква се решението на държавния глава"}
{"url": "http://www.focus-news.net/news/2019/08/28/2693134/rumen-hristov-sds-v-golemite-gradove-veroyatno-nyama-da-izlachim-kandidat-ot-sds-za-mestniya-vot.html", "text": "В големите градове вероятно няма да излъчим кандидат от СДС за местния вот. Това каза председателят на ПП СДС Румен Христов в интервю за предаването „Тази сутрин“ по  бТВ . По думите му в по-малките общини ще има кандидати на СДС. „Монтана е областен град. Златко Живков е кандидат на СДС и аз съм уверен, че той отново ще бъде кмет там“, посочи Христов. Той добави, че изборът на кандидати от партиите ще бъде въпрос на договорка между двете формации. „Там, където имаме изявени кандидатури от двете страни, ще ги пуснем да се състезават благородно“, заяви той и добави, че има точка в споразумението, която гласи, че на втори тур, когато една от двете партии стигне до балотаж срещу друга формация, задължително некласиралата се партия от двете ще подкрепи коалиционния си партньор. „Ако примерно Георг Спартански отиде на балотаж с кандидата на БСП, ГЕРБ ще го подкрепят и обратното – ако кандидатът на ГЕРБ стигне до балотаж в някой друг град с БСП, ние ще го подкрепим“, поясни Румен Христов.", "date": "2019.08.28", "title": "Румен Христов, СДС: В големите градове вероятно няма да излъчим кандидат от СДС за местния вот"}
{"url": "http://www.focus-news.net/news/2019/08/28/2693135/yordanka-fandakova-kmet-na-sofiya-trasetata-okolo-stochna-gara-shte-badat-izmiti-tazi-nosht.html", "text": "Трасетата около Сточна гара ще бъдат измити тази нощ заради разлятото масло от цистерната на бул. „Данил Николаев“. Това каза за  Радио „Фокус“  кметът на София Йорданка Фандъкова. „Цяла нощ работеха екипите на Столична община под ръководството на Краси Димитров, три екипа на пожарната, \"Пътна полиция\" и почистващите фирми. Моля шофьорите да бъдат много внимателни, тъй като трасето беше обработено с пясък. Пясъкът трябва да остане за известно време. Почистващите фирми започнаха работа по събирането му. Трасетата ще бъдат измити тази нощ. Обезопасили сме, за да може движението да бъде пуснато, но трябва да се кара внимателно“, обясни тя.", "date": "2019.08.28", "title": "Йорданка Фандъкова, кмет на София: Трасетата около Сточна гара ще бъдат измити тази нощ"}
{"url": "http://www.focus-news.net/news/2019/08/28/2693098/erdogan-po-povod-948-ta-godishnina-ot-bitkata-pri-mantsikert-nikoy-ne-mozhe-da-ni-spre-v-iztochnoto-sredizemnomorie.html", "text": "„Никой не може да ни спре в Източното Средиземноморие“, заяви турският президент Реджеп Таийп Ердоган пред парламента по повод 948-та годишнина от битката при Манцикерт, пише електронното издание на гръцкия вестник  Protothema . \r\nТурция ще продължи действията си в региона с бързи темпове, подчерта Ердоган, казвайки на лидера на Републиканската народна партия (РНП) Кемал Киличдароглу, че „да казва„ ние сме партията на Ататюрк“ не е достатъчно.“ Вие сте свършени. Като спечелите 3-4 общини, не постигате нищо “, каза турският президент. \r\n„Господин Кемал казва, че САЩ са в Егейско море, а Франция и Турция не са. Този човек може и да вижда, но е сляп. Нашите сонди са там, нашите проучвателни кораби, нашите фрегати и по всяко време нашите дронове са готови да отлетят. Той не вижда това. Господин Кемал, може би, дори не знае кои са нашите знамена. Не може да си партия в тази страна, като подкрепяш терористите в планините, гърците киприоти в морето, нашите врагове във въздуха и всеки, който е срещу нас“, заяви Ердоган. \r\nТурският лидер добави още, че „сондите и проучвателните кораби продължават да работят без прекъсване в Източното Средиземноморие и никой не ни блокира, никой не може да ни спре там“. \r\nМинистърът на енергетиката, от своя страна, подчерта, че Източното Средиземноморие е общ въпрос за цяла Турция и подчерта, че Анкара няма да отстъпи. \r\nСпоред Cyprus News Agency, говорейки на конференция в Истанбулската политехника, Фатих Дьонмез е заявил, че „нашите кораби Барбарос, Оруч Реис, Фатих и Явуз, които сме включили в нашия списък, са най-ясното доказателство за националната енергийна политика на Турция и нейната решителна позиция“. \r\n \r\nПревод и редакция:", "date": "2019.08.28", "title": "Ердоган по повод 948-та годишнина от битката при Манцикерт: Никой не може да ни спре в Източното Средиземноморие"}
{"url": "http://www.focus-news.net/news/2019/08/28/2693139/denyat-28-avgust-v-balgarskata-istoriya.html", "text": "Умира цар Борис ІІІ (1943 г.). Син на цар Фердинанд и баща на цар Симеон ІІ, цар Борис умира в разгара на участието на България във Втората световна война. Погребан е в Рилския манастир.  \r\nНа 28 август са родени: учителката Недялка Шилева, участничка в Съединението, българската поетеса Дора Габе. На 28 август умират цар Борис Трети и оперният певец Видин Даскалов. \r\n \r\n \r\n2017 г.  \r\nПрезидентът на Република България връчва орден „Стара планина“ първа степен на г-н Мариан Якубоци, извънреден и пълномощен посланик на Словашката република в Република България, „за неговия изключителен принос за укрепването и развитието на отношенията на приятелство и сътрудничество между Република България и Словашката република“ \r\n \r\n \r\n2012г. \r\nПрезидентът на република България връчва на Джеймс Уорлик, извънреден и пълномощен посланик на Съединените американски щати в Република България орден „Стара планина“ първа степен „за изключително големите му заслуги за укрепването и развитието на българо-американските отношения и по повод предстоящото му окончателно отпътуване от страната“ \r\n \r\n \r\n2009 г. \r\n41-то НС гласува избора на Иван Искров за управител на БНБ. Той е избран с Решение на НС от 26 август 2009 г. \r\n \r\n \r\n2000 г. \r\nВ периода 27 - 28 август Националният статистически институт (НСИ) излиза с данни за външнотърговските връзки на България. Според тях българският износ е нараснал с 25%, но нараства и външнотърговският дефицит - $ 582 000 000 при обща сума от $ 5 500 000 000 стокооборот. България има положителен обмен с Италия, Белгия, Гърция, а силно отрицателен - с Германия. С 40% е намалял износът за ОНД и Русия, който е предимно от преработени метали, конфекция на ишлеме, вино, а вносът оттам се състои главно от горива и машини. \r\n \r\n \r\n1977 г. \r\nВ периода 17 - 28 август в София се провеждат световните студентски летни игри \"Универсиада 77\". \r\n \r\n \r\n1970 г. \r\nВ Москва е подписана междуправителствена спогодба между България и СССР за оказване на техническо съдействие на България през 1971-1975 г. в строителството на промишлени предприятия и други обекти, и за предоставяне на кредити за тези цели (до 350 000 000 рубли при 2 % годишна лихва). \r\n \r\n \r\n1961 г. \r\nИздадено е постановление на Министерския съвет за създаване от 1 септември същата година на самостоятелна Академия на селскостопанските науки в София под ведомството на Министерството на земеделието. В нея влизат академиците и член-кореспондентите на БАН от Отделението за селскостопански науки, което е закрито, а всички институти, работещи по проблемите на селското стопанство, са прехвърлени към новата академия. За председател е назначен член-кореспондента Титко Черноколев. \r\n \r\n \r\n1941 г. \r\nОт СССР в България дебаркира трета група военни инструктори за партизанското движение. Групата се състои от 9 души и е начело с Марко Станков и Аврам Стоянов (подводничарите). \r\nСъпротивителното движение в България в периода 1941 г. – 1944 г. е организирано и ръководено от Българската работническа партия. Възниква след започването на хитлеристката агресия срещу СССР през юни 1941 г. Още на 24 юни същата година ръководството на БРП излиза с позив към българския народ да се вдигне на борба срещу хитлеристките войски, намиращи се в България, и техните български помагачи. В края на юни и началото на юли същата година в Балкана излизат първите партизански чети – в Разложко, Баташко и др. В градовете и някои по-големи села започва изграждането на бойни групи за саботажна и наказателна дейност. Така като основни форми на Съпротивителното движение в България се очертават партизанското движение и бойните групи. През септември 1941 г. чрез създадената в Москва нелегална радиостанция \"Христо Ботев\" се поставя началото на още една форма на съпротивително движение, комбинирана с нелегалния печат, излизащ в столицата и други краища на страната, чрез които българският народ се информира за развоя на събитията на Източния фронт и се атакува държавната пропагандна машина, поставена в услуга на Третия райх. Последната по-значителна форма на съпротива е изграждането на нелегални войнишки комитети в различни части на българската войска, особено през лятото и есента на 1944 г. Съпротивителното движение преминава през няколко етапа, които в основни линии съвпадат с хода на военните действия на Източния фронт. Първият от тях започва през юни 1941 г. и продължава до разгрома на немските войски при Сталинград (февруари 1943 г.). Спирането на настъплението на германските военни части и започналата контраофанзива на Съветската армия поставят началото на втория етап на Съпротивителното движение в България, което продължава до лятото на 1943, когато започва новото голямо поражение на хитлеристките войски при Орел–Курск. През този етап партизанските чети и отряди в страната преминават под общото ръководство на Народоосвободителната въстаническа армия (НОВА) (април 1943 г.), а страната е разделена на 12 въстанически оперативни зони (ВОЗ). Третият етап започва от лятото на 1943 г. и продължава до изтласкването на хитлеристките войски от пределите на СССР (лятото на 1944 г.). През това време в страната се създават нови партизански чети и отряди, формират се нови бойни групи. Последният, четвърти етап започва от лятото на 1944 г. и завършва с политическата промяна на 9 септември 1944 г. Като формален съюзник на държавите от хитлеристката ос България се намира в коренно различно положение от страните, които са окупирани и завладени от Германия. Една от съществените отлики от тези държави е, че България запазва непокътнати своите държавни и административни органи и особено армията и полицията си, обстоятелства, които правят неизмеримо по-тежки условията за съпротивителното движение, отколкото в окупираните страни. Затова, ако Съпротивителното движение в България би трябвало да се сравнява със съпротивителното движение в някои от европейските страни, то би следвало да се сравни само с онези, които са също такива сателити на Германия, както и България. Погледнато от този ъгъл, следва да се посочи, че в България то взема най-големи размери. Съпротивителното движение в България е немислимо без огромната помощ на ятаците и помагачите, произхождащи от средите не само на БРП, но и от други политически кръгове. Друга важна предпоставка за размаха на съпротивителното движение е фактът, че то се води под знака на Отечествения фронт, създаден през юли 1942 г., в чиято програма на преден план стоят не интересите и целите на БРП, а общонационални задачи и цели. Съпротивителното движение в България дава много жертви – партизани, участници в бойни групи, във войнишки комитети, ятаци и др., включително старци и невръстни деца. Съпротивителното движение в България е съставна част от общото съпротивително движение в Европа през Втората световна война (1939–1945 г.). \r\n \r\n \r\n1936 г. \r\nПроведена е нелегална конференция на националлибералите в София в подкрепа на възстановяване на Търновската конституция. \r\nНационаллибералната партия (НЛП) е образувана през 1920 г. след сливането на Либералната партия (радослависти), Народнолибералната партия и Младолибералната партия. Изразява интересите на търговско-промишлената буржоазия, едрите земевладелци и дребните стокопроизводители. Поради своя разнороден състав и съществуващите групи в различните политически партии, от които е създадена, фракционните борби в НЛП не престават през целия период от нейното съществуване. В периода 1920-1923 г. се намира в опозиция на управлението на БЗНС. След отказа на останалите буржоазни партии за съвместна борба срещу земеделското правителство установява единодействие с част от запасното и действащото офицерство. Чрез своите съмишленици във Военния съюз НЛП взема участие в държавния преврат на 9 юни 1923 г. и се включва със свой представител в правителството на проф. Ал. Цанков (1923–1926 г.). В средата на септември 1923 г. групата на д-р Н. Генадиев напуска НЛП и образува нова политическа организация Народно единство. След излизането на нейния представител (Б. Смилов) от сговористкото правителство НЛП минава в опозиция. През юли 1925 г. Д. Петков заедно с група свои съмишленици обявява възстановяването на НЛП. През ноември 1926 г. група дейци начело с бившия министър Б. Смилов се отцепват и образуват своя самостоятелна политическа групировка под името НЛП. Тази група е за сближение със сговористкия режим. След слабото представяне на партията в общинските и окръжните избори през 1926 г. и в парламентарните през май 1927 г. националлибералите пристъпват към обединение. През септември 1928 г. се сливат със стамболовистите, а през юли 1929 г. и с крилото на Б. Смилов. Извършеното обединение е нетрайно, защото през 1930 г. смиловистите се откъсват като самостоятелна политическа групировка и вземат участие с двама свои представители в кабинета на А. Ляпчев (1926–1931 г.). НЛП се включва в образуването на Народния блок. След спечелването на парламентарните избори (юни 1931 г.) участва в коалиционния кабинет. Недоволните от участието на партията в блоковото правителство начело с П. Н. Даскалов напускат нейните редове (септември 1932 г.). През март 1933 г. лидерът на партията Г. Петров заедно със своите привърженици образува нова политическа формация също под името НЛП. Към НЛП през април 1934 г. отново се присъединява групата на Б. Смилов. След държавния преврат на 19 май 1934 г. партията е забранена. С това се слага край на нейното съществуване. Печатен орган на партията е в. \"Независимост\". \r\n \r\n \r\n1908 г. \r\nНа въоръжение в американската армия е въведен дирижабълът. Дирижабълът е управляем аеростат построен от немския инженер граф Фердинанд Цепелин през 1900 г. Първото поколение дирижабли са пълни с водород. На 2 юли 1900 г. в Германия Фердинанд Цепелин осъществява първият полет с дирижабъл. Опитът да бъде прелетяно Боденското езеро обаче завършва с падане във водите на езерото. Година по-късно бразилецът Алберто Сантос-Дюмон успява с дирижабъл, дълъг 33 метра, да обиколи Айфеловата кула. \r\n \r\n \r\n1886 г. \r\nВ с. Харманлък (днес Дъбовник, Варненска област) е родена Дора Габе - българска поетеса. Учи в Женева (Швейцария) и Гренобъл (Франция), където завършва френска литература. Работи като редактор на \"Библиотека за малките\" (заедно със С. Андреев) (1926 г.) и на детското сп. \"Прозорче\" (1939-1941 г.). След 9 септември 1944 г. завежда отдел \"Културни връзки с чужбина\" в Министерството на пропагандата (до 1947 г.). След това става съветник по културните въпроси в българското посолство във Варшава (до 1949 г.). Била е преводачка. Избрани съчинения: \"Теменуги. Лирически песни\" (1908 г.), \"Малки песни\" (1923 г.), \"Някога\" (1924 г.), \"Малкият добруджанец\" (1927 г.), \"Мълчаливи герои\" (1931 г.), \"Буквар и първа читанка\" (1936 г., в съавторство с Хр. Спасовски), \"Когато бях малка\" (1939 г.), \"Партизанска поема\" (1946 г.), \"Неспокойно време\" (1957 г.), \"Нови стихове\" (1963 г.), \"Лирика. Избрани стих.\" (1966 г.), \"Почакай слънце\" (стихове, 1967 г.), \"Невидими очи\" (стихове, 1970 г.), \"Майка Парашкева. Романизована биография. [на П. Димитрова]\" (1971 г.), \"Стихотворения\" (1975 г.), \"Глъбини. Разговори с морето\" (1976 г.), \"Избрани стихове\" (в 2 т., 1978 г.), \"Избрани преводи\" (1979 г.), \"Поеми\" (1982 г.), \"Светът е тайна\" (1982 г.), \"Избрани стихове\" (1982 г.) и много др. Умира на 16 февруари 1983 г. в София. \r\n \r\n \r\n1867 г. \r\nВ с. Голямо Конаре (днес гр. Съединение, Пловдивско) е родена Недялка Стоянова Шилева - участничка в движението за съединение на Източна Румелия с Княжество България, учителка и дарителка. Завършва пловдивската девическа гимназия, след което работи като учителка в родното си село. Годеница е на войводата Продан Тишков (Чардафон). По поръчка на голямоконарския комитет шие знамето на местните въстаници. Придружава четата от с. Голямо Конаре до Пловдив и присъства на провъзгласяването на Съединението (1885 г.). След Съединението е учителка в Пловдив, Ямбол и София. Завещава къщата си на читалището в село Голямо Конаре. Умира през 1959 г. в София. \r\n \r\n \r\n На тази дата са родени: \r\n1940 г. \r\nВ Чирпан е роден художникът Никола Манев. Учи в Художествената академия, София (1962), и продължава във Висшето училище за изящни изкуства в Париж при проф. Морис Брианшон (1970). Живее и твори в Париж. Член е на Хуманитарния съюз (Париж) и на Съвета на Есенния салон (Париж). Самостоятелни изложби: София (1961 г.), Тунис (1963 г.), Париж (1964 г., 1967 г., 1968 г., 1969 г., 1970 г., 1971 г., 1973 г., 1974 г., 1975э, 1976 г., 1980 г., 1983 г., 1986 г., 1989 г., 1992 г., 1993 г. и др.), Лондон (1968 г.), Таити (1972 г.), Женева, Швейцария (1975 г.), Бабенхаузен, ГФР (1976 г.), Дюселдорф, ГФР (1977 г.), Виена (1980 г., 1983 г., 1985 г.), Амстердам, Холандия (1982 г.), фондация “Хюлет Пакард”, Франция (1988 г.), изложба гоблени - Сенлис, Франция (1991 г.), Анкара, Турция (1993 г.) и др. Носител е на Наградата на френското правителство за чуждестранни художници (1966 г.); златен медал от конкурса “Шенавър”; Наградата за демокрация на “Форд” (1968 г.). Открива ежегодно самостоятелни изложби в България (85 за периода 1961-2000 г.); участва ежегодно в “Есенен салон” Париж (78 участия до 2000 г.). Негови картини са собственост на хотел “Меридиен”, Париж (7); във VIP-залата на летище “Шарл дьо Гол”, Париж има 5; 1 е в Националната галерия в Делхи, Индия, дарена лично от Индира Ганди. Дарява на родния си град Чирпан възрожденска къща с изложба от 30 платна (2000 г.). Представен е с подпис в Речника на “всички художници от всички страни и всички епохи” “Benesit” - критерий за световна класа. \r\n \r\n \r\n На тази дата умират: \r\n2006 г. \r\n28-годишният Драгомир Иванов Илиев – Драшко е разстрелян в София. Убийството е извършено на кръстовището на улиците \"Костенски водопад\" и \"Тодор Каблешков\" в ж.к. \"Гоце Делчев\". Той е регистриран за кражби на автомобили. През 2002 година срещу него е направен неуспешен опит за покушение - самоделно взривно устройство е поставено в хола на апартамента му. Драшко има славата на един от най-добрите автокрадци в страната, особено след влизането в затвора на Радослав Цукровски. \r\n \r\n \r\n2001 г. \r\nУмира Видин Борисов Даскалов - български оперетен артист (баритон). Роден е през 1929 г. в с. Горна Козница, Кюстендилско. През 1953 г. завършва Българската държавна консерватория (БДК), специалност \"Цигулка\", втора специалност \"Пеене\". От 1953 г. е неизменно в състава на ДМТ \"Ст. Македонски\" като водещ солист. Наричан е \"царят на оперетата\", оставя 120 роли в класически и съвременни оперети. Работи и като режисьор: \"Прилепът\", \"Време за любов\" и \"Веселата вдовица\". Най-добрата му сценична партньорка е Лиляна Кисьова, с която работят заедно почти 44 години. Погребан е в Казанлък. \r\n \r\n \r\n1943 г. \r\nУмира цар Борис ІІІ (1894 - 1943). Роден е на 30 януари 1894 г., католическото му име Борис Луи Роберт Пиер Станислав. Син е на цар Фердинанд I и на княгиня Мария-Луиза Бурбон-Пармска, брат е на Кирил Преславски. През 1896 г. се прекръства в източноправославната вяра - негов кръстник е руският император Николай II. Пълнолетието му е отпразнувано в София през 1912 г. с големи тържества в присъствието на престолонаследниците на Турция, Румъния, Сърбия, Гърция и Черна гора и видни чуждестранни гости. Участва в Балканската война със Седма Рилска дивизия. През 1915 г. следва във Военната академия в София. През Първата световна война, като офицер за поръчки при щаба на Действащата армия, изпълнява поръчки на върховното командване от бойно и политическо естество. Възкачва се на престола на 3 октомври 1918 г. Встъпва в брак с принцеса Джована Савойска, от който се раждат княгиня Мария-Луиза (13 януари 1933 г.) и Симеон, княз Търновски (16 юни 1937 г.). Управлението на цар Борис III протича в сложни и тежки години. Победена в Първата световна война, след Ньойския договор (1919), България е в състояние на политическа изолация. В страната се разгарят остри политически борби, които довеждат до военния преврат на 9 юни 1923 г. за сваляне на правителството на БЗНС начело с Ал. Стамболийски, извършен от Военния съюз и политическата групировка \"Народен сговор\" с подкрепата на двореца. Цар Борис III постига вътрешнополитическо спокойствие, което създава условия за икономическа стабилност и укрепване на международния авторитет на България. По време на Втората световна война присъединява България към Тристранния пакт (1 март 1941 г.), но не изпраща войски на Източния фронт. От началото на 1943 г. прави опити за преориентация към Великобритания и САЩ. Борис III е единственият владетел, който не експортира българските евреи в Германия, с което ги спасява от унищожаване. Умира при неизяснени обстоятелства. Погребан в Рилския манастир. \r\n \r\n \r\n1901 г. \r\nУмира Никола Живков, автор на текста на опълченския химн \"Шуми Марица\". Учи в Търново и Русе, учителства 12 години във Велес, Варна, Берковица, Севлиево, Тулча и Свищов. Участва в Сръбско-турската война (1876). През 1876 г. създава текста на опълченския марш \"Шуми Марица\". През 1882 г. открива в Свищов първата детска градина. Автор на много педагогически книги, учебници и детски книжки. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.28", "title": "Денят 28 август в българската история"}
{"url": "http://www.focus-news.net/news/2019/08/28/2693137/burgas-spektakalat-malko-komediya-shte-bade-predstaven-v-pomorie.html", "text": "НЧ „Просвета 1888” Поморие, Културна организация „Арт Мелпомена” Бургас и Театрална къща „Viva Arte” - София представят: Асен Блатечки, Койна Русева и Калин Врачански в спектакъла „Малко комедия”. Постановката ще гостува в Поморие от 20.00 часа тази вечер в залата на читалище „Просвета 1888”. Това съобщиха от пресцентъра на  Община Поморие . В „Малко комедия” участват едни от най-успешните български актьори, а техните герои ни карат да се замислим кое е важно в живота и какви ценности ни ръководят – всичко това, поднесено с много смях. \r\n„Малко комедия” всъщност е не една, а цели две обединени театрални пиеси: „Предложение” и „Мечка” по текстове на гениалния руски автор А. П. Чехов, режисьор е Борислав Чакринов. В комедията „Предложение” на преден план излизат гордостта, инатът и копнежът за истинска любов, която да не е подчинена на материални ценности. Героите не осъзнават, че житейското им време изтича твърде бързо, че човешката близост и добрите отношения могат да станат жертви на тяхната безсмислена опърничавост. Копнежът за близост, който изпитват един към друг, им се изплъзва и дори ги разболява. И въпреки това, почти до края на постановката, те не отстъпват от нищожните си мании за собствена стойност и криворазбрана гордост. Комедията „Мечка” разказва шеговито патетичната история на вдовицата Попова, която е твърдо решена да обича до гроб покойния си съпруг, но не успява да удържи на обещанието си, съблазнена от кредитора на семейството. Двамата се сблъскват в абсурден спор за любовта: кой е по-верен и постоянен – мъжът или жената. В увлечението си за надмощие един над друг те дори се предизвикват на дуел, но както всички комедии, така и тази завършва с щастлив край. След безкрайни спорове двамата герои се влюбват и с шеметно колебание напред – назад, предизвикано от горещото привличане един към друг, се събират. \r\nБилети се продават на каса в центъра на града пред Лунапарка. Работно време: от 17.30 часа до 22.30 часа телефон за информация: 0898/ 420 537.", "date": "2019.08.28", "title": "Бургас: Спектакълът „Малко комедия” ще бъде представен в Поморие"}
{"url": "http://www.focus-news.net/news/2019/08/28/2693138/sport-predstoi-izigravaneto-na-poslednite-tri-macha-ot-pleyofite-na-shl.html", "text": "Тази вечер от 22:00 часа ще се играят последните мачове от плейофите за влизане в групите на Шампионската лига. Предстоят три двубоя между двойките Аякс-АПОЕЛ (Никозия), Славия (Прага)- ЧФР Клуж и Брюж -ЛАСК (Линц). Победителите ще си гарантират участие в следващата фаза на турнира.", "date": "2019.08.28", "title": "Спорт: Предстои изиграването на последните три мача от плейофите на ШЛ"}
{"url": "http://www.focus-news.net/news/2019/08/28/2693140/rumen-hristov-sds-sayuzat-na-demokratichnite-sili-se-darzhi-dostoyno-i-shte-prodalzhi-da-raboti-taka.html", "text": "Съюзът на демократичните сили се държи достойно и ще продължи да работи така. Това каза председателят на ПП СДС Румен Христов в интервю за предаването „Тази сутрин“ по  бТВ . „Вероятно ще има и компроматна борба на местния вот, но това е нещо характерно за всеки род избори“, каза Христов. „Мая Манолова е едно от остриетата на БСП“, посочи той. По думите му Манолова е сериозен кандидат за кметските избори в София. „Но аз смятам, че дясната общност в София все пак ще надделее“, коментира той. Относно коалицията на ГЕРБ и СДС за местните избори Румен Христов каза, че в една коалиция по-малкият съюзник е по-слаб. „По-малкият играч има по-малко влияние, но ние имаме своето достойнство, отстояваме своите интереси на базата това, което имаме като електорална подкрепа. СДС се държи достойно и ще продължи да работи така, както е работил досега“, заяви председателят на СДС. Той добави, че една от важните цели на партията е да се регистрира в ЦИК за участие на местните избори. „Регистрацията ще стане, най-вероятно ще внесем документи на 4 септември“, добави Христов и каза, че СДС не се финансира нерегламентирано.", "date": "2019.08.28", "title": "Румен Христов, СДС: Съюзът на демократичните сили се държи достойно и ще продължи да работи така"}
{"url": "http://www.focus-news.net/news/2019/08/28/2693099/prodalzhavat-sporovete-mezhdu-gerb-i-bsp-na-tema-patishta-obzor.html", "text": "На пресконференция днес от БСП обърнаха внимание, че все още нямат информация от АПИ относно състоянието на пътищата. Преди 9 месеца от опозицията поискаха от АПИ и МРРБ да издадат решение за проверка на 46 точки от българските магистрали. Според депутата от БСП Георги Свиленски в продължение на 9 месеца МРРБ и АПИ са търсили какви ли не поводи, за да откажат БСП от това им искане. Той коментира, че АПИ отказва и отговорът се намира в изказване на прокурор Николова преди два дни по повод трагедията в Своге. Според прокурор Николова е установена фалшификация в пробите на асфалт при ремонта на отсечката преди три години. Въпросът, които повдигна Свиленски е дали в тези 46 точки или участъци, които искат да бъат извършени проверките не са отново променени пробите, не са положени фалшиви подписи под тези протоколи. Той посочи, че има трима сменени министри. Свиленски цитира критиките на премира, че асфалт не се яде. Той се обърна към Борисов с думите \"Да, асфалт не се яде, но асфалт се краде. По думите това, че се краде асфалт се доказва от състоянието на българските пътища, които прави правителството. Свиленски коментира, че трябва да се спре изграждането на тези опасни за българските граждани пътища. По думите му е доказано и от прокуратурата, че качеството на асфалтовата смес не е това, което трябва да бъде. Той добави, че управляващата партия подменя пробите, лъже и европейските си партньори, които дават пари за тези магистрали и българските граждани, които пътуват по тези опасни пътища.  \r\nПо-късно през деня зам.-министърът на регионалното развитие и благоустройството Николай Нанков и членът на УС на АПИ инж. Иван Досев, коментираха изказването на опозицията. Според Нанков АПИ никога не е отказвала достъп до информация по отношения на проверката, която от БСП искаха да се инициира. В рамките на месец, от 30 май до 27 юни, на опозицията им е предоставена възможност да се запознаят с купищата документация по отношение на 46 републикански пътища, на които им се извършва проверка. Зам.-министърът на регионалното развитие е категоричен, че Агенцията не е отказвала независима експертиза, има нормативи и процедури, които трябва да се спазват, дори от депутатите на БСП. По отношение на духовития коментар, че асфалт не се яде, а се краде, Нанков заяви, че Свиленски трябва да потвърди обвиненията си с факти. Зам. – министърът припомни други обективни факти и обстоятелства. През 2007 г., управлява Тройната коалиция, първата година, когато стартират европейски фондове. По ОПРР 8 пътни отсечки, разпределени в 6 лота, 170 км са търгувани за малко над 113 млн. лв. Договорите са сключени през 2009 г., в края на мандата на Тройната коалиция. Прекратяват се от първото правителство „Борисов“. И за същите участъци, плюс нови 10 км добавени, търгувани 2010 и 2011 г. и сключени договори след това, при по-скъпи цени на асфалта, работната сила, инфлация и т.н. – 63 млн.лв. за над 180 км. Николай Нанков представи Георги Свиленски като литературен герой променяйки стихотворението на Славейков „Пенчо бре, чети“. “Георги бре чети, Георги не чете, Георги работи, Георги пак не ще\". Зам. – министърът коментира, че Георги трябва отново да отиде, да прочете и да открие пропуските.  \r\nИнж. Иван Досев, член на УС на АПИ коментира, че с колегите му от агенцията са почувствали една подигравка, след всички хвърлени усилия за предоставяне на всички тези документи, които са в огромен обем. Той отбеляза, че агенцията е експертна структура и не е коректно името ѝ да се използва за правене на недостоверни внушения. По отношение на поисканата от народни представители от левицата технически справки той коментира, че е осигурен пълен достъп до тях -, обяснителни записки, количествени сметки, сертификати за вложени материали и др. Инж. Досев допълни, че ненужно е изхабен голям ресурс на АПИ за подготовка на огромен обем информация, която никой от поискалите я не я е използвал.", "date": "2019.08.28", "title": "Продължават споровете между ГЕРБ и БСП на тема пътища (ОБЗОР)"}
{"url": "http://www.focus-news.net/news/2019/08/28/2693143/nimh-ekstremalen-indeks-za-pozharoopasnost-e-v-sila-na-mesta-v-20-oblasti-na-stranata.html", "text": "Екстремален индекс за пожароопасност е в сила на места в 20 области на страната. Това сочи справка в сайта на Националния институт по метеорология и хидрология (НИМХ). Индексът обхваща територии от областите София, София-град, Видин, Монтана, Враца, Плевен, Ловеч, Велико Търново, Русе, Добрич, Варна, Бургас, Ямбол, Хасково, Сливен, Стара Загора, Пазарджик, Благоевград, Кюстендил и Перник. Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в други участъци от същите региони, както и в части от областите София, София - град, Перник, Плевен, Благоевград. Този индекс означава, че са възможни много силни пожари с частично или пълно въвличане на дървесните корони.", "date": "2019.08.28", "title": "НИМХ: Екстремален индекс за пожароопасност е в сила на места в 20 области на страната"}
{"url": "http://www.focus-news.net/news/2019/08/28/2693144/burgas-dvizhenieto-po-pat-908-varovnik-valchanovo-hanche-ot-km-22-do-39-e-ogranicheno-na-motorni-prevozni-sredstva-nad-10-tona.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Условията за пътуване са добри – видимостта е отлична и няма затворени пътни участъци. Временно са въведени две ограничения за движението на моторни превозни средства над 10 тона поради стесняване на пътните платна. Едното важи по път III-908 Варовник – Вълчаново ханче от км 22+400 до 39+300, а другото е в сила по път ІІІ-7306 Черница – Сунгурларе – Чубра. Срокът и за двете ограничения е до 21 декември т.г. \r\nИнтензивно е движението по основните пътни артерии на град Бургас. Струпване на автомобили се наблюдава в района на кръстовището между булевардите „Демокрация“ и „Сан Стефано“, между улиците „Булаир“ и „Константин Фотинов“, както и в района на кръстовището с кръгово движение „Трапезица“. \r\nМария ПОПЧЕВА", "date": "2019.08.28", "title": "Бургас: Движението по път III-908 Варовник – Вълчаново ханче от км 22 до 39 е ограничено на моторни превозни средства над 10 тона"}
{"url": "http://www.focus-news.net/news/2019/08/28/2693141/kardzhali-remontni-deynosti-se-izvarshvat-po-pat-ii-59-ot-km-36-do-km-55-v-posoka-granitsata-s-oblast-haskovo.html", "text": "Ремонтни дейности се извършват по път II-59 от км 36+784 до км 55+845 в посока граница област Хасково, преминаването трябва да се извършва с повишено внимание. Ремонтите се очаква да завършат в срок до 1 септември 2019 г. Ограничено е движението за МПС над 12 тона по третокласен път ІІІ-5009 Зорница – Бели пласт – Стремци – Кърджали. Това съобщиха за  Радио „Фокус“  от ОПУ - Кърджали. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС, в срок до края на тази година. Движението по път Черноочене – Кърджали в посока Кърджали е ограничено за МПС над 15 тона. Срокът е до 31 декември 2019 г. Обходните маршрути са за: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\nВременно е ограничено в двете посоки движението по второкласен републикански път II- 59 Момчилград – Крумовград – Ивайловград в участъка Крумовград – село Рогач от км 37 до км 38 поради изграждане на съоръжение при км 37+188. Обходният маршрут е по пътя Крумовград – Поточница – Голобрад – Падало – път II-59. Ремонтните дейности трябва да приключат в срок до 30 август 2019 г.  \r\nДарина ДЕЕНИЧИНА", "date": "2019.08.28", "title": "Кърджали: Ремонтни дейности се извършват по път II-59 от км 36 до км 55 в посока границата с област Хасково"}
{"url": "http://www.focus-news.net/news/2019/08/28/2693147/nezavisen-makedoniya-predstoi-da-bade-vzeto-reshenie-za-protsedurata-za-osvobozhdavane-ot-dlazhnost-na-katitsa-yaneva.html", "text": "Съветът на прокурорите ще вземе решение дали да започне процедура за освобождаване на специалния прокурор Катица Янева от длъжност заради непрофесионално и несъвестно поведение, отбелязват в редакцията на електронното издание на скопския вестник  „Независен“ . \r\nСлед заседание, продължило близо осем часа, председателят на Съвета на прокурорите Коле Стериев заяви, че той и останалите членове на органа успели само да прегледат досиетата, като голям брой материали са им предадени във връзка с разследването на случая „Рекет“, във връзка с който арестуваха Янева. Той обяви, че Съветът ще възобнови работата си в часовете преди обед в четвъртък.  \r\nСтериев не пожела да разкрие дали има противоречиви мнения и нагласи сред членовете на Съвета на прокурорите по въпроса за специалния прокурор на Македония.  \r\n \r\n Тереза Герова", "date": "2019.08.28", "title": "„Независен“ (Македония): Предстои да бъде взето решение за процедурата за освобождаване от длъжност на Катица Янева"}
{"url": "http://www.focus-news.net/news/2019/08/28/2693142/protothema-darzhavniyat-sekretar-na-sasht-shte-poseti-atina-za-novoto-sporazumenie-za-bazata-suda-bey.html", "text": "Държавният секретар на САЩ Майк Помпео ще посети Атина за официалното подписване на подновеното споразумение за сътрудничеството в областта на отбраната между двете страни за статута на военната база „Суда Бей“, съобщава електронното издание на вестник  Protothema . \r\nПодписването на споразумението е планирано за 6-7 октомври. Според медийните докладио правителството в Атина предпочита да удължи договора със срок за една година вместо пет, за колкото настояват от Вашингтон.  \r\nТочните дати на посещението на Помпео за финализиране и подписване на сделката все още не са определени, подчертават от редакцията. Посещението на първия дипломат на Вашингтон в Атина, както и евентуална среща на гръцкия премиер Кириакос Мицотакис с държавния глава на САЩ Доналд Тръмп в Ню Йорк в кулоарите на Общото събрание на ООН са обсъдени на срещата, която лидерът на кабинета в Атина проведе по-рано с представителя на Камарата на представителите на САЩ Нита Лоуи, в присъствието на американския посланик в южната ни съседка Джефри Пайът. \r\nВъпреки че на срещата не са обсъждани технически подробности, е направено специално отбелязване на въпроса за подновяването на споразумението за военна база, тъй като комисията, председателствана от Лоуи, има думата за това как и къде да се насочват средствата от американския бюджет. \r\nПреразглеждането на споразумението ще бъде техническо на този етап с цел двете страни да получат време да обсъдят по-широка сделка. За Атина това означава преосмисли какво може да поиска от САЩ в замяна на новия договор, който се очаква да бъде подписан след около година. \r\n \r\n Тереза Герова", "date": "2019.08.28", "title": "Protothema: Държавният секретар на САЩ ще посети Атина за новото споразумение за базата „Суда Бей“"}
{"url": "http://www.focus-news.net/news/2019/08/28/2693148/arhiereyska-sv-liturgiya-shte-bade-otsluzhena-v-hram-sv-aleksandar-nevski-za-letniya-hramov-praznik-na-katedralata-na-30-avgust.html", "text": "Архиерейска св. Литургия ще бъде отслужена в храм „Св. Александър Невски“ за летния храмов празник на катедралата на 30 август, предаде репортер на  Агенция „Фокус“ . Поводът е, че на 30 август Православната църква отбелязва пренасянето на мощите на св. Александър Невски. За летния храмов празник на патриаршеската катедрала ще бъде отслужена тържествена Архиерейска св. Литургия. Тя ще бъде с благословението на Негово светейшество Българския патриарх и Софийски митрополит Неофит. Богослужението ще бъде оглавено от Негово Преосвещенство Мелнишкия епископ Герасим, главен секретар на Св. Синод на Българската православна църква и предстоятел на църковното настоятелство на катедралата. \r\nНа 29 август ще бъде отслужено бдение, което ще започне в 18.00 часа. \r\nНа 30 август св. Божествена Литургия ще започне в 9.30 часа.  \r\nНикола ПЕТКОВ", "date": "2019.08.28", "title": "Архиерейска св. Литургия ще бъде отслужена в храм „Св. Александър Невски“ за летния храмов празник на катедралата на 30 август"}
{"url": "http://www.focus-news.net/news/2019/08/28/2693145/pregled-na-osnovnite-temi-v-starozagorskiya-pechat.html", "text": "Пожар вилня в близост до ракетна площадка  е водещото заглавие във вестник  „Старозагорски новини“ . Пожар, избухнал малко след 10:00 часа във вторник в близост до кампуса на Тракийския университет край Стара Загора, обхвана над 300 дка и почти стигна до Полигона за борба с градушките, откъдето край село Малка Верея се изстрелват ракетите срещу градоносните облаци. Огънят е тръгнал почти едновременно от няколко места, обхванати са били ливади, малки горски участъци и поляни. Пламъците са били спрени на метри от крайните къщи на селото и стопанския двор на някогашното ТКЗС, уточни директорът на РД ПБЗН - Стара Загора, Стоян Колев. В гасенето са се включили 6 екипа, включително огнеборци от Казанлък, служители на Държавното горско стопанство, местни жители и доброволци. За бързото разпространение на пламъците допринесли разразилият се силен вятър и високата температура, доста над 30 градуса по Целзий. Огнището е било локализирано около 13:00 часа, на място са останали дежурни, които допълнително обливат района с вода. Започнати са разпити на свидетели, предполага се, че искрата е тръгнала или от хвърлен фас, или от \"пърлачи\" на крадени кабели.  \r\n„В Стара Загора се роди потомък на Апостола на свободата“,  четем още в броя. Малкият Даниел Тамахкяров проплака в УМБАЛ \"Киркович\". Роденият точно в 22:00 часа на 22 август в АГ клиниката на старозагорската УМБАЛ \"Проф. д-р Стоян Киркович\" Даниел Тамахкяров е 29-ият жив потомък на Апостола на свободата Васил Иванов Кунчев, съобщи щастливият татко Тихомир, който публикува на стената си във Фейсбук тежащото 3.750 кг и високо 53 см юначе при изписването от болницата. Близо 19 часа е продължило раждането, момченцето е първа рожба на Тихомир и съпругата му Мария, появата на Дани е станала по естествен път под грижите на д-р Цонева. \"Усещането е невероятно, никога не съм предполагал, че ще бъда толкова щастлив от усещането за появата на един нов живот, при това продължител на славния род на Гина и Иван Кунчеви\", сподели Тихомир. Той е на 31 години, родом е от Стара Загора, учил е в местното Пето основно, след което почти 15 години е живял в Испания при майка си. Внук е на някогашния беройски нападател Христо Петров (Ицо Черния), а връзката му с Апостола е по линия на бабата Мария, която е от коляното на по-голямата сестра на Левски - Яна. Освен българска във вените ѝ тече и френска кръв, защото бащата Христо се оженил за французойка. Майката на мъничкия Даниел се казва Мария Пенчева, старозагорка е и е възпитаник на Тракийския университет.  \r\nИзвестно време преди раждането е помагала в семейния бизнес на Тихомир при управлението на една от първите заложни къщи в Стара Загора. Бебето е кръстено на дядо си Динко Тамахкяров. Тихомир и Мария много пъти са ходили заедно и поотделно в Националния музей на Дякона в Карлово и възнамеряват при първа възможност да отидат отново там, но вече с малкия Даниел. Там ги очаква уредничката Надежда Петрова, която първа разгласи вестта за потомъка и дори вече е вписала името на мъника в последната редакция на родословното дърво. \"Даниел е 29-и жив потомък на Гина и Иван Кунчеви и поставя началото на ново поколение в родословното дърво на рода. Познаваме се с всички наследници, някои от тях донесоха в музея неизвестни документи и вещи, свързани по един или друг начин с националния герой...\", коментира Надежда Петрова.  \r\n„Традиционният есенен панаир в Стара Загора започва на 26 септември“, информира вестникът. Традиционният за Стара Загора есенен панаир ще започне на 26 септември и ще продължи до 6 октомври, съобщиха от пресцентъра на Общината. Той ще е разположен на ул. \"Иван Вазов\", северно от ул. \"Радецки\" до ул. \"Хан Аспарух\", както и в югозападната част на парк \"Загорка\". Заявления за участие в него ще се приемат от 8:30 часа на 2 септември до 16:30 часа на 13 септември в сградата на Административно бюро \"Изток\", ул. \"Ангел Кънчев\" 70. Кметът на Община Стара Загора Живко Тодоров издаде заповед, която урежда условията за разрешенията за временно поставяне на преместваеми съоръжения по време на мероприятието. Те ще се издават от директора на Дирекция \"Административно-правно обслужване\" в Община Стара Загора, по реда на постъпването на заявленията, до запълване на местата по схемата, утвърдена от главния архитект на Общината. Необходимите документи, които трябва да бъдат представени, са:  \r\n- заявление за участие по образец;  \r\n- удостоверение за липса на данъчни задължения по чл. 87, ал. 6, издадено от НАП не по-рано от 30 дни от датата на подаване на документите;  \r\n- декларация за липса на задължения към Община Стара Загора към датата на подаване на заявление за участие;  \r\n- за производители - удостоверение от Камарата на занаятчиите;  \r\n- за атракционни съоръжения - сертификат за произход на съоръженията, технически паспорти за съоръженията, ежегоден технически преглед, сключен договор с лицензирана фирма, която извършва контрол при всяко построяване на съоръженията;  \r\n- квитанция за платена пълна такса за 10 дни за участие в панаира за заявената квадратура по подаденото заявление. За търговците с обекти \"скара-бира\" се прилага квитанция за платена пълна такса за 9 дни за участие в панаира.  \r\nНа територията на панаира е разрешено разполагането на атракционни съоръжения, произведения на художествените занаяти, обекти за продажба на захарни изделия, детски играчки и скара-бира. Участниците заплащат пълната такса за 10 дни за участие в него, съгласно Наредбата за определянето и администрирането на местните такси и цени на услуги на територията на община Стара Загора, както следва:  \r\n- за продажба на детски играчки - 4.00 лв./кв. м на ден;  \r\n- за продажба на захарни изделия - 4.00 лв./кв. м на ден;  \r\n- за скара-бира - 4.00 лв./кв. м на ден. Участниците, разполагащи обекти за продажба на скара-бира, заплащат пълната такса за 9 дни;  \r\n- за атракционни съоръжения - стрелбища, панорами, моторни люлки и др. - 1.50 лв./кв. м на ден;  \r\n- за изграждане на циркове - 2.50 лв./кв. м на ден;  \r\n- за художествени занаяти - 4.00 лв./кв. м на ден.  \r\nНа територията на панаира е забранена продажбата на напитки с алкохолно съдържание, превишаващо 6% vol., тютюн и тютюневи изделия, промишлени стоки (дрехи, обувки, одеяла, килими, текстилни изделия, продукти на химическата промишленост и др.), птици и животни. Обектите за продажба на скара-бира ще работят от 28 септември до 6 октомври включително. Опазването на обществения ред на територията на събитието се възлага на полицейските служители към звено \"Общинска полиция\" и служители на звено \"Общинска охрана\" при Община Стара Загора.  \r\n„Бизнесът с опасни оловни отпадъци в Стара Загора приключи“ е друга тема в изданието. И роднинската фирма на мераклиите да строят цех за производство на олово е напуснала Града на липите. Фирма \"Еко Трейдинг Къмпани\" ООД е изнесла отпадъците си, съхранявани на площадката си в местността Вадата в Стара Загора, съобщиха от РИОСВ - Стара Загора. Това е установено при извършена проверка, а поводът е бил подадено заявление през юли от фирмата за прекратяване действието на разрешителното им по Закона за управление на отпадъците. Става въпрос за разрешително за дейности по съхраняване, сортиране и балиране на различни видове отпадъци - пластмаси, хартии, стъклени опаковки, отработени масла и др., в това число батерии и акумулатори, съдържащи олово. Името на \"Еко Трейдинг Къмпани\" ООД стана известно покрай скандала в Свищов през 2017 г., когато беше изхващана да изхвърля нерегламентирано в покрайнините на града 111 тона опасни оловни отпадъци.  Справката в Търговския регистър показа, че \"Еко Трейдинг Къмпани\" е в родствени връзки с \"Ресайкъл Компани\" ЕООД - дружеството, което искаше да добива олово от оловни отпадъци чрез термо-механични методи в цех, който трябваше да бъде изграден в Стара Загора - в кв. АПК, в чийто район се намира местността Вадата. Двете фирми с уставен капитал от по 20 лева са регистрирани от баща и син, като бащата остава съдружник в \"Еко Трейдинг Къмпани\" ООД, а синът продава дяловете си в \"Ресайкъл Компани\" ЕООД на управителя на фирмата след скандала с оловните отпадъци в Свищов. Официално инвестиционното предложение на \"Ресайкъл Компани\" беше озаглавено \"Изграждане на цех за производство на олово\", а предвидената по документи инвестиция бе в размер на 4 млн. евро. То обаче срещна неодобрение от местната власт и остра реакция от страна на старозагорската общественост. Това принуди \"Ресайкъл Компани\" да оттегли инвестиционното си предложение на 9 юни - ден преди предвиденото обществено обсъждане на доклада по ОВОС. \"Еко Трейдинг Къмпани\" остана обаче с оловните си отпадъци в Стара Загора. Същия месец, при извършване на проверка от страна на РИОСВ, фирмата не е осигурила достъп на екоинспекторите до площадката, като по данни на техен представител имотът бил ипотекиран и е собственост на банка, и самите те нямали достъп до него. Месец по-късно, явно разбрали, че препатилите от обгазяванията старозагорци нямат намерение да допуснат на територията си рискови дейности, от \"Еко Трейдинг Къмпани\" са подали заявление до РИОСВ за прекратяване на разрешителното им по ЗУО, след което им е бил даден срок до 15 август да почистят площадката от отпадъците си. От екоинспекцията увериха, че при направен оглед и обход от експертите им на следващия ден е установено, че площадката е почистена. С това оловната сага за Стара Загора приключи успешно в полза на гражданите, а градът остава отворен за инвестиции, които да осигурят нови работни места, но гарантиращи екологичната му безопасност.", "date": "2019.08.28", "title": "Преглед на основните теми в старозагорския печат"}
{"url": "http://www.focus-news.net/news/2019/08/28/2693151/veliko-tarnovo-zabraneno-e-preminavaneto-na-avtomobili-nad-35-tona-po-patya-cheshma-kesarevo-kadeto-se-izvarshva-razshiryavane-na-platnoto.html", "text": "Натоварено е движението във Велико Търново в началото на работния ден, предаде репортер на  Радио „Фокус“ – Велико Търново . Времето в града е слънчево, а настилките – сухи. Интензивен е автомобилопотокът по булевардите „България“ и „Никола Габровски“, в района на двата пътни възела – „Южен“ и „Качица“, по „Беляковско шосе“, както и по улица „Магистрална“. Колони от автомобили има в района на кооперативния пазар, на светофара по бул. „България“ (при отбивката за стадион „Ивайло“) и пред пощата. Затворена за движение е улица „Св. Климент Охридски“. В отсечката под крепостта „Царевец“ се извършва укрепване на свлачище, което ще продължи до началото на септември. Обходният маршрут за Арбанаси и Горна Оряховица е по път III-514, ул. „Св. Климент Охридски“ (обходен път „Царевец\"), ул. „Сливница“, ул. „Д. Найденов“, жп гара - „Велико Търново\", по път I-4 до Южен пътен възел. Полицейски екипи има и на входовете и изходите на Велико Търново, както и в някои участъци от първокласната и второкласна пътна мрежа. Времето в останалата част от областта също е ясно и слънчево, а условията за пътуване – добри. Органите на реда призовават водачите да карат внимателно и със съобразена скорост. Нови въведени ограничения за изминалото денонощие няма, както и регистрирани тежки инциденти. Отворен за движение е Проходът на Републиката, но там все още важи предупреждението за опасност от падащи камъни. Забранено е преминаването на автомобили над 3.5 тона по пътя Чешма – Кесарево, където се извършва разширяване на платното. Обходният маршрут е през Сливовица – Горско Ново село – Джулюница. \r\nЛуиза ТРАНЧЕВА", "date": "2019.08.28", "title": "Велико Търново: Забранено е преминаването на автомобили над 3.5 тона по пътя Чешма – Кесарево, където се извършва разширяване на платното"}
{"url": "http://www.focus-news.net/news/2019/08/28/2693150/plovdiv-zatvarya-se-za-dvizhenie-chast-ot-bul-aleksandar-stamboliyski-avtobus-1-promenya-marshruta-si.html", "text": "Затварят се за движение двете платна на бул. „Александър Стамболийски“ в участъка от ул. „Люсиен Шевалас“ до ул. „Стефан Стамболов“. Това съобщиха за  Радио „Фокус“ – Пловдив  от Общинско предприятие „Организация и контрол на транспорта“. Ограничението за движение ще е валидно за времето от 09.00 до 16.30 часа. Причината е ВиК ремонт. Променя се двупосочно маршрутът на  автобусна линия  №1 от вътрешноградския транспорт.", "date": "2019.08.28", "title": "Пловдив: Затваря се за движение част от бул. „Александър Стамболийски“, автобус №1 променя маршрута си"}
{"url": "http://www.focus-news.net/news/2019/08/28/2693146/plovdiv-zabraneno-e-dvizhenieto-na-tezhkotovarni-kamioni-nad-12-tona-po-patya-popovitsa-bolyartsi.html", "text": "Нормално се осъществява движението на територията на областта. Това съобщиха за  Радио „Фокус“ – Пловдив  от Областното пътно управление. Засилено автомобилно движение се отчита по пловдивския участък на АМ „Тракия“, също по направленията Пловдив - Пазарджик и Пловдив - Карлово. Пътищата на територията на областта са сухи и нормално проходими. До 24 септември движението по пътя Пловдив - Карлово при км 48 ще се осъществява в платното посока Пловдив поради изграждане на кръстовище при село Труд. Временно движението по пътя Пловдив - Куклен в участъка от км 6 до км 7 е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Преминаването по пътя Кричим - Михалково - Девин в участъка от км 88 до км 103 в областите Пловдив и Смолян се осъществява с повишено внимание поради премахване на скална маса. Може да се използва обходен маршрут – пътя Асеновград - Смолян. Срокът на дейностите е до 30 ноември. Забранено е движението на тежкотоварни камиони над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Забранено е и движението за всички моторни превозни средства по пътя Белица - Загражден - Давидково в участъка от км 13 до км 18. Причината за ограничението е компрометирана настилка. Все още е ограничено и преминаването на моторни превозни средства по-високи от 4 метра през тунелите по пътя Асеновград - Нареченски бани. Опасност от падащи камъни има по направленията Кричим - Стамболийски, Бачково - Нареченски бани, Троян - Кърнаре и Юговско ханче - Югово - Лъки - Здравец, също в района на проходите Козница и Стражата. \r\nТрафикът на територията на град Пловдив се осъществява нормално. Засилено е автомобилното движение по булевардите „Цар Борис III Обединител“, „Христо Ботев“, „Найчо Цанов“, „Източен“, „Руски“, „Марица“ и „Шести септември“, както и по входно-изходните артерии. Пътните настилки в града са сухи и нормално проходими.  \r\nТони МИХАЙЛОВ", "date": "2019.08.28", "title": "Пловдив: Забранено е движението на тежкотоварни камиони над 12 тона по пътя Поповица – Болярци"}
{"url": "http://www.focus-news.net/news/2019/08/28/2693152/pregled-na-osnovnite-temi-v-burgaskiya-pechat.html", "text": "„Морско такси ще плава в залива, спира на пет кея“ е водещото заглавие в днешнич брой на бургаския ежедневник  „Черноморски фар“ . Нов кораб-хидробус ще закупи Община Бургас по проект. Той ще вози пътници в Бургаския залив и ще акостира до 5 кея – Сарафово, Крайморие, Ченгене скелеостров Света Анастасия, като ще тръгва от Магазия 1. Корабът ще бъде по-надежден и по-добър от „Анастасия“, който сега пътува до Острова и отново бе закупен по проект, съобщи кметът Димитър Николов заедно с транспортния министър Росен Желязков, кап. Живко Петров и изпълнителния директор на Пристанище Бургас – Диян Димов, пояснява материалът. „Фасадите по централната „Богориди“ спречкаха власт и опозиция“ е друго заглавие от първа страница. Възстановяването на фасади в централната градска част на Бургас предизвика дебат в местния парламент. Според докладната записка, входирана от кмета Димитър Николов, трябва да се разшири обхватът на общинската програма „Нов живот за старите фасади на Бургас“. Програмата предвижда от общинския бюджет да се изготви бзвъзмезден проект, след това сградите да се ремонтират, а собствениците им връщат парите. По време на дебата общинският съветник Живко Табаков се обяви против докладната. Кандидатът за кмет на местните избори през октомври заяви, че е против това общината безвъзмездно да извършва ремонта, както и че в Бургас няма туристически маршрут, пише още вестникът. „Чудотворни икони и мощи идват в Приморско“ е друга статия от страниците на ежедневника. На 8 септември, когато се чества християнският празник „Рождество на Пресвета Богоросица“ в храм „Св. св. Кирил и Методий“ в Приморско ще бъдат изложени за поклонение няколко свещени реликви – Чудотворната икона на Пресвета Богородица от Несебър, Чудотворната икона на Св. Йоан Богослов от Карнобат и мощите на Св. Теодор Тирон и Св. Тодор. „Представят находки от първата европейска цивилизация – обект „Козарева могила“ и „Социалният блок в Меден рудник се превръща в студентски“ са още статии в днешния брой. „Тема на деня“ е „Идеята за карго летище в Равнец остава на дневен ред“.", "date": "2019.08.28", "title": "Преглед на основните теми в бургаския печат"}
{"url": "http://www.focus-news.net/news/2019/08/28/2693149/shumen-v-sila-e-zabranata-za-dvizhenie-na-tovarni-avtomobili-nad-10-tona-po-patya-radko-dimitrievo-drumevo.html", "text": "Сухи и нормално проходими са пътищата в областта, предаде репортер на  Радио „Фокус“ - Шумен . Движението се осъществява нормално. Времето е ясно и слънчево, температурата на въздуха е около 21 градуса. Нормално е движението в Шумен. Натоварен е трафикът по централните булеварди, както и в посока Индустриална зона. Светофарните уредби в града функционират без промяна. До 14.00 часа се затваря за движение ул. „Преспа“ в участъка от пресечката с ул. „Университетска“ до бул. „Симеон Велики“. Ограничението се налага заради извършване на дейности по поддържане на жп прелеза в близост до ШУ „Еп. К. Преславски“. В сила е забраната за движение на товарни автомобили над 10 тона по пътя Радко Димитриево - Друмево, обходът е Шумен - Овчарово - Друмево. Върбишки проход остава затворен за всички видове пътни превозни средства. \r\nИвелина ИВАНОВА", "date": "2019.08.28", "title": "Шумен: В сила е забраната за движение на товарни автомобили над 10 тона по пътя Радко Димитриево - Друмево"}
{"url": "http://www.focus-news.net/news/2019/08/28/2693157/plovdiv-v-grada-shte-se-provedat-konsultatsii-na-grazhdani-po-prilagane-na-natsionalnata-programa-za-dostapna-zhilishtna-sreda.html", "text": "Заместник-кметът Георги Титюков и служители на Община Пловдив ще проведат консултация на граждани и заинтересовани страни по прилагане на Националната програма за достъпна жилищна среда и лична мобилност от 17.30 часа в залата на Общински съвет – Пловдив на ул. „Авксентий Велешки“ 20. Това съобщиха за  Радио „Фокус“ - Пловдив  от Общината. Основната цел на програмата е изграждане на достъпна среда в съществуващи жилищни сгради и прилежащите им пространства за хора с увреждания и осигуряване на лична мобилност за тяхното социално приобщаване, като се отчитат и специфичните им потребности. С тази програмата се уреждат условията и редът за кандидатстване, разглеждане, оценяване, класиране и одобряване на проектните предложения на кандидатите, както и механизмите за сключване на договори за изпълнение, финансиране и отчитане на изпълнените дейности по тях и за контрол върху разходването на одобрените бюджетни средства. \r\nПрограмата се реализира в два компонента. Компонент 1 „Достъпна жилищна среда“ – за финансиране изпълнението на инвестиционни проекти за изграждане на достъпна среда в съществуващи жилищни сгради и прилежащите им пространства, която се ползва безвъзмездно и по нестопански начин. Компонент 2 „Лична мобилност“ – за приспособяване на лично моторно превозно средство, необходимо за осигуряване на личната мобилност на човек с трайно увреждане. Човек с трайно увреждане може да кандидатства в рамките на годината и по двата компонента, но поотделно – с две отделни заявления.", "date": "2019.08.28", "title": "Пловдив: В града ще се проведат консултации на граждани по прилагане на Националната програма за достъпна жилищна среда"}
{"url": "http://www.focus-news.net/news/2019/08/28/2693153/shumen-naznachena-e-obshtinskata-izbiratelna-komisiya-v-obshtina-novi-pazar.html", "text": "Централна избирателна комисия е назначила Общинска избирателна комисия в община Нови пазар, в състав от 13 членове, за изборите за общински съветници и за кметове на 27 октомври 2019 г. Това сочи справка на  сайта на ЦИК . Председател на ОИК - Нови пазар е Десислава Станимирова Маринова, а нейни заместници-  Борислав Славов Славов и Стелка Асенова Соколова. Димана Великова Тонева заема секретарското място. Общинската избирателна комисия встъпва в правомощията си на 7 септември.", "date": "2019.08.28", "title": "Шумен: Назначена е Общинската избирателна комисия в община Нови пазар"}
{"url": "http://www.focus-news.net/news/2019/08/28/2693156/veliko-tarnovo-v-gorna-oryahovitsa-se-provezhdat-sastezaniya-s-nastolni-igri-na-otkrito.html", "text": "Състезания с настолни игри на открито се провеждат в Горна Оряховица. Инициативата е на младежите от сдружение „отГОворните“, които поканиха свои връстници да се забавляват заедно в парк „Детски кът\". Това посочи за  Радио „Фокус“ – Велико Търново  Даниел Божанков, един от организаторите. \r\nВ рамките на срещите младите хора предлагат на участниците много разнообразни и забавни игри както за по-малки групи за 3 - 4 човека, така и за по-големи групи – до 10 души. Сред най-известните от тях са „Заселниците на Катан“, „7 Wonders“, „Titcket to Ride“, „BANG! The Dice Game“, „Skull“, „Саботьор“, „Кингдомино“, „Dixit“ и други. \r\n„Нашият екип се грижи да разясни на участниците всяка игра и да им помогне да изберат най-подходящата за тях. Радостно е да видим колко много наши връстници имат желание да общуват и да създават приятелства“, каза Даниел Божанков от „отГОворните“. \r\nСъбитията днес ще започнат от 18.30 часа. Мястото отново ще е парк „Детски кът“. \r\nЛуиза ТРАНЧЕВА", "date": "2019.08.28", "title": "Велико Търново: В Горна Оряховица се провеждат състезания с настолни игри на открито"}
{"url": "http://www.focus-news.net/news/2019/08/28/2693159/blagoevgrad-prodalzhava-mezhdunarodniyat-turnir-po-futbol-za-yunoshi-za-kupite-na-obshtina-blagoevgrad.html", "text": "Продължава Международният турнир по футбол за юноши „За купите на Община Благоевград“. Това каза за  Радио „Фокус“ - Пирин  Румяна Станоева, експерт в Община Благоевград. „Както всяка година, имаме отбори от едни от най-добрите европейски футболни школи за деца и младежи. Тази година в надпреварата ще се включат 16 отбора. Те са родени през 2004 и 2005 година“, коментира тя. Румяна Станоева каза още, че днес сили на стадион 1 ще премерят футболистите от набор 2004, а на стадион 2 – футболистите от набор 2005. На стадион 1 едни срещу други днес ще се изправят: в 09:00 часа – ОФК „Пирин“ - ФК „Войводина“; в 10:30 часа – ФК „Цървена звезда“ - ПФК „Славия“; в 17:30 часа – ФК „Динамо Загреб“ - ПФК „Левски“; 18:40 – ПФК „ЦСКА“ - ФК „Тампа Брашов“. На стадион 2 ще премерят сили днес: в 09:00 часа – ФК „Апоел“-ФК „Тампа Брашов“; в 10:30 часа – ФК „Хебър“-ПФК „Септември“; в 17:30 часа ФК „Цървена звезда“ - ФК „Войводина“; в 18:40 часа ОФК „Пирин“ - ФК „Национал“. \r\nНатали СТЕФАНОВА", "date": "2019.08.28", "title": "Благоевград: Продължава Международният турнир по футбол за юноши „За купите на Община Благоевград“"}
{"url": "http://www.focus-news.net/news/2019/08/28/2693155/pazardzhik-dvizhenieto-po-patya-panagyurski-kolonii-panagyurishte-v-rayona-na-75-km-tryabva-da-se-osashtestvyava-s-povisheno-vnimanie-poradi-propadane-na-chast-ot-banketa.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета. Движението по пътя с. Гелеменово –  Пазарджик в района на 119 км се осъществява в една лента поради оборудване на съществуващо автоматично устройство за тол система. Трафикът се регулира с пътни знаци. Движението по пътя Копривщица –  Стрелча се извършва в една лента от 23 км до 32 км  поради частичен ремонт на асфалтовата настилка, чрез поетапно затваряне на лява и дясна ленти за движение. Участъкът е регулиран с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.08.28", "title": "Пазарджик: Движението по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета"}
{"url": "http://www.focus-news.net/news/2019/08/28/2693160/burgas-avtomobil-se-e-zapalil-na-ulitsa-krayezerna-nyama-postradali.html", "text": "Автомобил се е запалил на улица „Крайезерна“, няма пострадали. Това съобщиха за  Радио „Фокус“ – Бургас  от Община Бургас. Причината за инцидента е техническа неизправност на автомобила, а сигналът е получен на 27 август в 14.50 часа. Няма пострадали, нанесени са само материални щети. \r\nМария ПОПЧЕВА", "date": "2019.08.28", "title": "Бургас: Автомобил се е запалил на улица „Крайезерна“, няма пострадали"}
{"url": "http://www.focus-news.net/news/2019/08/28/2693161/plovdiv-katastrofa-e-stanala-v-rayona-na-122-km-v-platnoto-v-posoka-sofiya-na-am-trakiya.html", "text": "Катастрофа е станала в района на 122 км в платното в посока София на АМ „Тракия“ рано тази сутрин, предаде репортер на  Радио „Фокус“ – Пазарджик . Временно движението в участъка се осъществява в една лента и се регулира от „Пътна полиция“. Очаквайте подробности. \r\nАлбена ЖИЛЕКОВА", "date": "2019.08.28", "title": "Пловдив: Катастрофа е станала в района на 122 км в платното в посока София на АМ „Тракия“"}
{"url": "http://www.focus-news.net/news/2019/08/28/2693163/sliven-zatvoreni-za-tezhkotovarni-avtomobili-nad-10-tona-sa-prohodite-tvardishki-i-vratnik.html", "text": "Няма нововъведени ограничения по пътищата в областта. Движението е натоварено, но няма задръствания. Пътните настилки са сухи и нормално проходими, съобщиха от  Областно пътно управление - Сливен . В участък от пътя между Твърдица и Елена в отсечката от км 47+800 до км 48 има пропадане на пътното платно и се извършват ремонтни дейности, които трябва да приключат до 31 август. Затворени за тежкотоварни автомобили над 10 тона са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срокът на двата ремонта е удължен до края на август.", "date": "2019.08.28", "title": "Сливен: Затворени за тежкотоварни автомобили над 10 тона са проходите Твърдишки и Вратник"}
{"url": "http://www.focus-news.net/news/2019/08/28/2693164/deneshen-makedoniya-ramush-haradinay-iska-ekstraditsiyata-na-kumanovskata-grupa.html", "text": "Министър-председателят на Косово в оставка Рамуш Харадинай настоява осъдените за стрелбата в Куманово от 9 май 2015 г. да бъдат екстрадирани в най-младата държава на Балканите, където да изтърпят остатъка от присъдите си, съобщава електронното издание на македонския вестник  „Денешен“ .  \r\n„Загиналите не се връщат, но за живите винаги може и трябва да се търси решение“, подчерта Харадинай пред прищинската медия Koha Vision, цитирана от скопското издание. Той поиска членовете на кумановската група от Македония да бъде прехвърлена в Косово, където да изтърпи остатъка от определените на членовете й наказания.  \r\n„Ако има окончателна присъда, ще ги помолим да я изтърпят в Косово. Ще гарантираме“ за това, увери Харадинай. \r\nОт 37 обвиняеми за терористичното нападение, четирима бяха оправдани, а останалите 33-ма бяха осъдени на общо 746 години затвор. Осем македонски полицаи бяха убити, а 37 бяха ранени при инцидента, припомня изданието.  \r\n \r\n Тереза Герова", "date": "2019.08.28", "title": "„Денешен“ (Македония): Рамуш Харадинай иска екстрадицията на „кумановската група“"}
{"url": "http://www.focus-news.net/news/2019/08/28/2693165/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-29-avgust.html", "text": "„Софийска вода” временно ще прекъсне водоснабдяването в някои части на столицата на 29 август. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на  бул. „Александър Стамболийски“ в жк. „Илинден“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: бул. „Александър Стамболийски“(нечетни номера) от ул. „Алеко Туранджа“ до ул. „Татарли“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ъгъла с ул. „Надежда“.  \r\nВъв връзка с превключване на уличен водопровод на бул. „Патриарх Евтимий“ в центъра на града се налага спиране на водоподаването от 09.00 до 21.00 часа на клиентите на „Софийска вода”, живеещи в района на: бул. „Патриарх Евтимий“ от бул. „Васил Левски“ до ул. „Хан Крум“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Данте“ ъгъла с бул. „Патриарх Евтимий“.  \r\nВъв връзка с подмяна на сградно водопроводно отклонение на бул. „Възкресение“ в жк. „Разсадника - Коньовица“ се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Трънски майстор“, бул. „Възкресение“, бул. „Вардар“, ул. „Тома Никлев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Възкресение“ на ъгъла с ул. „Трънски майстор“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.08.28", "title": "„Софийска вода” временно ще прекъсне водоснабдяването в някои части на столицата на 29 август"}
{"url": "http://www.focus-news.net/news/2019/08/28/2693154/srbija-danas-sarbiya-tramp-dade-zapoved-kosovskiyat-vapros-da-bade-reshen-do-2020-godina-dachich-potvardi-informatsiyata.html", "text": "Държавният глава на САЩ Доналд Тръмп ще направи всичко възможно, за да разреши косовския въпрос в рамките на следващата година, тъй като се нуждае от голям външнополитически успех възможно най-скоро за целите на кампанията му за президентските избори в страната, съобщава електронното издание на белградския ежедневник  Srbija Danas . \r\nСпоред източници, цитирани от изданието, Тръмп вече е издал заповед на близки сътрудници да намерят компромисно решение за Косово през първата половина на следващата година, тъй като изборите в САЩ ще се проведат през ноември 2020 г. \r\nИнформацията е потвърдена от министъра на външните работи на западната ни съседка Ивица Дачич, който подчерта, че „офанзивата на Тръмп може да се окаже голям шанс за Сърбия\". Според Дачич позицията на САЩ се е променила значително, за което свидетелства фактът, че диалогът за Косово все пак се води, докато в предходните години той изобщо не е обсъждан. \r\n„Истината е, че САЩ бързат да намерят решение. Президентът Тръмп и неговите хора искат косовският въпрос да бъде решен веднага, това е в техен личен интерес. Те искат решение за Косово преди приключването на кампанията за президентските избори. Защото ако имат успех в Косово, това би било добре за Тръмп в президентската му кампания“, обясни първият дипломат на Белград.   \r\nДачич подчерта също, че комуникацията между Белград и Вашингтон трябва да бъде по-интензивна. „За всичко, което правим в Белград, имаме подкрепата на част от администрацията в Белия дом, която иска компромисно решение. Това е голяма стъпка напред, а дали те ще притиснат останалия политически елит във Вашингтон, предстои да видим. Засега вижданията на Белия дом са много различни от тези на Държавния департамент, поне що се отнася до Косово“, твърди сръбският външен министър.  \r\nБившият първи дипломат на Белград Владислав Йованович на свой ред коментира, че американските геополитически оценки сега са значително по-различни от тези преди година или две. \r\n \r\n Тереза Герова", "date": "2019.08.28", "title": "Srbija Danas (Сърбия): Тръмп даде заповед – косовският въпрос да бъде решен до 2020 година, Дачич потвърди информацията"}
{"url": "http://www.focus-news.net/news/2019/08/28/2693166/sliven-shte-bade-podpisano-sporazumenie-za-satrudnichestvo-s-pobratimeni-gradove-ot-polsha-i-sarbiya.html", "text": "Споразумения за сътрудничество между градовете Сливен, Бидгошч (Полша), и Ниш (Сърбия), ще бъдат подписани по време на международна среща в Сливен през септември. Това съобщи пред  Радио „Фокус“ – Сливен  ресорният заместник-кмет на Община Сливен Стоян Марков. Форумът се организира от Община Сливен в рамките на проект „Обединена Европа – сигурност, солидарност и стабилност за всички“ по Програма „Европа за гражданите“. Тя ще се състои от 9 до 11 септември. \r\nВ първия ден ще бъдат подписани споразумения за побратимяване между трите града. След това, на 10 септември, ще се състои културен форум: „Европа – нашият общ дом“. На него ще се проведат срещи с представители на културата, образованието и изкуствата от България, Полша и Сърбия. Денят ще продължи с Младежка среща-дебат: „Обединена Европа – сигурност, солидарност, стабилност“. На 11 септември, в зала „Максима“ на хотел „Национал“, ще се състои икономическият форум: „Бъдещето на Европа – заетост, растеж и инвестиране – заедно можем повече“. На него ще бъде представен бизнес каталогът „Инвестиционна дестинация Сливен и Ямбол“ за привличане на инвеститори в региона. \r\n„Ще представим Сливен и Ямбол като една инвестиционна дестинация. Гости ще бъдат и нашите консултанти по този проект – „Тракия Тех” – платформата за привличане на технологични инвеститори. За първи път два областни града обединяват усилията си да представят региона като една дестинация за инвестиции“, обясни на брифинг в Общината кметът на Сливен Стефан Радев. \r\nОбщина Сливен търси запазени снимкови и други документи, свързани с ресторант от близкото минало, наречен Бидгошч. През 1985 година Сливен се побратимява с полския град. До демократичните промени и началото на деветдесетте, контактите между двете общини са редовни и ползотворни, но по различни причини след това отслабват и се установява дълга пауза. \r\nБлагодарение на спечеления от Община Сливен проект по програма „Европа за гражданите” с Бидгошч се възобнови затихналата връзка и на 9 септември полска делегация ще участва в среща за подписване на ново споразумение за сътрудничество и възстановяване на побратимените взаимоотношения. Освен с Бидгошч, Сливен ще се побратими и със сръбския град Ниш също в рамките на споменатия проект. \r\n„В тази връзка Община Сливен отправя молба към граждани, притежаващи в своите лични и семейни архиви снимки, на които се вижда някогашният ресторант Бидгошч, наричан също така Кооперативна среща и понастоящем сградата-офис на дружество „Алианц“, да ги споделят и предоставят, като с това допринесат за организацията на срещата и изобщо за предстоящото побратимяване“, каза заместник-кметът Стоян Марков. \r\nИнтерес представляват също и писмени документи от онази епоха, лични спомени, свързани с обмени, пътувания, сътрудничество между градовете Бидгошч и Сливен, между различни предприятия и длъжностни лица. Който разполага с подобни материали и има желание да ги сподели, може да ги изпрати на e-mail: sminchev@sliven.bg или да се обадите на тел: 044 / 611 110 или на 0898 898 201.", "date": "2019.08.28", "title": "Сливен: Ще бъде подписано Споразумение за сътрудничество с побратимени градове от Полша и Сърбия"}
{"url": "http://www.focus-news.net/news/2019/08/28/2693169/silistra-91-zrelostnitsi-sa-se-yavili-na-darzhaven-izpit-po-balgarski-ezik-i-literatura-v-oblastta.html", "text": "Навреме и без произшествия е започнал държавният зрелостен изпит по български език и литература, сесия август - септември в област Силистра. Това съобщи за  Радио „Фокус“ - Шумен  Габриела Миткова, началник на Регионалното управление по образованието. Явили са се 91 зрелостници. Не е бил допуснат един, а неявилите се са 27. Изпитът се провежда в 3 училищни гнезда – ПГООТ - Дулово, ПГМТ „Вл. Комаров“ - Силистра и СУ „Й. Йовков - Тутракан в 9 зали. Ангажирани са 32 квестори. Заявления за есенната матура по БЕЛ са били подадени от 119 зрелостници. \r\nИвелина ИВАНОВА", "date": "2019.08.28", "title": "Силистра: 91 зрелостници са се явили на държавен изпит по български език и литература в областта"}
{"url": "http://www.focus-news.net/news/2019/08/28/2693172/sofiya-zam-kmetat-doncho-barbalov-shte-proveri-remontnite-deynosti-na-patya-zheleznitsa-plana.html", "text": "Зам.-кметът Дончо Барбалов ще провери в 11.45 часа ремонтните дейности на пътя Железница - Плана. Това съобщиха от пресцентъра на  Столична община .", "date": "2019.08.28", "title": "София: Зам.-кметът Дончо Барбалов ще провери ремонтните дейности на пътя Железница - Плана"}
{"url": "http://www.focus-news.net/news/2019/08/28/2693170/plovdiv-vazstanoveno-e-dvizhenieto-pri-km-122-na-am-trakiya-v-posoka-sofiya.html", "text": "Възстановено е движението при км 122 на АМ \"Тракия\" в посока София. Това съобщиха от  Агенция \"Пътна инфраструктура\" . По-рано движението в участъка се осъществяваше в една лента заради катастрофа.", "date": "2019.08.28", "title": "Пловдив: Възстановено е движението при км 122 на АМ \"Тракия\" в посока София"}
{"url": "http://www.focus-news.net/news/2019/08/28/2693171/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Предизборната кампания в Прищина, нагласите на САЩ за разрешаване на косовския въпрос, предстоящото посещение на първия дипломат на Вашингтон Майк Помпео в Атина и настояването на Рамуш Харадинай за екстрадицията на осъдените за стрелбата в Куманово са част от основните теми, върху които акцентират водещите балкански печатни издания. \r\n \r\n \r\n*** \r\n  Държавният глава на САЩ Доналд Тръмп ще направи всичко възможно, за да разреши косовския въпрос в рамките на следващата година, тъй като се нуждае от голям външнополитически успех възможно най-скоро за целите на кампанията му за президентските избори в страната, съобщава електронното издание на белградския ежедневник  Srbija Danas . \r\nСпоред източници, цитирани от изданието, Тръмп вече е издал заповед на близки сътрудници да намерят компромисно решение за Косово през първата половина на следващата година, тъй като изборите в САЩ ще се проведат през ноември 2020 г. \r\nИнформацията е потвърдена от министъра на външните работи на западната ни съседка Ивица Дачич, който подчерта, че „офанзивата на Тръмп може да се окаже голям шанс за Сърбия\". Според Дачич позицията на САЩ се е променила значително, за което свидетелства фактът, че диалогът за Косово все пак се води, докато в предходните години той изобщо не е обсъждан. \r\n„Истината е, че САЩ бързат да намерят решение. Президентът Тръмп и неговите хора искат косовският въпрос да бъде решен веднага, това е в техен личен интерес. Те искат решение за Косово преди приключването на кампанията за президентските избори. Защото ако имат успех в Косово, това би било добре за Тръмп в президентската му кампания“, обясни първият дипломат на Белград.   \r\nДачич подчерта също, че комуникацията между Белград и Вашингтон трябва да бъде по-интензивна. „За всичко, което правим в Белград, имаме подкрепата на част от администрацията в Белия дом, която иска компромисно решение. Това е голяма стъпка напред, а дали те ще притиснат останалия политически елит във Вашингтон, предстои да видим. Засега вижданията на Белия дом са много различни от тези на Държавния департамент, поне що се отнася до Косово“, твърди сръбският външен министър.  \r\nБившият първи дипломат на Белград Владислав Йованович на свой ред коментира, че американските геополитически оценки сега са значително по-различни от тези преди година или две. \r\n \r\n*** \r\n  Държавният секретар на САЩ Майк Помпео ще посети Атина за официалното подписване на подновеното споразумение за сътрудничеството в областта на отбраната между двете страни за статута на военната база „Суда Бей“, съобщава електронното издание на вестник  Protothema . \r\nПодписването на споразумението е планирано за 6-7 октомври. Според медийните докладио правителството в Атина предпочита да удължи договора със срок за една година вместо пет, за колкото настояват от Вашингтон.  \r\nТочните дати на посещението на Помпео за финализиране и подписване на сделката все още не са определени, подчертават от редакцията. Посещението на първия дипломат на Вашингтон в Атина, както и евентуална среща на гръцкия премиер Кириакос Мицотакис с държавния глава на САЩ Доналд Тръмп в Ню Йорк в кулоарите на Общото събрание на ООН са обсъдени на срещата, която лидерът на кабинета в Атина проведе по-рано с представителя на Камарата на представителите на САЩ Нита Лоуи, в присъствието на американския посланик в южната ни съседка Джефри Пайът. \r\nВъпреки че на срещата не са обсъждани технически подробности, е направено специално отбелязване на въпроса за подновяването на споразумението за военна база, тъй като комисията, председателствана от Лоуи, има думата за това как и къде да се насочват средствата от американския бюджет. \r\nПреразглеждането на споразумението ще бъде техническо на този етап с цел двете страни да получат време да обсъдят по-широка сделка. За Атина това означава преосмисли какво може да поиска от САЩ в замяна на новия договор, който се очаква да бъде подписан след около година. \r\n \r\n*** \r\n  Министър-председателят на Косово в оставка Рамуш Харадинай настоява осъдените за стрелбата в Куманово от 9 май 2015 г. да бъдат екстрадирани в най-младата държава на Балканите, където да изтърпят остатъка от присъдите си, съобщава електронното издание на македонския вестник  „Денешен“ .  \r\n„Загиналите не се връщат, но за живите винаги може и трябва да се търси решение“, подчерта Харадинай пред прищинската медия Koha Vision, цитирана от скопското издание. Той поиска членовете на кумановската група от Македония да бъде прехвърлена в Косово, където да изтърпи остатъка от определените на членовете й наказания.  \r\n„Ако има окончателна присъда, ще ги помолим да я изтърпят в Косово. Ще гарантираме“ за това, увери Харадинай. \r\nОт 37 обвиняеми за терористичното нападение, четирима бяха оправдани, а останалите 33-ма бяха осъдени на общо 746 години затвор. Осем македонски полицаи бяха убити, а 37 бяха ранени при инцидента, припомня изданието. \r\n \r\n*** \r\n  Централната избирателна комисия на Косово (ЦИК) определи десетдневен срок на кампанията за предсрочните избори, които трябва да се проведат на 6 октомври, съобщава електронното издание на прищинския ежедневник  Gazeta Express . \r\nПредседателят на ЦИК Валдете Дака обяви, че началото на предизборната кампания е насрочено за 25 септември, а краят й – на 4 октомври. „Има десетдневна кампания. Също така заявлението за регистрация на избиратели, живеещи в чужбина, започва на 30 август и приключва на 10 септември“, цитира изданието думите на Дака. ЦИК също поиска косовските институции да отделят пет милиона евро, необходими за организиране на предсрочния вот, до който се стигна след оставката на премиера Рамуш Харадинай. \r\n***", "date": "2019.08.28", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/08/28/2693167/mvr-29-dushi-sa-postradali-pri-katastrofi-v-stranata-prez-izminaloto-denonoshtie.html", "text": "29 души са пострадали при катастрофи в страната през изминалото денонощие. Това съобщиха от пресцентъра на  МВР . Общо за страната са станали 28 тежки пътнотранспортни произшествия. В София са регистрирани 28 леки и 4 тежки катастрофи, при които са пострадали четирима души.", "date": "2019.08.28", "title": "МВР: 29 души са пострадали при катастрофи в страната през изминалото денонощие"}
{"url": "http://www.focus-news.net/news/2019/08/28/2693162/kyustendil-v-uchastak-ot-patya-selo-pastra-rilski-manastir-dvizhenieto-se-regulira-ot-svetofarna-uredba-zaradi-avariyni-deynosti.html", "text": "В сила са ограниченията за движение на моторни превозни средства в участък от автомагистрала „Струма”. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението на моторни превозни средства до 12 тона от пътен възел „Дупница – Север“ до пътен възел „Бобошево“ на автомагистралата в посока Кулата е ограничено и се осъществява по обходен маршрут по път E-79. Ограничено е движението по пътна връзка „Дупница – юг“ в посоките Благоевград – Кюстендил и Дупница – Благоевград. Движението в посока София се осъществява без ограничения по автомагистрала „Струма“. Движението на моторни превозни средства над 12 тона се осъществява по обходен маршрут по път Е-79. В посока Кулата се отклонява от автомагистралата от пътен възел „Долна Диканя“ до пътен възел „Бобошево“. В посока София се отклонява от пътен възел „Бобошево“ до пътен възел „Дупница – север“. Срокът е до 30 август. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стомано-бетонова стена. Движението се регулира чрез светофарна уредба. Срокът е до 19 януари 2020 година. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Срокът е до 31 август. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.08.28", "title": "Кюстендил: В участък от пътя село Пастра – Рилски манастир движението се регулира от светофарна уредба заради аварийни дейности"}
{"url": "http://www.focus-news.net/news/2019/08/28/2693168/pregled-na-osnovnite-temi-vav-velikotarnovskiya-pechat.html", "text": "„Готова е новата сграда на Административния съд“ е заглавие на първа страница на областния всекидневник  „Янтра ДНЕС” . Приключи ремонтът на новата сграда на Административния съд във Велико Търново, която се намира на ул. „Иван Вазов“. Сега предстоят процедурите, свързани с въвеждането ѝ в експлоатация, съобщи за „Янтра ДНЕС“ председателят на съда Георги Чемширов. „Започна доизграждането на пет улици в квартал „Картала“, пише още вестникът. Започна доизграждането на пет улици във великотърновския квартал „Картала“. Строителните работи обхващат източната част на улица „Стоян Михайловски“ – до връзката й с ул. „Ангел Каралийчев“, ул. „Васил Априлов“, а също и незавършени участъци от три други отсечки. „Спасиха 3,5 тона слънчоглед от горящ камион“ е новина от криминалната хроника. Страница пета ни разказва за оперната звезда Христофор Йонов, чиито лични оръжия и реквизит са използвани в „Рамбо 5“ и „Възвишение“. В раздел „Любопитно“ има статия за българския филм „В кръг“, който спечели две награди на фестивал в Сараево. „Дани Младенов посвети гола си на трагично загиналия си баща“ е новина от спортните страници.  \r\n„Болярчета заминават в странство да учат кино, мода и пивоварство“ е заглавие от другия областен ежедневник  „Борба“ . „Филмово изкуство“, „Мода и дизайн“, „Диетология“ и „Киберсигурност“ са специалностите, които стават все по-популярни сред зрелостниците от Велико Търново, които избират да учат извън страната. Близо 100 момичета и момчета и тази година ще напуснат България в опит да намерят образованието, което им се струва интересно и с бъдеще за тях. „Търновка твърди, че е преборила онкологично заболяване с домашно приготвен сироп от алое“ е друга новина от днес. Виолета Цанева от старата столица вече няколко години пие сироп от алое и твърди, че благодарение на тази чудотворна смес е успяла да се спаси от завръщането на онкологично заболяване, с което се е борила два пъти. „Хлапета стават детективи в Никополис ад Иструм“, пише още „Борба“, а статията разказва за предстояща инициатива, която е част от Лятната полицейска академия.  „Четирима маскирани набиха баща и син край Бутово заради незаконна сеч?“ е новина от криминалната хроника. В областния ежедневник ще намерите и статия за имотите на магистратите във Великотърновска област.", "date": "2019.08.28", "title": "Преглед на основните теми във великотърновския печат"}
{"url": "http://www.focus-news.net/news/2019/08/28/2693176/api-vremenno-dvizhenieto-po-pat-ii-37-pazardzhik-peshtera-v-rayona-na-selo-radilovo-se-osashtestvyava-dvuposochno-v-edno-platno-poradi-vik-avariya.html", "text": "Временно движението по път II-37 Пазарджик - Пещера в района на село Радилово се осъществява двупосочно в едно платно поради ВиК авария. Това съобщиха от пресцентъра на  Агенция „Пътна инфраструктура“ . Участъкът е регулиран с пътни знаци.", "date": "2019.08.28", "title": "АПИ: Временно движението по път II-37 Пазарджик - Пещера в района на село Радилово се осъществява двупосочно в едно платно поради ВиК авария"}
{"url": "http://www.focus-news.net/news/2019/08/28/2693175/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за   Агенция „Фокус“  от   Планинската спасителна служба (ПСС) към Българския червен кръст (БЧК) . Температурите са между 9 и 17 градуса. Духа слаб вятър във високите части на Стара планина. Работят съоръженията в Пампорово,  Боровец и Банско. Съоръженията на Витоша не работят.  \r\nНяма инциденти през изминалото денонощие. \r\nИнформация за обстановката в планините може да намерите на адреса на ПСС в интернет. \r\nТелефоните на ПСС са: 02/ 9632000 и 088 1470.", "date": "2019.08.28", "title": "ПСС: Добри са условията за туризъм в планините"}
{"url": "http://www.focus-news.net/news/2019/08/28/2693173/plovdiv-avtomobil-s-holandska-registratsiya-se-e-preobarnal-v-rayona-na-km-122-na-am-trakiya-nyama-seriozno-postradali.html", "text": "Автомобил с холандска регистрация се е преобърнал по таван в района на км 122 на АМ „Тракия“, край разклон за село Бенковски. Това съобщи за  Радио „Фокус“ – Пловдив  говорителят на Областната дирекция на МВР. Сигналът за пътното произшествие е подаден към 07.00 часа тази сутрин. \r\nПо първоначални данни няма сериозно пострадали. Медицинска помощ е оказана на водача, който е чужд гражданин. До отработване на случая и отместване на колата останалите автомобили са пропускани в крайна лява лента. \r\nТони МИХАЙЛОВ", "date": "2019.08.28", "title": "Пловдив: Автомобил с холандска регистрация се е преобърнал в района на км 122 на АМ „Тракия“, няма сериозно пострадали"}
{"url": "http://www.focus-news.net/news/2019/08/28/2693174/gabrovo-ogranicheno-e-dvizhenieto-na-avtomobili-s-shirina-nad-33-metra-po-patya-mezhdu-selata-kormyansko-i-malak-varshets.html", "text": "Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха за  Радио „Фокус“ – Велико Търново , че реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м при км 46+800 по общински път до III–403 в село Малки Вършец. Условията за пътуване в региона са нормални. Трафикът към този час е спокоен. Времето е ясно и слънчево, настилките – сухи. Отворен за движение е проходът Шипка, но там остава в сила забраната за товарни автомобили над 12 тона. Трафикът в района е натоварен в началото на работния ден. Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътното тяло при км 26+444. Ремонти текат и по пътя между Севлиево и Драгановци. Нека водачите карат внимателно в отсечката от км 0 до км 14+600. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до края на август. \r\nЛуиза ТРАНЧЕВА", "date": "2019.08.28", "title": "Габрово: Ограничено е движението на автомобили с ширина над 3.3 метра по пътя между селата Кормянско и Малък Вършец"}
{"url": "http://www.focus-news.net/news/2019/08/28/2693179/vidin-natovaren-e-trafikat-po-glaven-pat-e-79-v-posoka-dunav-most-2.html", "text": "Натоварен е трафикът по главен път Е-79 в участъка между Видин и Дунавци в посока „Дунав мост 2“. Това каза за  Радио „Фокус“ – Видин  дежурният служител в Областно пътно управление. От румънска страна на ГКПП „Дунав мост“ се поставят датчици за контрол на радиоактивността. Това налага поетапно затваряне на трасетата за проверка, поради което се получава забавяне на трафика на преминаващите през контролно-пропускателния пункт автомобили и образуване на опашки. Колоната от чакащи тежкотоварни автомобили не е толкова голяма, както в предишните дни, съобщиха от граничния пункт. На другите два гранични пункта в областта –„Връшка чука“ и „Брегово“,  трафикът е спокоен, няма образувани опашки от чакащи автомобили. Остава затворен за автомобили над 12 тона проходът Петрохан, обиколният маршрут е през гр. Своге. Движението по път III-1413 Грамада – Синаговци  също е ограничено за автомобили над 12 т поради свлачище. Срок до 30 август 2019 г. \r\nВъв Видин трафикът е засилен на входно-изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.08.28", "title": "Видин: Натоварен е трафикът по главен път Е-79 в посока „Дунав мост 2“"}
{"url": "http://www.focus-news.net/news/2019/08/28/2693178/abv-shte-dade-preskonferentsiya-v-tsentralata-na-partiyata-na-29-avgust.html", "text": "АБВ ще даде пресконференция в централата на партията на 29 август. Това съобщиха от пресцентъра на  ПП АБВ . Събитието ще се проведе на 29 август от 12.30 часа в централата на партията на улица „Врабча“ 23. Ще бъдат обсъдени позицията на АБВ по процедурата за избор на стратегически инвеститор за АЕЦ „Белене“ и позицията на партията по приватизацията на държавни предприятия.  \r\nУчастие ще вземат председателят на ПП АБВ Румен Петков и зам.-председателите на партията Владимир Маринов и Любомира Ганчева.", "date": "2019.08.28", "title": "АБВ ще даде пресконференция в централата на партията на 29 август"}
{"url": "http://www.focus-news.net/news/2019/08/28/2693181/premierat-boyko-borisov-shte-prisastva-na-vazobnovyavaneto-na-stroitelnite-deynosti-na-stadion-hristo-botev-v-plovdiv.html", "text": "Премиерът Бойко Борисов ще присъства на възобновяването на строителните дейности на стадион „Христо Ботев“, съобщиха за  Радио „Фокус“ - Пловдив  от ръководството на ФК „Ботев“ (Пловдив). Церемонията по рестартиране работата на спортния обект ще бъде от 12.00 часа в пространството пред Северната трибуна на стадиона откъм улица „Богомил“. На събитието ще присъстват още областният управител Здравко Димитров и кметът на град Пловдив Иван \r\nТотев. \r\nСобственикът на Ботев (Пловдив) Георги Самуилов ще информира за плановете и сроковете на изпълнение. Привърженици на отбора в Пловдив ще направят традиционното си шоу по време на официалната церемония. На нея ще присъстват и децата от школата на клуба. \r\nРеконструкцията на стадион „Христо Ботев“ започна през лятото на 2013 година. Съоръжението трябваше да е готово за две години, но проектът бе замразен, а концесията, която изтече през 2018 година, бе удължена с две години след предоговаряне с Община Пловдив. За шест години е вдигнат само грубият строеж на южната и източната трибуни на стадиона. Инвестираните до момента средства са 10 милиона лева. Обектът е спрян до Акт 10. \r\nЦветана ТОНЧЕВА", "date": "2019.08.28", "title": "Премиерът Бойко Борисов ще присъства на възобновяването на строителните дейности на стадион „Христо Ботев“ в Пловдив"}
{"url": "http://www.focus-news.net/news/2019/08/28/2693183/der-tagesspiegel-kak-sarbiya-razpava-cherveniya-kilim-za-kitay-kam-evropa.html", "text": "Сърбия, която се стреми към членство в Европейския съюз, е силно подкрепена от Китай в изграждането на инфраструктурни проекти. Защото от Пекин идват лесни заеми, коментира Томас Розер в статия за берлинския ежедневник  Der Tagesspiegel . \r\nСклонността на държавния глава на Сърбия Александър Вучич към патос за пореден път въздейства – при това безплатно. „Повече от 70 години имахме тази мечта“, обяви Вучич при откриването на 62-километровата отсечка на новата магистрала „Милош Велики“ през уикенда: Е-763 скъсява пътя от столицата Белград до град Чачак с около час и е част от Паневропейския коридор 11, след като свързва столицата на Сърбия с разположения на 445 километра пристанищен град Бар в Черна гора. \r\nНа церемонията по откриването на отсечката Вучич изказа специални благодарности на китайския си колега Си Дзинпин за проекта новия „Път на коприната“, който – съгласно думите му, „допринесе много за развитието на Сърбия“. На събитието присъства посланикът на Пекин в Белград, както и представителите на китайската строителна група Shandong Hi-Speed Group  \r\nНезависимо дали става въпрос за разширяването на железопътната и пътната мрежа, изграждането на мостове, ремонта на остарели електроцентрали или поглъщането на проблемни държавни компании: освен Гърция, почти никоя друга държава в Югоизточна Европа не се възползва толкова много от глобалната логистична офанзива на Китай и щедро отпусканите от Пекин кредити. \r\n \r\n Китай заробва югоизточната част на Европа \r\n \r\nЗападните критици виждат новия „Път на коприната“ като еднопосочна улица. Разширявайки търговските си пътища, Пекин не само иска да насърчава продажбите на собствените си продукти, но също така иска да създаде политически партньори, които отслабват, ако не и разделят ЕС. Почти нищо, освен похвала за престижния проект, с който Пекин иска да ускори разширяването на транспортните маршрути до Европа, Африка и Азия, не може да бъде чуто в чакалня за членство в Общността – страните от Западните Балкани. През последните години Сърбия се превърна в любимия и ключов партньор на Китай в Югоизточна Европа. \r\nОт 2012 г. страната-кандидат за ЕС е участник във формата „16+1“, чрез който Китай ежегодно обгръща държавите от Югоизточна и Източна Европа с нови предложения за задълбочаване на икономическото сътрудничество. Към форума по-рано тази година се присъедини и Гърция, така че в бъдеще той ще се нарича „17+1“.  \r\nСърбия е получила около една трета от 30 милиарда евро, отпуснати под формата на кредити от Пекин за страните от  Източна и Югоизточна Европа в по проекта „Един пояс, един път“. От една страна, с около седем милиона души население, Сърбия е най-населената държава от бившата югославска многонационална империя. От друга страна, Сърбяи е идеална за ролята си на плацдарм на Китай, тъй като през територията й преминават няколко паневропейски транспортни коридора. \r\n \r\n Китай отпуска заеми доста бързо \r\n \r\nСъс своя проект „Пътя на коприната“, Пекин се насочи главно към пазарите в Западна Европа. Но съседите в Югоизточна Европа са портата към Европа. Новото пристанище в Пирея, построено благодарение на китайските инвестиции, има за цел да увеличи търговските потоци от Китай по железопътния и шосеен път през Северна Македония, Сърбия и Унгария към Централна Европа. Изграждането на високоскоростна железопътна връзка между Белград и Будапеща, договорена през 2014 г., но малко забавена, се счита за един от най-важните мащабни проекти, финансирани с евтини китайски заеми. \r\nНезависимо дали за разширяване на железопътната линия от Белград до южния грд Ниш, изграждане на мостове над река Дунав, магистрали или модернизация на електроцентрали: Китай, за разлика от ЕС, отпуска заеми сравнително лесно, бързо и без преки политически условия. В същото време финансираните проекти почти винаги се изпълняват докрай от китайски компании с работници от азиатската държава. Новият „Път на коприната“ има за цел не само да увеличи обмена на стоки с Китай, но вече се оказа много ефективна експортна субсидия за строителната индустрия на Китай. \r\nВ страните от Западните Балкани Пекин се проявява най-вече като заемодател. Като инвеститор и търговски партньор Китай играе сравнително скромна роля в региона в сравнение със страните-членки на ЕС. Но за разлика от повечето други държави в региона, Сърбия се е превърнала в цел за по-преки инвестиции от Китай. \r\nСближаването на Сърбия с ЕС несъмнено е плюс за Китай. В същото време осакатената балканска държава е лесен за управление преговарящ партньор. Досадни въпроси или задължения не трябва да притесняват китайските инвеститори в Сърбия. Независимо дали при поглъщането на губещата стоманодобивна фабрика в Смедерево от индустриалния гигант HBIS или закупуването на металургичния завод в Бор от Zijin Mining Group: Пекин гледа на Сърбия в дългосрочен план като на плацдарм за разширяване на китайската промишленост в Югоизточна Европа. \r\n \r\n Тереза Герова", "date": "2019.08.28", "title": "Der Tagesspiegel: Как Сърбия разпъва червения килим за Китай към Европа"}
{"url": "http://www.focus-news.net/news/2019/08/28/2693180/api-vremenno-dvizhenieto-po-pat-ii-12-vidin-bregovo-v-rayona-na-selo-inovo-se-osashtestvyava-dvuposochno-v-edna-lenta-poradi-patnotransportno-proizshestvie.html", "text": "Временно движението по път II-12 Видин – Брегово в района на село Иново се осъществява двупосочно в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция“.", "date": "2019.08.28", "title": "АПИ: Временно движението по път II-12 Видин – Брегово в района на село Иново се осъществява двупосочно в една лента поради пътнотранспортно произшествие"}
{"url": "http://www.focus-news.net/news/2019/08/28/2693186/peter-siyarto-ungarskite-interesi-shte-prodalzhat-da-opredelyat-vanshnopoliticheskite-resheniya-na-budapeshta.html", "text": "Унгарските интереси ще продължат да определят бъдещите външнополитически решения на Будапеща, заяви външният министър на страната Петер Сиярто пред унгарските депутати, цитиран от електронното издание  Hungary Today . \r\nПървият дипломат на Будепеща посочи още, че се очаква натискът върху Унгария да се увеличи през следващите няколко месеца в светлината на предстоящите местни избори и предвид това, че опозицията ще търси помощ отвън. \r\nТой каза, че натискът във връзка с върховенството на закона ще се увеличи. „Но ние трябва да продължим да защитаваме унгарските интереси“, подчерта министърът. \r\nОсвен това Сиярто посочи, че търговските спорове по света са допълнително предизвикателство за унгарската външна политика.  \r\nТой отбеляза, че износът на Унгария е стигнал до рекордни размери през всяка от изминалите пет години, като посочи, че през миналата година той е бил 105 милиарда евро. Запазването на инерционния импулс в Унгария е от първостепенно значение по отношение на поддържането на икономически растеж, каза министърът. \r\nСиярто подчерта целта на Унгария да има икономически растеж с 2% по-голям от средния за ЕС. Външната търговия ще има основна роля за постигането на тази цел, добави той. Поради тази причина правителството е преструктурирало системата си за стимулиране на инвестициите, обясни министърът, като отбелязва, че компаниите, които подобряват технологиите си и произвеждат повече добавена стойност, имат право на държавна подкрепа, дори ако не увеличат броя на персонала. \r\nМинистърът каза още, че Вишеградското сътрудничество е все по-важно в светлината на промените - и свързания с тях засилен натиск - настъпващи в световната икономика и на световната политическа сцена. \r\n \r\nПревод и редакция:", "date": "2019.08.28", "title": "Петер  Сиярто: Унгарските интереси ще продължат да определят външнополитическите решения на Будапеща"}
{"url": "http://www.focus-news.net/news/2019/08/28/2693184/d-r-temenuzhka-lyubenova-obsnv-blagoevgrad-predi-shofirane-ne-biva-da-se-upotrebyavat-psihoaktivni-veshtestva-v-nikakav-sluchay.html", "text": "Преди шофиране не бива да се употребяват психоактивни вещества в никакъв случай. Това каза за  Радио „Фокус“ - Пирин  д-р Теменужка Любенова, председател на Общинския съвет по наркотичните вещества в Благоевград. По думите ѝ при употребата на наркотици преди шофиране се създава нереалистична картина на всичко, което се случва около водача на моторното превозно средство и съответно неговите реакции са неадекватни – може да предизвика и тежко пътнотранспортно произшествие, с което да застраши живота на много хора. „Най-малкото от 12 до 24 часа преди шофиране не трябва да има такава консумация, защото действието на различните видове дроги продължава по различен начин, а има и наркотици, при които след като си употребил дори и само веднъж, до една година след това може да се появят халюцинации, които да изкривят реалната картина на водача и да предизвикат много сериозни и неадекватни отношения между водача на превозното средство и останалите, които участват в пътния поток. Много е опасен този отекващ ефект, защото не може да бъде прогнозиран, т.е. не се знае кога, по какъв начин и за колко време ще се прояви“, коментира тя. Д-р Любенова подчерта, че този отекващ ефект може да продължи и повече от 6 часа. Тя добави, че след употреба на наркотични вещества водачите на моторни превозни средства проявяват изключително неадекватно поведение, като виждат всичко около тях като че ли на забавен каданс и си мислят, че карат бавно, но това всъщност не е така. \r\nНатали СТЕФАНОВА", "date": "2019.08.28", "title": "Д-р Теменужка Любенова, ОБСНВ - Благоевград: Преди шофиране не бива да се употребяват психоактивни вещества в никакъв случай"}
{"url": "http://www.focus-news.net/news/2019/08/28/2693189/kyustendil-obshtinata-shte-realizira-proekt-za-chist-vazduh-v-kyustendil.html", "text": "Общината ще реализира проект „За чист въздух в Кюстендил”. Това съобщиха за  Радио „Фокус” – Кюстендил  от Общината. Проектът е съвместно с „Асоциация за социална отговорност и развитие чрез иновации“ и Норвежки университетски колеж по земеделие и развитие на селските райони. Самият проект се финансира от Фонд \"Активни граждани България\" по приоритет за повишаване на ангажираността на гражданите с опазване на околната среда и климатичните промени. Основната цел е изграждане на устойчиви механизми на гражданско участие за опазване на околната среда и подобряване качеството на атмосферния въздух в община Кюстендил. Проектът обединява усилията на неправителствени организации, бизнес и администрация и предвижда мерки за информиране, образоване, промени в поведението и отношението към околната среда. Планираната продължителност е 22 месеца. \r\nВенцеслав ИЛЧЕВ", "date": "2019.08.28", "title": "Кюстендил: Общината ще реализира проект „За чист въздух в Кюстендил”"}
{"url": "http://www.focus-news.net/news/2019/08/28/2693185/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.08.28", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/08/28/2693177/kyustendil-razyasnitelna-kampaniya-vav-vrazka-s-afrikanskata-chuma-po-svinete-shte-se-provede-v-grad-rila.html", "text": "Разяснителна кампания във връзка с африканската чума по свинете ще се проведе в град Рила. Това съобщиха за  Радио „Фокус” – Кюстендил  от Общинската епизоотична комисия. Срещата ще започне от 10.00 часа в залата на Община Рила. На нея ще присъстват кметове, кметски наместници и стопани, отглеждащи домашни прасета в личните си стопанства. Ще бъдат разисквани две теми – обща информация за заболяването и изисквания за биосигурност в животновъдните обекти за отглеждане на свине. Лектор ще бъде д-р Мадлен Василева. На срещата ще бъде представена информация за заболяването- източници и предаване на вируса, предприети мерки за ограничаване и ликвидиране на заболяването при домашните свине при първично огнище, при първично възникнал случай на болестта при дивите свине, при открит труп на дива свиня и извън инфектираните зони при дивите свине. Целта на срещата е ясно и разбираемо да бъдат представени изискванията за биосигурност в животновъдните обекти за отглеждане на свине. Участниците ще имат възможност да задават конкретни въпроси и да получат необходимите разяснения по начин, по който да могат да вземат решение за последващи действия, свързани с техните стопанства. \r\nВенцеслав ИЛЧЕВ", "date": "2019.08.28", "title": "Кюстендил: Разяснителна кампания във връзка с африканската чума по свинете ще се проведе в град Рила"}
{"url": "http://www.focus-news.net/news/2019/08/28/2693188/sport-voleybolnite-natsionali-do-19-godini-se-klasiraha-za-14-finalite-na-svetovnoto-parvenstvo-v-tunis.html", "text": "Националният отбор по волейбол на България за юноши под 19 години, който е воден от Пламен Христов, ще играе в първата осмица на световното първенство в Тунис! \r\nМладите ни „лъвове“ надиграха Бразилия с 3:2 (25:23, 24:26, 19:25, 25:21, 15:6) в мач от 1/8-финалите на надпреварата. Така нашите момчета, които завършиха на 4-то място в групата си, повалиха първенецът в другата група и с това записаха страхотен успех на Мондиала. \r\nРодните представители показаха голям характер, като първо изоставаха с 1:2 гейма, но съумяха да се върнат в играта, като спечелиха четвъртата част и вкараха мача в тайбрек. В петата решителна част националите ни бяха безкомпромисни, като поведоха с 13:4! Разликата бе смазваща, като \"лъвчетата\" заслужено се поздравиха с крайния успех. \r\nТака българските волейболисти продължават пътя си напред на световното и ще играят на четвъртфиналите на световното първенство. В тази фаза националите ни срещат Аржентина, чийто тим отстрани САЩ с 3:0 (25:20, 25:19, 25:14) на 1/8-финалите. \r\nРеализатор за победата на България бе Самуил Вълчинов с 20 точки (1 блокада), а Тодор Димитров добави 17 точки (3 аса, 1 блокада). За Бразилия Дариан Соуса приключи с 18 точки (3 блокади).", "date": "2019.08.28", "title": "Спорт: Волейболните национали до 19 години се класираха за 1/4-финалите на Световното първенство в Тунис"}
{"url": "http://www.focus-news.net/news/2019/08/28/2693182/new-europe-britanskata-opozitsiya-postigna-konsensus-kak-da-otmeni-brekzit.html", "text": "С намаляването на доверието в собствения си депутатски състав, Борис Джонсън не отрича, че обмисля спиране на дейността на парламента, за да реализира Брекзит в срок. Но опозицията в Камарата на общините успя да постигне консенсус за обща стратегия за проваляне на плана за излизане на Великобритания от Европейския съюз, каквото поискаха гражданите на страната преди повече от три години, пише базираното в Брюксел издание  New Europe . \r\nИзповядвайки оптимизма си в това, че е в състояние да прокара споразумение, което няма да включва предпазна клауза за ирландската граница, Джонсън настоя в понеделник, че „работата на всички“ е да реализират Брекзит, включително на опозицията. \r\nПреди това, в неделя, британският премиер призна пред Би Би Си, че шансовете за сделка с ЕС са минимални, въпреки че вярва, че желанието на 27-те страни-членки също е излизането на Обединеното кралство да стане факт на 31 октомври. \r\nВ плановете на Джонсън влиза и възможността за спиране на дейността на парламента. Това, според противниците на развода между Лондон и Брюксел, ще предизвика конституционна криза, защото повечето депутати са срещу Брекзит и „нито едно правителство не може да действа срещу парламента“. \r\nЛидерът на основната британска опозиционна Лейбъристка партия иска вот на недоверие срещу правителството, за да предотврати излизането на страната на 31 октомври, като планът му включва той да стане премиер, да поиска ново отлагане на излизането, да насрочи избори и да организира втори референдум, за който работническото движение ще работи за отмяна на резултатите от първия. \r\nНо постигнатият във вторник консенсус на всички партии от опозицията, включително еврофилите от Консервативната партия, е доста различен. Лидерът на Либерал-демократите Джо Суинсън даде ясно да се разбере, че няма да подкрепи правителство на Корбин. \r\nПротивниците на Брекзит се обединиха около т.нар. „законодателен начин“. Той представлява опит на Камарата на общините да поиска поредно отлагане на член 50, т.е. осуетяване на излизането на 31 октомври, като се гласува поправка към всеки закон, внесен от правителството след лятната ваканция. \r\nКорбин се съгласи да се включи в плана и да запази идеята си да оглави правителството като последен вариант. \r\nЛидерът на „Партия Брекзит“ Найджъл Фараж, която би спечелила гръмка победа на евентуални парламентарни избори според всички анкети, обаче обяви, че е готов да работи с торите за постигане на чист Брекзит. \r\n \r\nПревод и редакция:", "date": "2019.08.28", "title": "New Europe: Британската опозиция постигна консенсус как да отмени Брекзит"}
{"url": "http://www.focus-news.net/news/2019/08/28/2693187/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Правителствената криза в Италия, китайските инвестиции в Югоизточна Европа, проблемите около Брекзит и решителността на Будапеща в следването на унгарските интереси са част от основните теми, върху които акцентират водещите европейските издания. \r\n \r\n*** \r\n  Сърбия, която се стреми към членство в Европейския съюз, е силно подкрепена от Китай в изграждането на инфраструктурни проекти. Защото от Пекин идват лесни заеми, коментира Томас Розер в статия за берлинския ежедневник  Der Tagesspiegel . \r\nСклонността на държавния глава на Сърбия Александър Вучич към патос за пореден път въздейства – при това безплатно. „Повече от 70 години имахме тази мечта“, обяви Вучич при откриването на 62-километровата отсечка на новата магистрала „Милош Велики“ през уикенда: Е-763 скъсява пътя от столицата Белград до град Чачак с около час и е част от Паневропейския коридор 11, след като свързва столицата на Сърбия с разположения на 445 километра пристанищен град Бар в Черна гора. \r\nНа церемонията по откриването на отсечката Вучич изказа специални благодарности на китайския си колега Си Дзинпин за проекта новия „Път на коприната“, който – съгласно думите му, „допринесе много за развитието на Сърбия“. На събитието присъства посланикът на Пекин в Белград, както и представителите на китайската строителна група Shandong Hi-Speed Group  \r\nНезависимо дали става въпрос за разширяването на железопътната и пътната мрежа, изграждането на мостове, ремонта на остарели електроцентрали или поглъщането на проблемни държавни компании: освен Гърция, почти никоя друга държава в Югоизточна Европа не се възползва толкова много от глобалната логистична офанзива на Китай и щедро отпусканите от Пекин кредити. \r\n \r\nКитай заробва югоизточната част на Европа< \r\nЗападните критици виждат новия „Път на коприната“ като еднопосочна улица. Разширявайки търговските си пътища, Пекин не само иска да насърчава продажбите на собствените си продукти, но също така иска да създаде политически партньори, които отслабват, ако не и разделят ЕС. Почти нищо, освен похвала за престижния проект, с който Пекин иска да ускори разширяването на транспортните маршрути до Европа, Африка и Азия, не може да бъде чуто в чакалня за членство в Общността – страните от Западните Балкани. През последните години Сърбия се превърна в любимия и ключов партньор на Китай в Югоизточна Европа. \r\nОт 2012 г. страната-кандидат за ЕС е участник във формата „16+1“, чрез който Китай ежегодно обгръща държавите от Югоизточна и Източна Европа с нови предложения за задълбочаване на икономическото сътрудничество. Към форума по-рано тази година се присъедини и Гърция, така че в бъдеще той ще се нарича „17+1“.  \r\nСърбия е получила около една трета от 30 милиарда евро, отпуснати под формата на кредити от Пекин за страните от  Източна и Югоизточна Европа в по проекта „Един пояс, един път“. От една страна, с около седем милиона души население, Сърбия е най-населената държава от бившата югославска многонационална империя. От друга страна, Сърбяи е идеална за ролята си на плацдарм на Китай, тъй като през територията й преминават няколко паневропейски транспортни коридора. \r\n \r\nКитай отпуска заеми доста бързо \r\nСъс своя проект „Пътя на коприната“, Пекин се насочи главно към пазарите в Западна Европа. Но съседите в Югоизточна Европа са портата към Европа. Новото пристанище в Пирея, построено благодарение на китайските инвестиции, има за цел да увеличи търговските потоци от Китай по железопътния и шосеен път през Северна Македония, Сърбия и Унгария към Централна Европа. Изграждането на високоскоростна железопътна връзка между Белград и Будапеща, договорена през 2014 г., но малко забавена, се счита за един от най-важните мащабни проекти, финансирани с евтини китайски заеми. \r\nНезависимо дали за разширяване на железопътната линия от Белград до южния грд Ниш, изграждане на мостове над река Дунав, магистрали или модернизация на електроцентрали: Китай, за разлика от ЕС, отпуска заеми сравнително лесно, бързо и без преки политически условия. В същото време финансираните проекти почти винаги се изпълняват докрай от китайски компании с работници от азиатската държава. Новият „Път на коприната“ има за цел не само да увеличи обмена на стоки с Китай, но вече се оказа много ефективна експортна субсидия за строителната индустрия на Китай. \r\nВ страните от Западните Балкани Пекин се проявява най-вече като заемодател. Като инвеститор и търговски партньор Китай играе сравнително скромна роля в региона в сравнение със страните-членки на ЕС. Но за разлика от повечето други държави в региона, Сърбия се е превърнала в цел за по-преки инвестиции от Китай. \r\nСближаването на Сърбия с ЕС несъмнено е плюс за Китай. В същото време осакатената балканска държава е лесен за управление преговарящ партньор. Досадни въпроси или задължения не трябва да притесняват китайските инвеститори в Сърбия. Независимо дали при поглъщането на губещата стоманодобивна фабрика в Смедерево от индустриалния гигант HBIS или закупуването на металургичния завод в Бор от Zijin Mining Group: Пекин гледа на Сърбия в дългосрочен план като на плацдарм за разширяване на китайската промишленост в Югоизточна Европа. \r\n \r\n*** \r\n Унгарските интереси ще продължат да определят бъдещите външнополитически решения на Будапеща, заяви външният министър на страната Петер Сиярто пред унгарските депутати, цитиран от електронното издание  Hungary Today . \r\nПървият дипломат на Будепеща посочи още, че се очаква натискът върху Унгария да се увеличи през следващите няколко месеца в светлината на предстоящите местни избори и предвид това, че опозицията ще търси помощ отвън. \r\nТой каза, че натискът във връзка с върховенството на закона ще се увеличи. „Но ние трябва да продължим да защитаваме унгарските интереси“, подчерта министърът. \r\nОсвен това Сиярто посочи, че търговските спорове по света са допълнително предизвикателство за унгарската външна политика.  \r\nТой отбеляза, че износът на Унгария е стигнал до рекордни размери през всяка от изминалите пет години, като посочи, че през миналата година той е бил 105 милиарда евро. Запазването на инерционния импулс в Унгария е от първостепенно значение по отношение на поддържането на икономически растеж, каза министърът. \r\nСиярто подчерта целта на Унгария да има икономически растеж с 2% по-голям от средния за ЕС. Външната търговия ще има основна роля за постигането на тази цел, добави той. Поради тази причина правителството е преструктурирало системата си за стимулиране на инвестициите, обясни министърът, като отбелязва, че компаниите, които подобряват технологиите си и произвеждат повече добавена стойност, имат право на държавна подкрепа, дори ако не увеличат броя на персонала. \r\nМинистърът каза още, че Вишеградското сътрудничество е все по-важно в светлината на промените - и свързания с тях засилен натиск - настъпващи в световната икономика и на световната политическа сцена. \r\n \r\n \r\n*** \r\n  С намаляването на доверието в собствения си депутатски състав, Борис Джонсън не отрича, че обмисля спиране на дейността на парламента, за да реализира Брекзит в срок. Но опозицията в Камарата на общините успя да постигне консенсус за обща стратегия за проваляне на плана за излизане на Великобритания от Европейския съюз, каквото поискаха гражданите на страната преди повече от три години, пише базираното в Брюксел издание  New Europe . \r\nИзповядвайки оптимизма си в това, че е в състояние да прокара споразумение, което няма да включва предпазна клауза за ирландската граница, Джонсън настоя в понеделник, че „работата на всички“ е да реализират Брекзит, включително на опозицията. \r\nПреди това, в неделя, британският премиер призна пред Би Би Си, че шансовете за сделка с ЕС са минимални, въпреки че вярва, че желанието на 27-те страни-членки също е излизането на Обединеното кралство да стане факт на 31 октомври. \r\nВ плановете на Джонсън влиза и възможността за спиране на дейността на парламента. Това, според противниците на развода между Лондон и Брюксел, ще предизвика конституционна криза, защото повечето депутати са срещу Брекзит и „нито едно правителство не може да действа срещу парламента“. \r\nЛидерът на основната британска опозиционна Лейбъристка партия иска вот на недоверие срещу правителството, за да предотврати излизането на страната на 31 октомври, като планът му включва той да стане премиер, да поиска ново отлагане на излизането, да насрочи избори и да организира втори референдум, за който работническото движение ще работи за отмяна на резултатите от първия. \r\nНо постигнатият във вторник консенсус на всички партии от опозицията, включително еврофилите от Консервативната партия, е доста различен. Лидерът на Либерал-демократите Джо Суинсън даде ясно да се разбере, че няма да подкрепи правителство на Корбин. \r\nПротивниците на Брекзит се обединиха около т.нар. „законодателен начин“. Той представлява опит на Камарата на общините да поиска поредно отлагане на член 50, т.е. осуетяване на излизането на 31 октомври, като се гласува поправка към всеки закон, внесен от правителството след лятната ваканция. \r\nКорбин се съгласи да се включи в плана и да запази идеята си да оглави правителството като последен вариант. \r\nЛидерът на „Партия Брекзит“ Найджъл Фараж, която би спечелила гръмка победа на евентуални парламентарни избори според всички анкети, обаче обяви, че е готов да работи с торите за постигане на чист Брекзит. \r\n \r\n*** \r\n  Албанските престъпници се подиграват с британското правосъдие, извършвайки все по-брутални грабежи и публикувайки дръзки публикации в социалните мрежи директно от килиите в затворите в нарушение на правилата, пише националният ежедневник  The Telegraph . \r\nИзданието се е сдобило със снимки от акаунтите в социалната мрежа „Инстаграм“ на някои от най-отявлените албански престъпници в Обединеното кралство, включително на Фабион Кучи и Азем Даичи, които в момента излежават присъда за извършване на взлом при утежнени обстоятелства. Двамата са били заловени с оръжия и боеприпаси.  \r\nТова е нова тревожна тенденция, показваща, че албанските банди са проникнали в частни домове в югоизточната част на страната, за да откраднат пари и бижута, които след това изпращат в Албания за продажба на черния пазар. \r\nПолицията в Лондон, както и в графствата Кент и Сури, са включили в списъка за издирване още петима албански престъпници, участвали в поредица от кражби в Югоизточна Англия. \r\nФактите се появяват на бял свят две седмици, след като британският премиер Борис Джонсън обеща да отдели 100 милиона лири за засилване на мерките за сигурност в затворите, което се разглежда като нападение срещу „твърде меката\" правосъдна система в страната. \r\nАлбанците изпревариха поляците, превръщайки се в най-голямата чуждестранна престъпна група в страната по отношение на броя на излежаващите присъди в британските затвори. И това въпреки факта, че през 2013 г. беше подписано споразумение с Албания, което позволява връщането на нарушители в родината им, за да изтърпят наказанията си там, подчертават от редакцията.   \r\n \r\n***", "date": "2019.08.28", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/08/28/2693191/vidin-nivoto-na-reka-dunav-se-e-povishilo-s-10-sm-v-rayona-na-grada-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 10 см и водният стоеж е 91 см, съобщиха от местната  Хидрометеорологична станция . Нивото на реката край Видин е 146 см, повишението за последното денонощие е от 10 см.  Край Лом през последното денонощие е измерено повишени от 12 см и водният стоеж е 156 см. Нивото на реката край Оряхово е 39 см, там е регистрирано повишение за последното денонощие от 7 см. Температурата на водата край Ново село е 26.8 градуса, край Оряхово е 26.9 градуса.", "date": "2019.08.28", "title": "Видин: Нивото на река Дунав се е повишило с 10 см в района на града за последното денонощие"}
{"url": "http://www.focus-news.net/news/2019/08/28/2693192/kardzhali-shofyor-e-postradal-pri-katastrofa-v-rayona-na-s-varhari.html", "text": "Шофьор е пострадал при катастрофа в района на с. Върхари. Това съобщиха от  ОДМВР -  Кърджали . Инцидентът се е случил тази сутрин около 01:50 часа. Водачът е загубил контрол над МПС и се преобърнал в крайпътна канавка. Пострадалият шофьор е настанен за лечение с черепно-мозъчна травма.", "date": "2019.08.28", "title": "Кърджали: Шофьор е пострадал при катастрофа в района на с. Върхари"}
{"url": "http://www.focus-news.net/news/2019/08/28/2693194/pleven-dvizhenieto-po-pat-ii-11-milkovitsa-somovit-ot-km-196-do-km-206-e-v-edna-lenta-poradi-remontni-deynosti.html", "text": "Движението по път II-11 Милковица - Сомовит от км 196 до км 206 е регулирано в една лента  поради ремонтни дейности с частично асфалтиране. Това съобщиха за  Радио „Фокус“  от Областно пътно управление – Плевен. Срокът е до 30 август. Пътните настилки са сухи. Максималните температури ще бъдат между 32° и 35°. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.08.28", "title": "Плевен: Движението по път II-11 Милковица - Сомовит от км 196 до км 206 е в една лента поради ремонтни дейности"}
{"url": "http://www.focus-news.net/news/2019/08/28/2693193/shumen-124-zrelostnitsi-sa-se-yavili-na-darzhaven-izpit-po-balgarski-ezik-i-literatura-v-oblastta.html", "text": "124 зрелостници са се явили на държавен изпит по български език и литература на сесия август - септември в област Шумен. Това съобщиха за  Радио „Фокус“ - Шумен  от Регионалното управление на образованието. Не са явили 31 зрелостника. До държавен зрелостен изпит са били допуснати общо 155 души от подалите заявления за явяване, не са допуснати 22-ма. Есенната матура по български език и литература е започнала навреме и без проблеми. Изпитът се провежда в три училища в областта - ПГСС - Велики Преслав, СУ „Васил Левски“ - Нови пазар и СУ „Васил Левски“ - Шумен. Заявления за явяване на втори държавен зрелостен изпит по предмет по избор на 29 август са подали 132 зрелостника. До изпит са допуснати 110. 83 зрелостници са избрали матура по Биология и здравно образование, а 18- География и икономика. Утре вторият държавен зрелостен изпит ще се проведе в ПГСС - Велики Преслав, СУ „Васил Левски“ - Нови пазар и СУ „Сава Доброплодни“ - Шумен. \r\nИвелина ИВАНОВА", "date": "2019.08.28", "title": "Шумен: 124 зрелостници са се явили на държавен изпит по български език и литература в областта"}
{"url": "http://www.focus-news.net/news/2019/08/28/2693190/pazardzhik-provezhda-se-kampaniya-za-bezplatna-kastratsiya-na-bezdomni-kucheta-i-kotki.html", "text": "Кампания за безплатна кастрация на бездомни кучета и котки се провежда в Пазарджик, съобщиха за  Радио „Фокус“ – Пазарджик  от природозащитната организация PAW-Pazardjik. Акцията се провежда съвместно с община Пазарджик и местната ветеринарна клиника „Вет Валей“. Включването в кампанията е напълно безплатно за бездомни кучета и котки. Призовават се гражданите на областния град да проявят отговорност и да кастрират бездомните животни в близост до жилищните сгради, парковете и улиците, където живея, за да се намали популацията на безпризорните животни. Според природозащитниците, това е единственият цивилизован начин за справяне с проблема. Хората, които нямат възможност сами да заведат животните до ветеринарната клиника, където се извършват кастрациите, могат да се свържат чрез социалните мрежи с организацията PAW-Pazardjik за съдействие. След кастрацията четириногите ще бъдат и обезпаразитени и ще им бъде поставена ушна марка. \r\nОт PAW-Pazardjik припомнят, че домашните любимци и бездомните животни се кастрират не само за да няма нежелани раждания, а и за да се предпазят от множество заболявания. Доказано е, че кастрираните животни живеят с около 1,5-3 г. повече от некастираните. Чрез кастрация избягвате така характерното при разгонване агресивно поведение, сбивания между мъжки кучета за женска, изгубване, блъскане от кола, поради избягало животно. Животните не страдат от загуба на половата си идентичност, те не мислят като нас и не чувстват дискомфорт от невъзможността си да създават потомство. \r\nАлбена ЖИЛЕКОВА", "date": "2019.08.28", "title": "Пазарджик: Провежда се кампания за безплатна кастрация на бездомни кучета и котки"}
{"url": "http://www.focus-news.net/news/2019/08/28/2693198/vidin-25-godishen-mazh-e-zaginal-pri-katastrofa-na-patya-vidin-bregovo-do-razklona-za-selo-gradets.html", "text": "Шофьор е загинал при катастрофа на пътя Видин – Брегово. Това съобщиха от  ОДМВР - Видин . 25-годишен е загинал тази сутрин в близост до разклона за село Градец. Сигнал за пътното произшествие е подаден на тел.112 около 8.25 часа. Към мястото незабавно се насочили екипи на полицията, пожарната и центъра за спешна медицинска помощ. Оперативна група извършила оглед, според първоначалните данни младият мъж, управлявайки лек автомобил, навлязъл в насрещната лента и се блъснал в идващия насреща джип. Причината за катастрофата е в процес на установяване, по случая е образувано досъдебно производство.", "date": "2019.08.28", "title": "Видин: 25-годишен мъж е загинал при катастрофа на пътя Видин – Брегово до разклона за село Градец"}
{"url": "http://www.focus-news.net/news/2019/08/28/2693195/bild-zeleni-predlozhiha-dopalnitelen-pochiven-den-za-horata-pridvizhvashti-se-do-rabotnoto-myasto-s-velosiped.html", "text": "Ако идвате на работа с колело, трябва да бъдете възнаградени с допълнителен почивен ден. Или според партията „Зелени“, която издигна предложението, пише германският ежедневник  BILD . \r\nИнициативата е на „зеления“ евродепутат Щефан Гелбхаар. Причината: велосипедистите биха се разболявали по-рядко поради движение. Поради тачи причина отпускането на допълнителен почивен ден за тях е „справедлив“. Освен това мярката ще „мотивира повече хора да ходят на работа с колело“, уверен е Гелбхаар.  \r\nВсъщност проучване от Нидерландия показва, че работниците, които използват велосипед за придвижване, са средно с един ден по-малко болни в годината, т.е. използват по-малко болнични.  \r\nЗдравноосигурителните компании все още са скептични към предложението: „Ами хората, които не карат колело, но обръщат внимание на балансираната диета? Никой не иска здравна полиция“. Експертите напомнят и за броя на ранените колоездачи: миналата година са регистрирани 90 000, т.е. с 11% повече спрямо предходната година.  \r\n \r\n Тереза Герова", "date": "2019.08.28", "title": "BILD: „Зелени“ предложиха допълнителен почивен ден за хората, придвижващи се до работното място с велосипед"}
{"url": "http://www.focus-news.net/news/2019/08/28/2693199/shumen-nezakonni-boyni-patroni-sa-izzeti-ot-zhilishte-v-grada.html", "text": "12 незаконни бойни патрони за пистолет „Макаров“ са иззети от жилище в града. Това съобщиха от  ОДМВР - Шумен . Претърсването в жилище на 55-годишен местен жител е предприето след получен сигнал, че държи боеприпаси без разрешителни.", "date": "2019.08.28", "title": "Шумен: Незаконни  бойни патрони са иззети от жилище в града"}
{"url": "http://www.focus-news.net/news/2019/08/28/2693202/plovdiv-shest-sela-ot-oblastta-sa-s-narusheno-vodopodavane-zaradi-avarii-i-remontni-deynosti.html", "text": "Шест села от областта са с нарушено водоподаване заради аварии и ремонтни дейности. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са абонатите от населените места Беловица, Старо Железаре, Житница, Кадиево, Ново село и Мраченик. \r\nЕкипите на водоснабдителното дружество отстраняват аварии в района на кв. „Веригово“ в Хисаря. С нарушено водоподаване днес са също живущите в района на ул. „Шести септември“ в град Съединение, както и част от абонатите в градовете Сопот и Калофер. Без вода заради аварии са и живущите е района на булевардите „Цариградско шосе“, „Александър Стамболийски“ и „Дунав“ в град Пловдив. \r\nТони МИХАЙЛОВ", "date": "2019.08.28", "title": "Пловдив: Шест села от областта са с нарушено водоподаване заради аварии и ремонтни дейности"}
{"url": "http://www.focus-news.net/news/2019/08/28/2693196/veliko-tarnovo-nad-2000-stopani-ot-oblastta-poluchavat-ednokratna-pomosht-ot-300-lv-zaradi-dobrovolno-umartveni-svine.html", "text": "Над 2000 стопани на доброволно усвоени прасета от стопанства тип „заден двор“ в областта ще получат еднократна помощ от 300 лв. Това реши на редовното си заседание Областната епизоотична комисия, съобщават от  Областна администрация – Велико Търново . Документацията вече е изпратена от областния управител проф. д-р Любомира Попова до Министерство на земеделието и храните, както бе разпоредено от министър Десислава Танева. От днес служители на Областната дирекции по безопасност на храните започват проверки по населените места за коректно подадена информация за отглеждани прасета в стопанства тип „заден двор“, ако подадената от стопаните информация не бъде потвърдена от последващата проверка, средствата няма да бъдат изплащани. За да се възползва от помощта всеки собственик трябва да е извършил почистване и дезинфекция, както и да е заявил, че няма да отглежда прасета в стопанството си за период най-малко от 12 месеца след последната дезинфекция. Кметовете имат ангажимент да публикуват на публично място списъците със стопаните, които следва да получат помощ. В следващите дни  ще стане ясно и как ще се изплащат средствата.", "date": "2019.08.28", "title": "Велико Търново: Над 2000 стопани от областта получават еднократна помощ от 300 лв. заради доброволно умъртвени свине"}
{"url": "http://www.focus-news.net/news/2019/08/28/2693197/yeni-safak-rusiya-predlozhi-na-erdogan-da-izprati-turski-kosmonavt-na-mks-po-sluchay-100-godishninata-na-turskata-republika.html", "text": "Руската държавна корпорация „Роскосмос“ във вторник е предложила на турския президент Реджеп Таийп Ердоган да изпрати турски космонавт на Международната космическа станция (МКС), пише електронното издание на турския ежедневник  Yeni Safak . \r\n„Имаме предложение към вас – да изпратим турски космонавт в околоземната орбита, за да отпразнува годишнината на Републиката. Центърът за обучение на космонавти е готов да работи за това“, заяви ръководителят на „Роскосмос“ Дмитрий Рогозин, визирайки 100-годшнината на Турската Република, която ще бъде отбелязана на 29 октомври 2023 година. \r\nПредложението бе отправено по време на посещението на Ердоган и руския му колега Владимир Путин на Международното авиокосмическо изложение МАКС-2019. \r\n„Ще участваме във вашата уважавана работа. Благодаря ви от името на нашата страна, благодаря ви за свършената работа“, каза Ердоган. \r\nНа декември 2018 г. официалният вестник на Турция публикува президентски указ, с който обявява създаването на космическата агенция на страната, която има за цел да подготви и проведе Националната космическа програма в съответствие с политиките, определени от президента на Турция. \r\nМКС, разположена в ниска земна орбита, служи като лаборатория за изследване на микрогравитация и космическа среда за учените за провеждане на експерименти в различни области. \r\nТя също така е начална база за възможни бъдещи мисии до Луната, Марс и астероидите. \r\n \r\nПревод и редакция:", "date": "2019.08.28", "title": "Yeni Safak: Русия предложи на Ердоган да изпрати турски космонавт на МКС по случай 100-годишнината на Турската Република"}
{"url": "http://www.focus-news.net/news/2019/08/28/2693203/silistra-26-godishen-mazh-e-zastrelyal-bezstopanstveno-kuche-v-selo-vokil.html", "text": "26-годишен мъж е застрелял безстопанствено куче в село Вокил. Това съобщиха от  ОДМВР - Силистра . Вчера в село Вокил със законно притежавана ловна пушка мъжът прострелял безстопанствено куче, причинявайки му смърт. Дежурна оперативна група е извършила оглед. Ловното оръжие е иззето и е назначена съдебна ветеринарно-медицинска експертиза на трупа на животното. Работата по случая продължава разследващ полицай.", "date": "2019.08.28", "title": "Силистра: 26-годишен мъж е застрелял безстопанствено куче в село Вокил"}
{"url": "http://www.focus-news.net/news/2019/08/28/2693204/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Правителствената криза в Италия, последиците за Европа от китайските инвестиции в Западните Балкани и предложение за поощряване на използването на велосипеди са част от основните теми, върху които акцентират водещите печатни издания в Германия.  . \r\n \r\n \r\n*** \r\n  В рамките на деня държавният глава на Италия Серджо Матарела ще проведе нов кръг от консултации с водещите партии в страната в търсене на изход от правителствената криза в Рим, припомня германският национален ежедневник  Die Frankfurter Allgemeine Zeitung . \r\nСлед приключването им Матарела ще вземе решение дали е възможно съставянето на ново правителство между Движение „Пет звезди“ и Демократическата партия, или се налага насрочването на нови избори.  \r\nКоалицията между Движение „Пет звезди“ и партията „Лига“ на министъра на вътрешните работи Матео Салвини се разпадна миналата седмица. Оттогава партията на Луиджи ди Майо преговаря с ръководството на ДП за сключването на коалиционно споразумение. Основният спорен въпрос бе дали настоящият лидер на правителството Джузепе Конте ще остане или не на поста. \r\nНай-напред Матарела ще се срещне с по-малките партии (10:00 часа местно време), а след това – с ДП, „Лига“ и Движение „Пет звезди“ (19:00 часа местно време). За нови избори настоява най-вече председателят на „Лига“ Матео Салвини. Според проучванията на общественото мнение той има най-голям шанс да спечели предсрочния вот и да оглави следващото правителство в Рим. \r\n \r\n*** \r\n  Сърбия, която се стреми към членство в Европейския съюз, е силно подкрепена от Китай в изграждането на инфраструктурни проекти. Защото от Пекин идват лесни заеми, коментира Томас Розер в статия за берлинския ежедневник  Der Tagesspiegel . \r\nСклонността на държавния глава на Сърбия Александър Вучич към патос за пореден път въздейства – при това безплатно. „Повече от 70 години имахме тази мечта“, обяви Вучич при откриването на 62-километровата отсечка на новата магистрала „Милош Велики“ през уикенда: Е-763 скъсява пътя от столицата Белград до град Чачак с около час и е част от Паневропейския коридор 11, след като свързва столицата на Сърбия с разположения на 445 километра пристанищен град Бар в Черна гора. \r\nНа церемонията по откриването на отсечката Вучич изказа специални благодарности на китайския си колега Си Дзинпин за проекта новия „Път на коприната“, който – съгласно думите му, „допринесе много за развитието на Сърбия“. На събитието присъства посланикът на Пекин в Белград, както и представителите на китайската строителна група Shandong Hi-Speed Group  \r\nНезависимо дали става въпрос за разширяването на железопътната и пътната мрежа, изграждането на мостове, ремонта на остарели електроцентрали или поглъщането на проблемни държавни компании: освен Гърция, почти никоя друга държава в Югоизточна Европа не се възползва толкова много от глобалната логистична офанзива на Китай и щедро отпусканите от Пекин кредити. \r\n \r\nКитай заробва югоизточната част на Европа \r\nЗападните критици виждат новия „Път на коприната“ като еднопосочна улица. Разширявайки търговските си пътища, Пекин не само иска да насърчава продажбите на собствените си продукти, но също така иска да създаде политически партньори, които отслабват, ако не и разделят ЕС. Почти нищо, освен похвала за престижния проект, с който Пекин иска да ускори разширяването на транспортните маршрути до Европа, Африка и Азия, не може да бъде чуто в чакалня за членство в Общността – страните от Западните Балкани. През последните години Сърбия се превърна в любимия и ключов партньор на Китай в Югоизточна Европа. \r\nОт 2012 г. страната-кандидат за ЕС е участник във формата „16+1“, чрез който Китай ежегодно обгръща държавите от Югоизточна и Източна Европа с нови предложения за задълбочаване на икономическото сътрудничество. Към форума по-рано тази година се присъедини и Гърция, така че в бъдеще той ще се нарича „17+1“.  \r\nСърбия е получила около една трета от 30 милиарда евро, отпуснати под формата на кредити от Пекин за страните от  Източна и Югоизточна Европа в по проекта „Един пояс, един път“. От една страна, с около седем милиона души население, Сърбия е най-населената държава от бившата югославска многонационална империя. От друга страна, Сърбяи е идеална за ролята си на плацдарм на Китай, тъй като през територията й преминават няколко паневропейски транспортни коридора. \r\n \r\nКитай отпуска заеми доста бързо \r\nСъс своя проект „Пътя на коприната“, Пекин се насочи главно към пазарите в Западна Европа. Но съседите в Югоизточна Европа са портата към Европа. Новото пристанище в Пирея, построено благодарение на китайските инвестиции, има за цел да увеличи търговските потоци от Китай по железопътния и шосеен път през Северна Македония, Сърбия и Унгария към Централна Европа. Изграждането на високоскоростна железопътна връзка между Белград и Будапеща, договорена през 2014 г., но малко забавена, се счита за един от най-важните мащабни проекти, финансирани с евтини китайски заеми. \r\nНезависимо дали за разширяване на железопътната линия от Белград до южния грд Ниш, изграждане на мостове над река Дунав, магистрали или модернизация на електроцентрали: Китай, за разлика от ЕС, отпуска заеми сравнително лесно, бързо и без преки политически условия. В същото време финансираните проекти почти винаги се изпълняват докрай от китайски компании с работници от азиатската държава. Новият „Път на коприната“ има за цел не само да увеличи обмена на стоки с Китай, но вече се оказа много ефективна експортна субсидия за строителната индустрия на Китай. \r\nВ страните от Западните Балкани Пекин се проявява най-вече като заемодател. Като инвеститор и търговски партньор Китай играе сравнително скромна роля в региона в сравнение със страните-членки на ЕС. Но за разлика от повечето други държави в региона, Сърбия се е превърнала в цел за по-преки инвестиции от Китай. \r\nСближаването на Сърбия с ЕС несъмнено е плюс за Китай. В същото време осакатената балканска държава е лесен за управление преговарящ партньор. Досадни въпроси или задължения не трябва да притесняват китайските инвеститори в Сърбия. Независимо дали при поглъщането на губещата стоманодобивна фабрика в Смедерево от индустриалния гигант HBIS или закупуването на металургичния завод в Бор от Zijin Mining Group: Пекин гледа на Сърбия в дългосрочен план като на плацдарм за разширяване на китайската промишленост в Югоизточна Европа. \r\n \r\n \r\n*** \r\n  Ако идвате на работа с колело, трябва да бъдете възнаградени с допълнителен почивен ден. Или според партията „Зелени“, която издигна предложението, пише германският ежедневник  BILD . \r\nИнициативата е на „зеления“ евродепутат Щефан Гелбхаар. Причината: велосипедистите биха се разболявали по-рядко поради движение. Поради тачи причина отпускането на допълнителен почивен ден за тях е „справедлив“. Освен това мярката ще „мотивира повече хора да ходят на работа с колело“, уверен е Гелбхаар.  \r\nВсъщност проучване от Нидерландия показва, че работниците, които използват велосипед за придвижване, са средно с един ден по-малко болни в годината, т.е. използват по-малко болнични.  \r\nЗдравноосигурителните компании все още са скептични към предложението: „Ами хората, които не карат колело, но обръщат внимание на балансираната диета? Никой не иска здравна полиция“. Експертите напомнят и за броя на ранените колоездачи: миналата година са регистрирани 90 000, т.е. с 11% повече спрямо предходната година. \r\n \r\n***", "date": "2019.08.28", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/08/28/2693205/nikolay-aleksandrov-sds-stara-zagora-gerb-shte-badat-nashi-osnovni-partnyori-v-po-golemite-naseleni-mesta-ot-oblastta.html", "text": "ГЕРБ ще бъда основни партньори на СДС в по-големите населени места от област Стара Загора. Това каза в предаването „Вече 30 години-времето е наше“ на  Радио „Фокус“   областният председател на СДС-Стара Загора Николай Александров. Въпреки липсата на окончателни решения в някои от местата разговорите към днешна дата се движат изключително добре, добави той. „До голяма степен ние ще следваме политиката на СДС от последните европейски избори. Водим разговори на територията на Стара Загора с областния координатор на ГЕРБ господин Пламен Йорданов, водим разговори и с останалите 10 общини, в Старозагорска област са общо 11 общини. Разговаряме с кмета на Казанлък госпожа Галина Стоянова. Засега разговорите се движат нормално. Подписаното споразумение между ГЕРБ и СДС ще даде яснота до голяма степен и на самите структури на ГЕРБ, тъй като при тях правилата им са по-различни от тези на СДС. Те очакват това споразумение, за да знаят в каква рамка ще се явим заедно на много места“, обясни той. Николай Александров коментира още, че в някои от по-малките населени места от областта СДС ще се яви в други коалиции или със самостоятелни кандидати.  \r\nВиктория МЕСРОБОВИЧ-КУВЕНДЖИЕВА", "date": "2019.08.28", "title": "Николай Александров, СДС-Стара Загора: ГЕРБ ще бъдат наши основни партньори в по-големите населени места от областта"}
{"url": "http://www.focus-news.net/news/2019/08/28/2693206/plovdiv-fotoizlozhbata-za-bukvite-mezhdu-plovdiv-i-matera-shte-bade-predstavena-v-narodna-biblioteka-ivan-vazov.html", "text": "Фотоизложбата „За буквите между Пловдив и Матера“ ще бъде представена в Народна библиотека „Иван Вазов“. Това съобщиха за  Радио „Фокус“ – Пловдив  от културната институция. Изложбата ще бъде открита от 18.30 часа на 2 септември във фоайето на първи етаж на библиотеката. Автори на изложбата са Галя Йотова – фотограф, Сава Стоименов – скулптор и Светла Петкова – куратор. На 11 май пътят на изложбата тръгва от Матера, за да стигне до  Пловдив до 24 май. Всички снимки и истории са събрани от авторите в специално създадена книга-албум. В изложбата, представена в библиотеката, са показани част от фотографиите, направени в Матера и Пловдив – в памет на името и делото на Яков Крайков, в прослава на кирилицата. \r\n„За буквите между Пловдив и Матера“ е част от програмата Европейска столица на културата и е подкрепена от Фондация „Пловдив 2019“, реализира се със съдействието на Фондация „Матера 2019“ и е с любезното домакинство на НБ „Иван Вазов“ – Пловдив.", "date": "2019.08.28", "title": "Пловдив: Фотоизложбата „За буквите между Пловдив и Матера“ ще бъде представена в Народна библиотека „Иван Вазов“"}
{"url": "http://www.focus-news.net/news/2019/08/28/2693207/sport-nay-bogatiyat-britanets-kupi-futbolen-klub-nitsa.html", "text": "Най-богатият британец Джим Ратклиф се сдоби с контролния пакет акции на френския футбол клуб Ница чрез \"Инеос\", съобщиха от енергийната компания. \"Инеос\", която е собственик и на швейцарския втородивизионен тим Лозана от ноември 2017-а насам, ще включи Ница под шапката на \"Инеос Футбол\", ръководена от Боб Ратклиф. Надеждите на компанията са Ница да се задържи трайно в Европа в близко бъдеще. Компанията притежава и колоездачния отбор \"Скай\".", "date": "2019.08.28", "title": "Спорт: Най-богатият британец купи футболен клуб Ница"}
{"url": "http://www.focus-news.net/news/2019/08/28/2693210/predsedatelyat-na-komisiyata-po-kulturata-i-mediite-vezhdi-rashidov-zapozna-premiera-boyko-borisov-s-ideyata-si-za-evropeyski-forum-za-borba-s-trafika-na-kulturni-tsennosti.html", "text": "На работна среща днес председателят на парламентарната Комисия по културата и медиите Вежди Рашидов запозна министър-председателя Бойко Борисов с идеята си България да бъде домакин на среща на шефовете на парламентарните комисии по култура на страните членки на Европейския съюз. Това съобщиха от  Комисията по културата и медиите . \r\nФорумът има за цел задълбочаване на сътрудничеството в борбата с нелегалния трафик на културни ценности и с фалшифицирането на произведения на изкуството и на артефакти. Изграждането на единен европейски стандарт за борба с тези явления ще помогне за усъвършенстване на националните законодателства, а ценният опит на европейските страни може да бъде полезен за всяка държава, бе отбелязано по време на срещата.  \r\n„Радвам се, че министър-председателят подкрепи идеята ми за провеждане на европейския форум в София. Проблемът с трафика на културни ценности и борбата с фалшификатите на изкуството засяга сигурността на всяка страна, а Европа като най-стария континент с уникално културно наследство е особено заинтересована от успешната битка  с тези негативни процеси ”, сподели след срещата Вежди Рашидов.", "date": "2019.08.28", "title": "Председателят на Комисията по културата и медиите Вежди Рашидов запозна премиера Бойко Борисов с идеята си за Европейски форум за борба с трафика на културни ценности"}
{"url": "http://www.focus-news.net/news/2019/08/28/2693211/haskovo-keltski-praznik-se-provede-v-topolovgrad.html", "text": "Келтски празник се проведе в Тополовград, съобщиха от пресцентъра на  Общината . Събитието се организира от Община Тополовград, Сдружение „Келтско наследство“ - с.Хлябово, Сдружение „Ценности“- гр. Бургас, Сдружение „Творец“ – гр. Мъглиж, в местността „Корията“. Празникът започна с кратка презентация на келтската култура, която направи водещият Сурен Исраилян, председател на НП0 Сдружение „Келтско наследство“ с. Хлябово. Горещините на летния ден не попречиха на присъстващите да се включат в интересните  келтски игри и ритуали. Най-забавна програмата се оказа за децата. За всички победители имаше награди и дипломи. Внимание привлече и юртата на Ваня Кралева, с надпис „Друид“, където желаещите научиха посланията на своите ангели.", "date": "2019.08.28", "title": "Хасково: Келтски празник се проведе в Тополовград"}
{"url": "http://www.focus-news.net/news/2019/08/28/2693201/reuters-pregovorite-mezhdu-d5z-i-dp-za-formirane-na-koalitsiya-v-italiya-prodalzhavat.html", "text": "Италианското ляво-популистко „Движение 5 Звезди“ и лявоцентристката Демократическа партия продължиха преговорите за формиране на ново правителство в сряда, което да бъде оглавено от досегашния премиер Джузепе Конте, предава  Reuters . \r\nВъв вторник вечерта разговорите между двете фракции бяха пред разпадане, след като ДП обвини лидерът на Д5З Луиджи ди Майо, че иска поста вицепремиер, въпреки опозицията на лявоцентристите. \r\nВ сряда сутринта обаче лидерът на сенаторите на ДП Андреа Маручи каза пред журналистите, че преговорите продължават, а на въпрос дали партията му продължава да е против това ди Майо да заеме поста вицепремиер, той отговори: „Не мисля, че ще има вето“. \r\n \r\nПревод и редакция:", "date": "2019.08.28", "title": "Reuters: Преговорите между Д5З и ДП за формиране на коалиция в Италия продължават"}
{"url": "http://www.focus-news.net/news/2019/08/28/2693209/targovishte-91-zrelostnitsi-sa-se-yavili-na-darzhaven-izpit-po-balgarski-ezik-i-literatura-v-oblastta.html", "text": "91 зрелостници са се явили на държавен изпит по български език и литература за сесия август - септември в област Търговище. Това съобщиха за  Радио „Фокус“ - Шумен  от Регионалното управление на образованието. От допуснати 111 души, днес на изпит не са явили 20 зрелостника. Матурата е започнала навреме, като се провежда в три училища в областта - Професионална гимназия по електротехника и строителство в Търговище - 58 зрелостника, Професионална гимназия по селско стопанство „Никола Пушкаров“ - Попово - 20, Професионална гимназия по транспорт и лека промишленост - Омуртаг - 13. На втория държавен зрелостен изпит по предмет по избор на 29 август ще се явят 41 зрелостници. Най-голям брой от тях са заявили желание за матура по  Биология и здравно образование - 35, География и икономика - 3, История и цивилизация - 1, Английски език - 1. Втората матура ще се проведе в същите учебни заведения. \r\nИвелина ИВАНОВА", "date": "2019.08.28", "title": "Търговище: 91 зрелостници са се явили на държавен изпит по български език и литература в областта"}
{"url": "http://www.focus-news.net/news/2019/08/28/2693212/blagoevgrad-zadarzhan-e-40-godishen-mazh-hvarlil-trotoarna-plochka-po-politseyski-sluzhiteli-v-selo-dabnitsa.html", "text": "Полицейски служител е пострадал при реагиране на сигнал в село Дъбница, община Гърмен. Това съобщиха от  ОДМВР - Благоевград . Вчера около обяд в РУ - Гоце Делчев е постъпил сигнал за лице, хвърлящо камъни по шивашки цех. При пристигане на място е установено, че извършител на деянието е 40-годишен мъж от селото, който отправя заплахи и псувни към служителите на реда и е хвърлил по тях тротоарна плочка. Един от полицейските служители е с леки наранявания. Извършителят на деянието е задържан и е съпроводен за лечение в Център за психично здраве - Благоевград. За случая е уведомена Районна прокуратура - Гоце Делчев.", "date": "2019.08.28", "title": "Благоевград: Задържан е 40-годишен мъж, хвърлил тротоарна плочка по полицейски служители в село Дъбница"}
{"url": "http://www.focus-news.net/news/2019/08/28/2693200/koha-ditore-kosovo-namalyavat-shansovete-za-koalitsiya-na-opozitsionnite-partii-v-kosovo.html", "text": "Стремежите към премиерския пост отслабват шансовете да бъде постигната предизборна коалиция между две най-големи опозиционни партии в най-младата държава на Балканите – Демократическата лига на Косово и „Самоопределение“, коментират в редакцията на електронното издание на прищинския ежедневник  Koha Ditore . \r\nОт партията на Албин Курти определиха като „подло“ решението на ДЛК да определи свой собствен кандидат за поста на министър-председател. „Именно тази подлост от страна на ДЛК повлия на рейтинга им в рамките на една година и допринесе за засилването на този на „Самоопределение“. Вече можем да се надяваме, че те ще спазят думата си и ще се насочат към избори сами“, написа член на партията.  \r\nОт редакцията коментират, че макар изявленията да са удар върху преговорите между двете партии, от ДЛК не са се отказали изцяло от идеята. „Правителственото ръководство трябва да бъде от редиците на ДЛК. Нашият фокус за съвместно управление е със „Самоопределение“, подчерта кандидатът на ДЛК за премиерския пост Вьоса Османи, която отново призова партията на Курти да се присъедини към ДЛК за изграждането на „нова ера на големи промени, които ще освободят страната от престъпност и корупция\". \r\n \r\n Тереза Герова", "date": "2019.08.28", "title": "Koha Ditore (Косово): Намаляват шансовете за коалиция на опозиционните партии в Косово"}
{"url": "http://www.focus-news.net/news/2019/08/28/2693214/api-vazstanoveno-e-dvizhenieto-po-pat-ii-12-vidin-bregovo-v-rayona-na-selo-inovo.html", "text": "Възстановено е движението по път II-12 Видин – Брегово в района на село Иново. Това съобщиха от пресцентъра на  Агенция „Пътна инфраструктура“ .", "date": "2019.08.28", "title": "АПИ: Възстановено е движението по път II-12 Видин – Брегово в района на село Иново"}
{"url": "http://www.focus-news.net/news/2019/08/28/2693216/montana-kulturno-istoricheski-tsennosti-sa-namereni-v-chasten-imot-v-grad-berkovitsa.html", "text": "Културно-исторически ценности са намерени в частен имот в град Берковица. Това съобщиха от  ОДМВР –  Монтана . На 27 август е получена информация в РУ - Берковица за лице, съхраняващо в дома си културно-исторически ценности. Сформирана е оперативна група, която е извършила проверка в имот в гр. Берковица, обитаван от 47-годишен жител на село Замфирово. При неотложните процесуално-следствени действия в стая на къщата са намерени и иззети 5 кръгли метални предмета, наподобяващи монети, с релефни изображение и надписи по тях. По случая е назначена експертиза за изясняване на произхода им. 47-годишният е задържан в РУ - Берковица за срок до 24 часа. По случая е образувано досъдебно производство в РУ - Берковица.", "date": "2019.08.28", "title": "Монтана: Културно-исторически ценности са намерени в частен имот в град Берковица"}
{"url": "http://www.focus-news.net/news/2019/08/28/2693217/the-hill-pentagonat-odobri-razshiryavaneto-na-saorazhenieto-po-granitsata-s-meksiko.html", "text": "Министърът на отбраната на САЩ Марк Еспер одобри изграждането на още 20 мили от съоръженията по южната граница на страната, съобщава американският вестник  The Hill . \r\nЕспер одобри искането на Министерството на вътрешната сигурност за допълнително строителство, след като се оказа, че стойността на предварително одобрените бариери е по-малка от очакваното. \r\nАдминистрацията на президента Доналд Тръмп подаде известието за решението си да одобри допълнителното строителство като част от поредица мерки срещу блокирането на използването на средствата на Пентагона за изграждане на отдавна желаната от лидера на Белия дом стена на границата между САЩ и Мексико. \r\nСлужител на Пентагона потвърди пред The Hill, че Еспер е одобрил искането. \r\nБившият действащ министър на отбраната Патрик Шанахан одобри прехвърлянето на 2,5 милиарда долара от различни сметки в Пентагона във фонд за противодействие на наркотиците на Министерството на отбраната, за да бъдат използвани за строежа на около 135 мили гранични бариери в Ел Пасо, Тексас, и Юма и Тусон, Аризона. \r\nСлед възлагането на договори за седем проекта, Инженерният корпус на армията определи, че по-ниските от очакваните разходи за договор позволяват строежа на още 20 мили бариера, припомнят от редакцията. Еспер одобри използването на останалите пари от първоначалните 2,5 милиарда долара за допълнителна работа по два проекта в Юма и един в Тускон. \r\n \r\n Тереза Герова", "date": "2019.08.28", "title": "The Hill: Пентагонът одобри разширяването на съоръжението по границата с Мексико"}
{"url": "http://www.focus-news.net/news/2019/08/28/2693208/srabski-vitsepremier-za-9-mesetsa-sarbiya-e-zagubila-300-miliona-evro-ot-kosovskite-mita.html", "text": "Загубите от въведените от Косово 100-процентови мита върху сръбските стоки са около 300 милиона евро, без да се броят загубите на производителите и превозвачите, съобщи пред  РИА Новости  вицепремиерът и министър на търговията ,туризма и телекомуникациите на Сърбия Расим Ляич. \r\nРуската агенция припомня, че фактическата търговска блокада бе наложена през ноември 2018 година и за нейната отмяна настояват Белград, Москва, Брюксел и Вашингтон. \r\n„Можем да кажем с точност, че за 9 месеца от 21 ноември миналата година до 21 август на територията на Косово са доставени стоки за 298 милиона евро по-малко от Централна Сърбия. Ежедневно тези загуби възлизат на 1 милион и 87 хиляди евро“, отбеляза министърът. \r\nЛяич отбеляза, че съпътстващите загуби са много по-големи. Според неговите данни, транспортните компании, които доставят стоки в Косово и тези, които са осигурявали логистиката, в момента или бездействат, или са принудени да търсят други направления. Освен това са пострадали голям брой производители и доставчици в самата Сърбия. \r\n \r\nПревод и редакция:", "date": "2019.08.28", "title": "Сръбски вицепремиер: За 9 месеца Сърбия е загубила 300 милиона евро от косовските мита"}
{"url": "http://www.focus-news.net/news/2019/08/28/2693219/dots-d-r-yavor-ivanov-klinika-po-pulmologiya-kam-universitetska-bolnitsa-pleven-imame-bum-na-hospitalizirani-patsienti-tova-lyato.html", "text": "Имаме бум на хоспитализирани пациенти това лято в период, различен от пиковия април - май. Това каза  Радио „Фокус“  доц. д-р Явор Иванов, ръководител Клиниката по пулмология в Университетска болница - Плевен. ,,Честотата на астмата се увеличава, особено в детска възраст. Наше проучване от клиниката показва честота от 10 - 11%. Заболяването е един вид реакция към фактори на околната среда”, обясни доц. д-р Явор Иванов. Той допълни, че появата на астма има и подчертан наследствен елемент. ,,Настъпва някаква промяна в околната среда и климата, това не са празни приказки. За пациентите с астма е проблем. Въздухът, който дишаме, е голямо предизвикателство. Трябва да се вземат мерки за чистотата му - организация и намаляване на трафика, редовно миене на улиците, мерки по силите на администрацията. Това е нужно, за да дишат децата на Плевен по-чист въздух. Категорични са данните на науката - колкото е по-мръсен въздухът, толкова по-голяма е честотата на астмата”, подчерта доц. д-р Явор Иванов. \r\nВиолета КРЪСТЕВА", "date": "2019.08.28", "title": "Доц. д-р Явор Иванов, Клиника по пулмология към Университетска болница - Плевен: Имаме бум на хоспитализирани пациенти това лято"}
{"url": "http://www.focus-news.net/news/2019/08/28/2693213/tass-rusiya-i-turtsiya-obsazhdat-dostavkite-na-iztrebiteli-peto-pokolenie-su-57.html", "text": "Русия и Турция обсъждат възможността за доставки на изтребители от пето поколение Су-57. Това съобщи пред журналисти по време на 14-ия международен авиационен и космически салон (МАКС-2019) директорът на Федералната служба за военно-техническо сътрудничество (ФСВТС) Дмитрий Шугаев, предава  TACC . \r\n„Безспорно важни са преговорите с моя турски колега, ръководителя на отдела за отбранителна индустрия при президента на Република Турция, г-н Демир. Ще продължим да обсъждаме нашите теми, които са в дневния ред", "date": "2019.08.28", "title": "ТАСС: Русия и Турция обсъждат доставките на изтребители пето поколение Су-57"}
{"url": "http://www.focus-news.net/news/2019/08/28/2693220/montana-5-000-bali-oves-seno-i-lyutserna-sa-izgoreli-pri-pozhar-v-selo-dalgodeltsi.html", "text": "5 000 бали овес, сено и люцерна са изгорели при пожар в село Дългоделци. Това съобщиха от  ОДМВР – Монтана . Пожарът в сеновал е възникнал на 27 август около 02.30 часа. Обектът е собственост на 51-годишен местен жител. При пожара е изгорял сеновалът и намиращите се в него около 5 000 бали от овес, сено и люцерна, около 440 кв. м покривна конструкция на сеновала и други стопански постройки, 2 агрегата за доене, водна помпа „Вида“, трифазно ел. табло, около 200 л. м кабели, соларен панел за вода и други. Местопроизшествието е посетено от дежурна оперативна група на РУ - Лом съвместно с експерт РСПБЗН. Извършен е оглед и е образувано досъдебно производство в РУ - Лом.", "date": "2019.08.28", "title": "Монтана: 5 000 бали овес, сено и люцерна са изгорели при пожар в село Дългоделци"}
{"url": "http://www.focus-news.net/news/2019/08/28/2693223/haskovo-novi-atraktivni-peyki-sa-montirani-do-monumenta-na-sv-bogoroditsa.html", "text": "Две нови атрактивни пейки бяха монтирани до монумента на св. Богородица в Хасково, съобщиха от пресцентъра на  Общината . Новите съоръжения са на панорамна тераса, която е  любимо място за снимки на хасковлии и гости на града. Двете пейки са с надпис на български и английски. \r\nТуристически информационен център обяви конкурс от днес за селфи или снимка на пейките, получените снимки ще бъдат публикувани на страницата на Туристически информационен център във \"Фейсбук\". Притежателят на снимката с най-много харесвания ще получи награда в деня на Хасково 8 септември. \r\nМонументът на св. Богородица с Младенеца е вписан в книгата на рекордите „Гинес“, като най високата подобна статуя в света. Монументът е висок 32,8м. Статуята тежи 80 тона изработена е от полимер бетон. Автори са Петьо Александов, Никола Стоянов и колектив. Монументът е открит през 2003 година, той е един от 100-те национални туристически обекта.", "date": "2019.08.28", "title": "Хасково: Нови атрактивни пейки са монтирани до монумента на св. Богородица"}
{"url": "http://www.focus-news.net/news/2019/08/28/2693215/ministar-desislava-taneva-otpuskat-se-28-mln-lv-za-borba-s-afrikanskata-chuma.html", "text": "Отпускат се 28 млн. лв. трансфер към Министерството на земеделието за изплащане на обезщетения, компенсации и всичко свързано с прилагането на мерките за борба с африканската чума по свинете от Българска агенция по безопасност на храните. Това каза министърът на земеделието, храните и горите Десислава Танева на брифинг в Министерски съвет за ситуацията с африканската чума в страната, предаде репортер на  Агенция „Фокус“ . \"Всички мерки, които прилагат ветеринарните власти, са мерки съгласно стратегията за борба с африканска чума по свинете от 2015 година на Европейския съюз\", каза Танева. Тя добави, че тези средства са част от общи разходи. \"Тези средства са част от общо прогнозни разходи в размер на близо 23 млн. евро\", заяви министър Танева. Тя добави, че тези средства се очаква да бъдат съфинансирани от Европейската комисия с около 75%. \"Средствата ще бъдат изплащани за компенсации за засегнатите животни, за разходите по дезинфекция, за унищожените суровини и всичко, свързано с прилагането на мерките за борба с африканската чума\", поясни Десислава Танева. Тя припомни, че към днешна дата има общо 33 огнища на африканска чума по свинете при домашните свине.  \r\nНадежда ИВАНОВА", "date": "2019.08.28", "title": "Министър Десислава Танева: Отпускат се 28 млн. лв. за борба с африканската чума"}
{"url": "http://www.focus-news.net/news/2019/08/28/2693222/dots-d-r-yavor-ivanov-pulmolog-nachinat-na-zhivot-na-maykata-e-izklyuchitelno-vazhen-za-otklyuchvaneto-na-astma-pri-detsata.html", "text": "Начинът на живот на майката е изключително важен за отключването на астма при децата. Това каза  Радио „Фокус“  доц. д-р Явор Иванов, ръководител Клиниката по пулмология в Университетска болница - Плевен. ,,Едно изследване показва 30% риск за здравето на детето, в случай, че баба му е пушачка, а майка му не пуши. Бременните пушачки, особено пушещи по време на бременност, излагат на огромен риск плода от развитие на астма. Престоят на деца в задимени помещения е изключително опасен”, подчерта доц. д-р Явор Иванов. ,,Ражаднето по естествен път, а не цезаровото сечение, благоприятства изграждането на силен имунитет. Прекалената и ненужна употреба на антибиотици поврежда микробиома и води до намаляване броя на полезните бактерии, живеещи в човешкия организъм. Важно е да се спазва едно здравословно хранене, лишено от изкуствени елементи, типични за съвремието. Астмата се среща по-често в градска среда”, каза доц. д-р Явор Иванов. Той допълни, че пушенето при младежи, особено при генетично предразположение, също отключва заболяването.  \r\nВиолета КРЪСТЕВА", "date": "2019.08.28", "title": "Доц. д-р Явор Иванов, пулмолог: Начинът на живот на майката е изключително важен за отключването на астма при децата"}
{"url": "http://www.focus-news.net/news/2019/08/28/2693226/petar-gaydarov-sds-gorna-oryahovitsa-shte-tarsim-desen-koalitsionen-format-za-yavyavane-na-mestnite-izbori.html", "text": "СДС-Горна Оряховица ще търси десен формат за явяване на местните избори. Това каза в предаването „Вече 30 години-времето е наше“ на  Радио „Фокус“  председателят на СДС-Горна Оряховица Петър Гайдаров. По думите му разговорите с отделните политически формации продължават, но основната идея е да се попречи на БСП да поеме управлението на града. „ Аз не бих казал, че структурата на СДС в Горна Оряховица е взела някакво 100% конкретно становище, защото на този етап ние водим предварителни разговори както с ГЕРБ, така и с някои други партии, като ВМРО, БЗНС. Безспорно е, че СДС-Горна Оряховица ще търси десен формат за явяване на местните избори, защото то е ясно, няма и смисъл да го казвам, но така или иначе, ние всячески ще попречим да се случи евентуално управление на БСП в Община Горна Оряховица. Имаме все още възможност за явяване в различен формат“, обясни той. Без значение как ще се явят на предстоящите избори структурите на Съюза на демократичните сили имат ясна визия за бъдещето развитие на общината, каза Гайдаров. „Необходима е нова философия за формирането на общинския бюджет. Общо взето през годините бюджетът се формира в основната си част на базата на разпродажбата на общинска собственост, а не на нейното правилно управление. Тя тази общинска собственост бавно и постепенно е сведена до някакъв минимум“, допълни Петър Гайдаров.  \r\nВиктория МЕСРОБОВИЧ-КУВЕНДЖИЕВА", "date": "2019.08.28", "title": "Петър Гайдаров, СДС-Горна Оряховица: Ще търсим десен коалиционен формат за явяване на местните избори"}
{"url": "http://www.focus-news.net/news/2019/08/28/2693225/sport-stanimira-petrova-izliza-dnes-na-ringa-v-madrid.html", "text": "Станимира Петрова остана единствената ни боксьорка на европейското първенство в Алкобендас, Мадрид. Двукратната шампионка на Стария континент и бивша №1 на планетата, която тази година спечели титлата на европейските игри в Минск, е последната ни надежда за медал от турнира в Испания. 28-годишната българка ще започне днес участието си при 57-килограмовите, като при победа ще си осигури класиране на полуфинал и минимум бронз. Нейната съперничка стана ясна късно снощи и бе определена от мача на Фалзон и Рудолф.   \r\nСловенката спечели битката и днес ще излезе срещу българката в петата среща от вечерната сесия, която започва в 18:30 часа местно време.", "date": "2019.08.28", "title": "Спорт: Станимира Петрова излиза днес на ринга в Мадрид"}
{"url": "http://www.focus-news.net/news/2019/08/28/2693227/veliko-tarnovo-riosv-proveri-signal-za-martva-riba-v-reka-yantra-nyama-konstatirano-himichesko-zamarsyavane.html", "text": "Проверка на сигнал за умряла риба в река Янтра извършиха екоексперти и лаборанти от Велико Търново. Проблемът е причинен от липса на кислород във водата. Това съобщи за  Радио „Фокус“ – Велико Търново  Милка Асенова от Регионалната инспекция по околна среда и води в старата столица. Тя уточни, че обаждането е направено вчера. Според подателя в река Янтра – при бента на ул. „Крайбрежна“ и при моста под крепостта „Царевец\" има мъртви екземпляри. Инспекторите от РИОСВ и Регионалната лаборатория са предприели незабавни дейности. Резултатите са показали, че в участъка под историческия хълм наистина има умряла риба от различни видове, с различни размери. В останалите обследвани отсечки – преди бента до моста на кв. „Чолаковци“ и след моста под „Царевец\" такива не са намерени. „И в трите пункта измерените стойности на показателя рН и електропроводимост показват, че няма химическо замърсяване на водата от промишлени източници. Анализът на получените резултати за показателя разтворен кислород сочи, че на мястото с умрялата риба до бента стойността  е ниска – под 4 mg/l, което е вероятната причина за проблема. Изчерпването на кислорода във водата на река Янтра в този участък може да се обясни с наличието на голямо количество задържани утайки/наноси до бента, маловодието, високите температури и ниската скорост на реката, както и силното замътване на водата от обилния дъжд в понеделник“, обясни Милка Асенова. Тя увери, че в района няма промишлени източници, директно заустващи отпадъчни води. \r\nЛуиза ТРАНЧЕВА", "date": "2019.08.28", "title": "Велико Търново: РИОСВ провери сигнал за мъртва риба в река Янтра, няма констатирано химическо замърсяване"}
{"url": "http://www.focus-news.net/news/2019/08/28/2693229/kyustendil-75-izbiratelni-sektsii-sa-obrazuvani-na-teritoriyata-na-obshtina-dupnitsa-za-predstoyashtite-mestni-izbori.html", "text": "75 избирателни секции са образувани на територията на община Дупница за предстоящите местни избори. Това съобщиха за  Радио „Фокус” – Кюстендил  от Община Дупница. Кметът инж. Методи Чимев е издал заповед, с която са образувани самите секции във връзка с насрочените за 27 октомври избори за кметове на населени места и за общински съветници. 51 от секциите са в града, а останалите са в селата. Предвидено е разкриване на секции за гласуване в действащите лечебни заведения. Само в 6 от 16-те села на територията на община Дупница ще се избира кмет на кметство. \r\nВенцеслав ИЛЧЕВ", "date": "2019.08.28", "title": "Кюстендил: 75 избирателни секции са образувани на територията на община Дупница за предстоящите местни избори"}
{"url": "http://www.focus-news.net/news/2019/08/28/2693221/ministar-desislava-taneva-v-poslednite-2-sedmitsi-nyamame-nito-edno-registrirano-ognishte-pri-domashnite-svine.html", "text": "В последните 2 седмици нямаме нито едно регистрирано огнище при домашните свине. Това каза министърът на земеделието, храните и горите Десислава Танева на брифинг в Министерски съвет за ситуацията с африканската чума в страната, предаде репортер на  Агенция „Фокус“ . \"За целия месец август имаме 5 регистрирани огнища. През месец юли те бяха 28. Очевидна е тенденцията на рязък спад\", заяви Танева и добави, че се надява тази тенденция да продължи и да няма повече регистрирани огнища. Тя припомни, че при дивите свине има 52 случая на африканска чума. \"Във връзка с тези случаи са обявени общо 43 инфектирани зони в 10 области към настоящия момент\", каза още министър Танева. Министърът заяви, че има изготвен план за депопулиране на дивите свине. \"Към настоящия момент имаме изградени 450 капана и съгласно резултатите от отстрела при индивидуалния лов можем да кажем, че имаме общо близо 2000 диви свине намаление на популацията\", заяви тя. По думите й тече помощна комисия на европейски експерти на Европейската комисия за проверка и ревизиране на начина на прилагане на мерките за борба с африканската чума по свинете. \"Подготвяме 14-та годишна експертна среща на тема АЧС, като на 10 септември комисар Андриюкайтис потвърди участието си в нейното откриване. Очакваме и 5 министри от Европа\", посочи Танева.  \r\nТя коментира още, че изплащането за личните стопанства ще започне след 1 септември. \"В размер на 1 млн. лв. ще се направи корекция по бюджета на Министерството за представяне на средствата за това изплащане\", заяви министър Десислава Танева.  \r\nНадежда ИВАНОВА", "date": "2019.08.28", "title": "Министър Десислава Танева: В последните 2 седмици нямаме нито едно регистрирано огнище при домашните свине"}
{"url": "http://www.focus-news.net/news/2019/08/28/2693230/plovdiv-52-godishen-velosipedist-e-postradal-pri-paten-intsident-na-okolovrastniya-pat-na-grada.html", "text": "52-годишен велосипедист е пострадал при пътен инцидент на околовръстния път на града. Това съобщиха за  Радио „Фокус“ – Пловдив  от Областната дирекция на МВР. Сигналът е получен около 08.10 часа на 27 август. Край разклона за Марково при разминаване трактор е блъснал с прикаченото си ремарке 52-годишния велосипедист. Мъжът е оставен под лекарско наблюдение. Той е без опасност за живота. Той и 36-годишният водач на селскостопанската машина са тествани с дрегер за алкохол, резултатите са отрицателни. Причините и обстоятелствата около катастрофата се изясняват в рамките на досъдебно производство.", "date": "2019.08.28", "title": "Пловдив: 52-годишен велосипедист е пострадал при пътен инцидент на околовръстния път на града"}
{"url": "http://www.focus-news.net/news/2019/08/28/2693228/reuters-talibanite-sa-blizo-do-finalno-sporazumenie-sas-sasht-za-kraya-na-voynata-v-afganistan.html", "text": "Талибаните са близо до „финално споразумение“ със САЩ за пректатяване на войната в Афганистан, което ще доведе до изтегляне на американските войски от страната в замяна на това да не бъде допускано тя да се превърне в „рай“ за ислямистките бунтовнически групировки, предава  Reuters . \r\nПреговорите за прекратяване на 18-годишната война се водят в катарската столица Доха. Последният към момента, девети по ред рунд започна миналата седмица. „Надяваме се скоро да имаме добри новини за нашата мюсюлманска държава, търсеща независимост“, заяви Сухаил Шейхен, говорител на талибаните. \r\n \r\n Тереза Герова", "date": "2019.08.28", "title": "Reuters: Талибаните са близо до „финално споразумение“ със САЩ за края на войната в Афганистан"}
{"url": "http://www.focus-news.net/news/2019/08/28/2693234/haskovo-okrazhnata-prokuratura-privleche-kato-obvinyaemi-dvama-chuzhdentsi-za-kontrabanda-na-heroin-za-nad-12-mln-leva.html", "text": "Окръжната прокуратура привлече като обвиняеми двама чужденци за контрабанда на хероин за над 1.2 млн. лева. Това съобщиха от пресцентъра на  Апелативна прокуратура - Пловдив . Окръжна прокуратура - Хасково привлече като обвиняем лице с инициали В.Р. (на 56 г., немски гражданин) за това, че на 19 август 2019 г. през ГКПП - Капитан Андреево в съучастие е пренесъл през границата на страната от Република Турция в Република България хероин с общо тегло 19 820 грама на обща стойност 1 288 300 лева, като предметът на контрабандата е в особено големи размери и случая е особено тежък \r\nДругият обвиняем в с инициали Р.Г. (на 42 г., турски гражданин). Той е обвинен за това, че на 19 август 2019 г. през ГКПП - Капитан Андреево като помагач в съучастие с В.Р. е пренесъл през границата на страната от Турция в България хероин с общо тегло 19 820 грама на обща стойност 1 288 300 лева, като предметът на контрабандата е в особено големи размери и случая е особено тежък.  \r\nС определение на Окръжен съд - Хасково от 23 август 2019 г. спрямо В.Р. е взета мярка за неотклонение „Задържане под стража“.  \r\nДнес Окръжна прокуратура - Хасково внесе искане в съда за определяне на мярка за неотклонение „Задържане под стража“ и спрямо Р.Г.  \r\nНа 19 август 2019 г. на ГКПП - Капитан Андреево при съвместна акция на митнически служители от Митнически пункт -  Капитан Андреево, Главна дирекция „Митническо разузнаване и разследване“ и служители от Регионалното звено БОП – Хасково и ОД на МВР - Хасково под надзора на Окръжна прокуратура - Хасково са открити близо 20 кг хероин. Наркотичното вещество е намерено в естествени кухини във вратите на автомобил (марка „Опел Зафира“ с немска регистрация), управляван от немския гражданин В.Р. Мъжът пристигнал на граничния пункт вечерта на 19 август 2019 г., на влизане от Турция. При щателна митническа проверка, в една от задните врати на автомобила и под кората на вратата на багажника, са открити общо 38 пакета, обвити с бежово тиксо. Те съдържали бежово прахообразно вещество, което при полеви наркотест реагирало на хероин. На 24 август 2019 г. като съпричастен към трафика е задържан и Р.Г. (турски гражданин). Общото количество на иззетото наркотично вещество е 19.820 кг (19 820 грама). По цени на съдопроизводството хероинът се оценява на 1 288 300 лева. \r\nЗа горепосочените престъпления се предвиждат наказания – лишаване от свобода от 15 до 20 години и глоба от 200 000 лв. до 300 000 лв.  \r\nПреди около месец на съвместен брифинг ръководствата на ОД МВР - Хасково, Агенция „Митници“ и Окръжна прокуратура – Хасково отчетоха поредица от успешни акции, при които след разкриване на наркотичното вещество на митническия пункт, се провеждат оперативни действия, водещи до разкриване на получателя на пратката.", "date": "2019.08.28", "title": "Хасково: Окръжната прокуратура привлече като обвиняеми двама чужденци за контрабанда на хероин за над 1.2 млн. лева"}
{"url": "http://www.focus-news.net/news/2019/08/28/2693232/burgas-tyalo-na-mazh-e-otrito-na-plazh-butamyata-kray-sinemorets.html", "text": "Тяло на мъж с неустановена самоличност е отрито на плаж „Бутамята“ край село Синеморец. Това съобщиха от  ОДМВР – Бургас . Сигналът за тялото е подаден на 27 август т.г. около 17.30 часа в Районно управление – Царево. Съобщено е, че на около 300 м в морето в северната част на плаж „Бутамята“ край Синеморец е открито голо мъжко тяло в напреднала фаза на разлагане. Към момента самоличността на мъжа не е установена. При извършения оглед не са открити следи от насилие. Тялото на мъжа е откарано за аутопсия в отделение „Съдебна медицина“ към УМБАЛ – Бургас. По случая е образувано досъдебно производство.", "date": "2019.08.28", "title": "Бургас: Тяло на мъж е отрито на плаж „Бутамята“ край Синеморец"}
{"url": "http://www.focus-news.net/news/2019/08/28/2693233/petar-gaydarov-sds-gorna-oryahovitsa-neobhodima-e-po-seriozna-reklama-na-potentsiala-na-gorna-oryahovitsa.html", "text": "Горна Оряховица има бъдеще, стига да се намери някакъв правилен подход за реклама и атрактивна презентация на потенциала на града. Това каза в предаването „Вече 30 години-времето е наше“ на  Радио „Фокус“  председателят на СДС-Горна Оряховица Петър Гайдаров. По думите му населеното място има възможност за развие на логистични центрове. „Горна Оряховица е един голям транспортен възел – най-голямата жп гара в Северна България е тук, имаме и летище, в непосредствена близост сме и до главни пътища – и на базата на това местоположение би следвало да може да се развият сериозни логистични центрове. Структурите на СДС в града виждаме бъдещето през създаване на възможности или условия за инвестиции в някакво високотехнологично производство, в привличането и на IT фирми, защото това е разковничето, това привлича най-много младите хора, които са бъдещето на града“, обясни той. Гайдаров коментира още, че бизнесът в Горна Оряховица към момента е фокусиран основно върху развитието на хранително-вкусовата промишленост. „Имаме и фирми, които са водещи в шивашките услуги, но без търсене на други по-различни, по-съвременни възможности, ще преживеем, както и преживяваме вече процес, характерен и за много други места- бавно изтичане на свежата кръв от града“, каза още Петър Гайдаров.  \r\nВиктория МЕСРОБОВИЧ-КУВЕНДЖИЕВА", "date": "2019.08.28", "title": "Петър Гайдаров, СДС-Горна Оряховица: Необходима е по-сериозна реклама на потенциала на Горна Оряховица"}
{"url": "http://www.focus-news.net/news/2019/08/28/2693218/vanshniyat-ministar-na-kosovo-liderite-koito-kazvat-che-nyama-da-otmenyat-mitata-lazhat.html", "text": "Министърът на външните работи на Косово в оставка и лидер на „Новия косовски алианс“ (АКР) Беджет Пацоли заяви пред обществената  „Радио и телевизия Косово“ (RTK) , че новото правителство на страната ще отвори пътя към диалога с Белград и изрази увереността си, че митата върху сръбските стоки ще бъдат отменени. „Трябва да бъде постигнато окончателно споразумение със Сърбия. Тези избори са много трудни“, подчерта той. \r\n„Днес гледат на Косово като на страната, която блокира диалога, като на страна, която не слуша и не работи с приятелите си. В миналото имаше подкрепа, но след последната година, вече се забелязва липса на подкрепа. Надявам се тя да се върне“, заяви Пацоли, като добави: „Лидерите, които твърдят, че няма да отменят митата – лъжат. Не е хубаво да се лъжат избирателите“. \r\n \r\nПревод и редакция:", "date": "2019.08.28", "title": "Външният министър на Косово: Лидерите, които казват, че няма да отменят митата лъжат"}
{"url": "http://www.focus-news.net/news/2019/08/28/2693237/burgas-40-godishen-mototsikletist-e-s-opasnost-za-zhivota-sled-intsident-na-patya-burgas-varna.html", "text": "40-годишен мотоциклетист от Плевен е с опасност за живота след инцидент на пътя Бургас – Варна. Това съобщиха от п ОДМВР – Бургас .  Инцидентът е станал на 27 август т.г. около 18.10 часа на пътя Бургас – Варна при км 172. В условията на ляв завой, поради движение с несъобразена скорост и загуба на контрол, самостоятелно катастрофира, падайки в крайпътно дере, мотоциклет „Ямаха“ с бургаска регистрация, управляван от 40-годишен плевенчанин. Той е с политравматизъм и с опасност за живота. Пострадалият е транспортиран в „Шокова зала“ във Варна и оставен за наблюдение.", "date": "2019.08.28", "title": "Бургас: 40-годишен мотоциклетист е с опасност за живота след инцидент на пътя Бургас – Варна"}
{"url": "http://www.focus-news.net/news/2019/08/28/2693231/burgas-sastavi-ot-polsha-rusiya-i-rumaniya-byaha-chast-ot-vtorata-vecher-na-mezhdunarodniya-folkloren-festival.html", "text": "Невероятна атмосфера и много емоции подариха на жителите и гостите на града участниците във втората фестивална вечер на Международния фолклорен фестивал. Това съобщиха от пресцентъра на  Община Бургас . На няколко открити сцени в града се представиха фолклорни състави от Когалим, Русия, Кипър, Сърбия, България, Грузия, Словакия, Румъния. В програма на втората фестивална вечер на сцената на Летния театър излязоха състави от Полша, Русия (Камчатка), Румъния.", "date": "2019.08.28", "title": "Бургас: Състави от Полша, Русия и Румъния бяха част от втората вечер на Международния фолклорен фестивал"}
{"url": "http://www.focus-news.net/news/2019/08/28/2693224/d-r-mihail-bashtavelov-odbh-blagoevgrad-nyama-registrirani-novi-ognishta-na-afrikanska-chuma-v-oblastta.html", "text": "Няма регистрирани нови огнища на африканска чума в областта към момента. Това каза за  Радио „Фокус“ - Пирин  д-р Михаил Бащавелов, директор на Областна дирекция по безопасност на храните - Благоевград. По думите му обстановката в областта на този етап е спокойна. \r\nВчера Областната епизоотична комисия проведе заседание. По данни от заседанието Благоевградска област е обявена за санитарна зона с висок риск от разпространение на африканска чума и в тази връзка до 10 септември е срокът, в който собствениците на домашни прасета в населените места в областта могат доброволно да ги заколят. Решението е взето заради увеличаващия се риск от поява на нови огнища на африканска чума по свинете в региона, тъй като в региона се намират външна и вътрешна европейска граница. След 10 септември при евентуална поява на ново огнище на болестта на територията на областта мерките ще бъдат крайни. \r\nНатали СТЕФАНОВА", "date": "2019.08.28", "title": "Д-р Михаил Бащавелов, ОДБХ - Благоевград: Няма регистрирани нови огнища на африканска чума в областта"}
{"url": "http://www.focus-news.net/news/2019/08/28/2693235/burgas-15-godishno-momche-ot-tsarevo-se-e-udavilo-v-rayona-na-boruna-v-morskata-gradina.html", "text": "15-годишно момче от Царево се е удавило в района на „Боруна“ в Морската градина. Това съобщиха от  ОДМВР – Бургас . Сигналът е подаден на 27 август т.г. около 14.20 часа в Районно управление – Царево. Съобщено е за инцидент в района на „Боруна“ в Морската градина на града, при който в морето скочили двама 15-годишни младежи от Царево. Единият от тях е спасен, но втория се удавил. Тялото му е откарано за аутопсия в отделение „Съдебна медицина“ към УМБАЛ – Бургас. По случая е образувано досъдебно производство.", "date": "2019.08.28", "title": "Бургас: 15-годишно момче от Царево се е удавило в района на „Боруна“ в Морската градина"}
{"url": "http://www.focus-news.net/news/2019/08/28/2693236/blagoevgrad-kmetat-na-obshtina-simitli-apostol-apostolov-i-narodniyat-predstavitel-stefan-apostolov-provedoha-sreshta-sas-zamestnik-ministara-na-truda-i-sotsialnata-politika.html", "text": "Кметът на Община Симитли Апостол Апостолов и народният представител Стефан Апостолов проведоха среща със заместник-министъра на труда и социалната политика. Това съобщиха за  Радио „Фокус“ – Пирин  от Община Симитли. Зам.-министър Лазар Лазаров увери общинското ръководство ще укаже подкрепа за надграждане и усъвършенстване на социалните услуги в община Симитли. Със заместник-министъра бе и директорът на Агенцията за социално подпомагане Румяна Петкова. Още в началото на срещата Петкова анонсира, че община Симитли винаги е била активна в грижите си за уязвими групи и предоставянето на социални услуги, споделяйки опита си от работата като директор на регионалната служба „Социално подпомагане“ Благоевград. Заместник министър Лазаров призна, че Симитли може да бъде модел за общински политики в социалните грижи. \r\nДомакинът на срещата - кметът на Общината Апостол Апостолов, покани зам.-министъра на предстоящото скоро откриване на новия център за настаняване от семеен тип в село Железница. Там по проект „Красива България“ ЦНСТ сградата на бившата детска градина, променя предназначението си. Бившите занимални за децата се адаптират предоставяне на социални услуги в среда, близка до семейната. \r\nПрисъстващите говориха за възможностите за откриване на нови социални услуги в общината, както и развитие на вече съществуващите, разширяване обхвата на рисковите социални групи и оказване на помощ върху тях чрез подобни услуги. \r\nЗам.-министърът даде дума да намери финансиране и за оборудване на модерна зала за рехабилитация към новия център в Железница, за която необходимост спомена на срещата Ивайло Гоцев, ръководител на социално звено ,,Заведения за социални услуги“ в Община Симитли.", "date": "2019.08.28", "title": "Благоевград: Кметът на Община Симитли Апостол Апостолов и народният представител Стефан Апостолов проведоха среща със заместник-министъра на труда и социалната политика"}
{"url": "http://www.focus-news.net/news/2019/08/28/2693239/burgas-nyama-strupvane-na-avtomobili-na-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“, няма струпване на автомобили. Това съобщи за  Радио „Фокус“ – Бургас  дежурният на пункта. Преминаването се осъществява без забавяне. \r\nМария КУРТЕВА", "date": "2019.08.28", "title": "Бургас: Няма струпване на автомобили на ГКПП „Малко Търново“"}
{"url": "http://www.focus-news.net/news/2019/08/28/2693241/burgas-v-grada-shte-se-sastoi-kontsertat-one-love-tour-2019.html", "text": "На 7 септември „One Love Tour 2019“ ще гостува в град Бургас. Звездите на България и Македония ще поднесат на своите почитатели няколко часов вечерен концерт и специални изненади. Това съобщиха от пресцентъра на  Община Бургас . One Love Tour се организира за трета поредна година от „Междинна станция (Medium Station“) и „INOVATIVA Group“ със съдействието на Община Бургас. Сутрешната програма е посветена на най-малките и ще ги зарадва с детски театър. През целия ден най-желаната атракция за втора поредна година ще бъде импровизираната „Арена на дуелите“ от „Фермата“. Жителите и гостите на Бургас ще имат възможност, да премерят сили с част от участниците от Фермата и помежду си. Водени от идеята да възродят и запазят традициите, по време на фестивала и тази година ще бъде изградена „Алея на занаятите“. Посетителите ще се запознаят отблизо с характерните за региона местни традиции и занаяти и ще се потопят в магията на древното, пъстро и живо наследство. „Алея на занаятите“ се реализира със съдействието на Регионален център София – ЮНЕСКО. Едни от най-известните изпълнители на България и Македония ще излязат на сцената в Бургас, доказвайки че любовта обединява и побеждава: Графа – Владимир Ампов (Grafa – Vladimir Ampov), Slatkaristika, Next Time, DARA / Darina Yotova и Орлин Горанов.", "date": "2019.08.28", "title": "Бургас: В града ще се състои концертът „One Love Tour 2019“"}
{"url": "http://www.focus-news.net/news/2019/08/28/2693243/burgas-39-godishen-mazh-e-postradal-pri-katastrofa-na-avtomagistrala-trakiya-pri-km-318.html", "text": "39-годишен мъж е пострадал при катастрофа на автомагистрала „Тракия“ при км 318 в посока София. Това съобщиха от  ОДМВР  –  Бургас . Инцидентът е станал на 27 август около 09.15 часа. Поради загуба на контрол над автомобила той се е блъснал в крайпътна предпазна оградна мрежа. Автомобилът се е преобърнал извън пътното платно. 39-годишният шофьор е със счупена кост на лявата предмишница, счупено ребро и травма на главата. Настанен е за лечение в отделението по неврохирургия към МБАЛ - Ямбол, без опасност за живота. От ПТП са счупени седем стоманобетонни кола и оградата мрежа между тях.", "date": "2019.08.28", "title": "Бургас: 39-годишен мъж е пострадал при катастрофа на автомагистрала „Тракия“ при км 318"}
{"url": "http://www.focus-news.net/news/2019/08/28/2693242/blizo-2-miliona-leva-odobri-pravitelstvoto-za-chetiri-natsionalni-programi-za-razvitie-na-obrazovanieto.html", "text": "Правителството одобри допълнителни трансфери по бюджетите на общините в размер на 1 926 281 лв. за 2019 г. за финансово осигуряване на дейности по четири национални програми за развитие на образованието: „Обучение за ИТ кариера“, „Осигуряване на съвременна образователна среда“, „Заедно за всяко дете“ и „Иновации в действие“. Това съобщиха от  правителствената информационна служба . \r\nПо НП „Обучение за ИТ кариера“ се предоставят общо 87 846 лв. за две общински училища. През учебната 2018-2019 г. броят на обучаваните е надвишил значително прогнозния брой ученици. Така общинските училища ще бъдат компенсирани за извършените разходи. Целта е да се увеличи броят на учениците с професионална квалификация по професия от „Компютърни науки“, а в гимназиите да бъде изграден капацитет за съвременно софтуерно образование. Също така трябва да се засили връзката с университетите и с ИТ бизнеса. Част от учениците ще могат да започват работа в софтуерни компании. \r\nЗа финансиране на дейности по модул „Модернизиране на системата на професионалното образование“ на НП „Осигуряване на съвременна образователна среда“ се предоставят 493 992 лв. на 12 общински училища. С тях ще се авансират 65% от стойността на одобрените проекти. Целта е да бъде осигурена съвременна материална база с най-новото техническо оборудване. \r\nС Постановлението се предоставят и 136 443 лв. за 71 общински училища и детски градини по модул „Добри практики за взаимодействие с родителите на институциите от предучилищното и училищното образование“ от НП „Заедно за всяко дете“. Средствата са за финансиране на дейности за привличането и ангажирането на всички заинтересовани страни към процеса на обхващане на децата и учениците в образователната система. \r\nПо НП „Иновации в действие“ се предоставят 1 208 000 лв. за 466 училища в 144 общини. Списъкът на иновативните училища за учебната 2018/2019 г. включва 290 училища. Те ще извършват двустранно сътрудничество за обмен на иновационни практики помежду си. Училища, които не са в Списъка на иновативните училища също могат да избират по едно иновативно училище за посещение. Целта е изграждане на мрежа на иновациите. \r\nПредложеният акт не води до въздействие върху държавния бюджет, тъй като необходимите средства за изпълнението му се осигуряват от бюджета на Министерството на образованието и науката за 2019 г.", "date": "2019.08.28", "title": "Близо 2 милиона лева одобри правителството за четири национални програми за развитие на образованието"}
{"url": "http://www.focus-news.net/news/2019/08/28/2693238/pravitelstvoto-otpuska-707-mln-leva-za-provezhdaneto-na-mestnite-izbori.html", "text": "Със свое постановление правителството одобри план-сметката за разходите по подготовката и произвеждането на първи и втори тур на изборите за общински съветници и за кметове през 2019 година. Това съобщиха от  правителствената информационна служба . Одобрените средства са в размер на 70,7 млн. лева. С тях ще се финансират дейностите по организационно-техническата подготовка и произвеждането на изборите, които включват: подготовка и отпечатване на избирателните списъци; закупуване и изработване на необходимите изборни книжа и материали; отпечатване на бюлетините; логистично осигуряване на областните и общинските администрации и на администрацията на Министерския съвет; възнаграждения на членовете на общинските и секционните избирателни комисии; компютърната обработка на данните от гласуването и издаването на бюлетин с резултатите от изборите; провеждане на разяснителна кампания за правата и задълженията на гражданите и начина на гласуване; организиране на места за гласуване в държавните училища и др. \r\nАктът на правителството е в изпълнение на чл.18 от Изборния кодекс. Част от необходимите средства за финансирането на одобрените с план-сметката разходи ще се осигурят за сметка на предвидените в централния бюджет за 2019 г. разходи за произвеждане на избори по Изборния кодекс, а останалата част — чрез преструктуриране на разходите/трансферите по централния бюджет за 2019 г.", "date": "2019.08.28", "title": "Правителството отпуска 70,7 млн. лева за провеждането на местните избори"}
{"url": "http://www.focus-news.net/news/2019/08/28/2693240/balgariya-i-palestina-shte-si-satrudnichat-v-oblastta-na-kulturata-i-vissheto-obrazovanie.html", "text": "Министерският съвет одобри проект на Спогодба за сътрудничество в областта на образованието, науката, културата, младежта и спорта между правителството на България и правителството на Палестина за периода 2019-2024 г. Това съобщиха от  правителствената информационна служба.   \r\nДокументът предвижда възможности за реализиране на инициативи и директно сътрудничество между висшите училища на България и Палестина. Спогодбата ще осигури стипендии за студенти, докторанти и научни изследователи. Целта е да се задълбочи обмена на информация и опит в образователните планове между висшите училища. \r\nДвете страни ще си сътрудничат в рамките на ЮНЕСКО и други международни организации, специализирани в областта на културата, образованието, науката, младежта и спорта.", "date": "2019.08.28", "title": "България и Палестина ще си сътрудничат в областта на културата и висшето образование"}
{"url": "http://www.focus-news.net/news/2019/08/28/2693246/sliven-dvama-dushi-sa-zadarzhani-v-moment-na-prehvarlyane-na-propan-butan-ot-tovaren-avtomobil.html", "text": "Двама души са задържани в момент на прехвърляне на пропан-бутан от товарен автомобил. Това съобщиха от пресцентъра на  МВР . След получен сигнал е проведена специализирана полицейска операция на територията на областите Сливен и Бургас. В акцията са участвали служители на Икономическа и Криминална полиция при ОДВМР – Сливен и колегите им от Бургас.  \r\nНа адрес в Сливен, в момент на прехвърляне на пропан-бутан от товарен автомобил (цистерна) са задържани двама мъже – на 50 и 45 години, от Айтос и Бургас.  \r\nПри извършените процесуално-следствени действия било установено, че  масата на превозното средство е надвишена  и в него има около 9 000 литра пропан бутан повече. От товарния автомобил, собственост на 45-годишния, са иззети бележник и пари, имащи отношение към незаконната му дейност.  \r\nВ хода на разследването била  проверена и бензиностанция в Айтос, където била открита друга цистерна, с близо 5000 литра газ, свързана с легална цистерна за газ, от която се зареждали автомобили и битова газ. Иззети са проби от горивата за изследване.  \r\nПо случая е образувано досъдебно производство. Работата по документиране на цялостната престъпна дейност на двамата продължава под ръководството на прокуратурата.", "date": "2019.08.28", "title": "Сливен: Двама души са задържани в момент на прехвърляне на пропан-бутан от товарен автомобил"}
{"url": "http://www.focus-news.net/news/2019/08/28/2693245/sport-chelsi-udvoyava-zaplatata-na-eybraham.html", "text": "Челси възнамерява да предложи нов договор на 21-годишния нападател Тами Ейбрахам. Младокът вкара първите си два гола за клуба при успеха с 3:2 над Норич в последния кръг. През миналия сезон английският национал игра в Чемпиъншип като преотстъпен в състава на Астън Вила (26 гола в 40 мача), но това лято се завърна на \"Стамфорд Бридж\". В момента Ейбрахам получава по 50 хил. паунда на седмица, но според Daily Mail и Telegraph сините ще удвоят възнаграждението му. Новият контракт ще бъде за срок от 5 сезона. Тами е част от Челси вече 15 години. \r\nЕйбрахам стана обект на расистки обиди, след като пропусна решаващата дузпа в сблъсъка с Ливърпул за Суперкупата на Европа, франк Лампард обаче показа доверие в него, а младокът му се отблагодари с две попадения срещу канарчетата, включително и победното за 3:2.", "date": "2019.08.28", "title": "Спорт: Челси удвоява заплатата на Ейбрахам"}
{"url": "http://www.focus-news.net/news/2019/08/28/2693248/pravitelstvoto-otpusna-sredstva-za-moderniziraneto-na-stadion-arena-arda-v-kardzhali.html", "text": "Правителството одобри допълнителни разходи по бюджета на Министерството на младежта и спорта за 2019 г. Средствата в размер на 2 500 000 лв. са предназначени за модернизирането на стадион „Арена Арда“ в гр. Кърджали. Това съобщиха от  правителствената информационна служба . \r\nОсъществяването на проекта ще бъде стъпка към изпълнението на Националната програма за развитие на България 2020, подприоритет 1.6. „Развитие на спорта и повишаване на физическата култура на населението“. \r\nИзграждането на добре функционираща система за физическа култура и спорт в общините спомага за възпитание на съвременна ценностна система на личността - обществени, образователни и културни ценности, и има превантивна роля срещу ранно отказване от образование, асоциални прояви, престъпност, наркомания.  \r\nРеализирането на проекта би представлявало израз на един от приоритетите на държавата за изграждане на съвременна и модерна материална база като основа за развитието на спорта.", "date": "2019.08.28", "title": "Правителството отпусна средства за модернизирането на стадион „Арена Арда“ в Кърджали"}
{"url": "http://www.focus-news.net/news/2019/08/28/2693251/pravitelstvoto-odobri-proekt-na-garantsionno-sporazumenie-mezhdu-balgariya-i-eib-za-izgrazhdaneto-na-mezhdusistemnata-vrazka-gartsiya-balgariya.html", "text": "„Българският енергиен холдинг“ ЕАД ще може да сключи договор за държавно гарантиран заем с Европейската инвестиционна банка (ЕИБ) за изграждането на междусистемната връзка Гърция-България.  Това съобщиха от  правителствената информационна служба . Това става възможно, след като Министерският съвет одобри на днешното си заседание проекта на гаранционно споразумение между Република България и ЕИБ и упълномощи министъра на финансите да го подпише. \r\nПрогнозните инвестиционни разходи по проекта за изграждане на междусистемна връзка Гърция-България възлизат на 240 млн. евро без ДДС. Предвидено е този ресурс да бъде осигурен чрез безвъзмездно финансиране от Европейската енергийна програма за възстановяване и от Оперативна програма „Иновации и Конкурентоспособност“, дългосрочно заемно финансиране, обезпечено с държавна гаранция, както и собствен капитал на акционерите от проектната компания „Ай Си Джи Би“ АД. Предложеният заем с държавна гаранция за проекта е в размер до 215 млн. лв., период на усвояване 3 години и срок на погасяване 25 години. \r\nСъс свое решение от 8 ноември 2018 г. Европейската комисия постанови, че източниците за финансиране на проекта „Междусистемна газова връзка Гърция- България“ са съвместима държавна помощ съгласно чл. 107, ал. 3 от Договора за функциониране на Европейския съюз. Предоставянето на държавна гаранция по заемните споразумения във връзка с финансирането на интерконектора е предвидено със Закона за държавния бюджет на Република България за 2019 г. \r\nПроектът „Междусистемна газова връзка Гърция-България“ предвижда изграждането на газопровод, свързващ националните газопреносни мрежи на Република Гърция и Република България. Интерконекторът ще има стратегическа роля за постигането на реална диверсификация на източниците за доставка на природен газ за България и Югоизточна Европа. Чрез неговото изграждане, като част от развитието на Южния газов коридор, България и съседните й страни ще имат достъп до алтернативни доставки от Каспийския регион, както и до съществуващи и бъдещи терминали за втечнен природен газ.", "date": "2019.08.28", "title": "Правителството одобри проект на гаранционно споразумение между България и ЕИБ за изграждането на междусистемната връзка Гърция – България"}
{"url": "http://www.focus-news.net/news/2019/08/28/2693249/burgas-v-grada-shte-se-provede-tsveten-bazar-flora-esen.html", "text": "От 20 до 23 септември Експо център „Флора“ ще е домакин на есенното изложение на цветя. Това съобщиха от пресцентъра на  Община Бургас . Базарът ще предлага сезонни цветя, луковици и посадъчен материал и ще бъде разположен във вътрешният двор на Флора-та. Любителите на пчелните продукти ще имат възможността да се снабдят с висококачествен мед, прополис и цветен прашец директно от производители. Петото издание на Цветен базар „Флора Есен“ 2019 ще предложи изненади, разнообразни идеи за дома и градината. Всеки ще има възможност да се допита до специалист как да оформи вътрешното и външно озеленяване на своя дом или офис. Базарът ще е с работно време от 10.00 до 20.00 часа.", "date": "2019.08.28", "title": "Бургас: В града ще се проведе цветен базар „Флора Есен“"}
{"url": "http://www.focus-news.net/news/2019/08/28/2693247/d-r-emiliya-baeva-zam-kmet-na-dobrich-dnevniyat-tsentar-za-detsa-s-uvrezhdaniya-e-edin-ot-malkoto-v-stranata-koyto-razpolaga-s-nov-vertikalen-podemnik.html", "text": "Дневният център за деца с увреждания е един от малкото в страната, който разполага с нов вертикален подемник. Това съобщи на пресконференция зам.-кметът по „Хуманитарни дейности“ д-р Емилия Баева, предаде кореспондент на  Радио „Фокус” – Варна . Съоръжението е изградено в рамките на дейностите по проект, който Община Добрич изпълнява. Той е наречен „За моето бъдеще“. Изпълнението на дейностите е започнало през миналата година, крайният срок за приключване е февруари следващата година. Дневният център за деца с увреждания може да обслужи 70 потребители. Основна цел на този проект е да бъде продължен процесът на деинституционализация в Общината чрез подобряване състоянието на социалната инфраструктура. В обхвата на проекта са включени две социални услуги. Създадена е нова социална услуга според Картата на резидентните услуги в подкрепа на деца, настанени в домовете за подрастващи, лишени от родителски грижи, и деца без увреждания, които са настанени в центровете за настаняване от семеен тип. По думите на зам.-кмета д-р Баева идеята е младежите, които напуснат резидентния тип услуга, да бъдат подпомогнати в тяхната социална интеграция чрез създаване на навици за самостоятелен живот - управление на финанси, управление на домакинство, реализиране на трудовия пазар. Всичко това ще им помогне да се приобщят по-бързо в обществото или това е така нареченото социално включване. Като продължение на дейностите е идеята за създаване и развиване на Център за социална рехабилитация и интеграция за деца с увреждания. В момента в Общината има Дневен център за пълнолетни с увреждания,  Център за социална рехабилитация и интеграция на пълнолетни с увреждания и Дневен център за деца с увреждания. Желанието е той да бъде надграден и превърнат в Център за социална рехабилитация и интеграция за деца с увреждания. \r\nЖулиета НИКОЛОВА", "date": "2019.08.28", "title": "Д-р Емилия Баева, зам.-кмет на Добрич: Дневният център за деца с увреждания е един от малкото в страната, който разполага с нов вертикален подемник"}
{"url": "http://www.focus-news.net/news/2019/08/28/2693244/afp-premierat-na-velikobritaniya-shte-poiska-pochivka-na-parlamenta-do-14-oktomvri.html", "text": "Британското правителство ще се стреми да удължи временно преустановяването на работата на парламента до 14 октомври - две седмици, преди Обединеното кралство да напусне Европейския съюз, предава  AFP . \r\nПарламентът е в почивка заради годишните конгреси на трите основни партии, като последният от тях ще бъде този на управляващите консерватори. Очаква се той да приключи на 2 октомври. Британският премиер Борис Джонсън иска парламентът да се върне на работа на 14 октомври, съобщиха BBC и Sky News, на които се позовава агенцията. \r\n \r\n Тереза Герова", "date": "2019.08.28", "title": "AFP: Премиерът на Великобритания ще поиска почивка на парламента до 14 октомври"}
{"url": "http://www.focus-news.net/news/2019/08/28/2693255/d-r-temenuzhka-lyubenova-obsnv-blagoevgrad-pri-vsichki-shofyori-upotrebili-narkotitsi-reaktsiite-sa-agresivni-neadekvatni-i-nepremereni.html", "text": "При всички шофьори, употребили наркотици, реакциите са едни и същи – агресивни, неадекватни и непремерени. Това каза за  Радио „Фокус“ - Пирин  д-р Теменужка Любенова, председател на Общинския съвет по наркотичните вещества в Благоевград. По думите ѝ най-често водачите употребяват марихуана, но се среща и употребата на метадон и синтетични наркотици от рода на амфетамините и метамфетамините. Според нея е наложително пътните полицаи да тестват всички шофьори за употреба на алкохол и за употреба на наркотици. „Вече времето, в което живеем, е толкова изкушено от употребата на наркотици, че наистина е задължително. Това, което се отчита от полицаите. е, че има изключително много шофьори, които са употребили наркотици, а не алкохол. В Колорадо, където е разрешена употребата на марихуана, един колега ми каза, че те вече са забравили случаите на алкохолно опиянение заради многото случаи с употреба на марихуана“, отбеляза тя. Д-р Теменужка Любенова посочи, че при пияните шофьори има един момент, в който спират и просто не могат да продължат, докато при наркотиците е точно обратното – те стават по-агресивни и правят неща, които са много опасни за движението по пътищата. \r\nНатали СТЕФАНОВА", "date": "2019.08.28", "title": "Д-р Теменужка Любенова, ОбСНВ - Благоевград: При всички шофьори, употребили наркотици, реакциите са агресивни, неадекватни и непремерени"}
{"url": "http://www.focus-news.net/news/2019/08/28/2693254/d-r-emiliya-baeva-zam-kmet-na-dobrich-obshtinata-shte-kandidatstva-s-nov-proekt-po-op-razvitie-na-choveshkite-resursi-za-finansirane-na-deynostite-v-nablyudavanoto-zhilishte.html", "text": "Общината ще кандидатства през месец ноември с нов проект по ОП „Развитие на човешките ресурси“ за финансиране на дейностите в Наблюдаваното жилище. Това съобщи на пресконференция за отчитане работата по проект „За моето бъдеще“ зам.-кметът с ресор „Хуманитарни дейности“ д-р Емилия Баева, предаде кореспондент на  Радио „Фокус” – Варна . Към момента Община град Добрич работи по друг проект, в рамките на който се предоставят шест интегрирани социални. Става въпрос за Общностен център. Там се предоставят различни социални услуги - ранна интервенция на деца с увреждания и индивидуална педагогическа подкрепа на родители на деца с увреждания. Според зам.-кмета, когато приключи проектната дейност, се предвижда потребителите на тези две услуги да станат потребители на Център за социална рехабилитация и интеграция, който предстои да бъде създаден за деца с увреждания. „Така на практика грижата за семейства, които отглеждат децата с увреждане няма да бъде прекъсната\", подчерта д-р Баева. Тя допълни, че в рамките на проект „За моето бъдеще“ общински апартамент е ремонтиран, обновен и оборудван. Той ще функционира като Наблюдавано жилище с капацитет 6 младежи. Това ще бъдат млади хора, които напускат резидентния тип услуги и започват самостоятелен живот. Те ще имат възможност да живеят в това жилище и да получат минимална подкрепа, за да продължат своя самостоятелен живот.  \r\nЖулиета НИКОЛОВА", "date": "2019.08.28", "title": "Д-р Емилия Баева, зам.-кмет на Добрич: Общината ще кандидатства с нов проект по ОП „Развитие на човешките ресурси“ за финансиране на дейностите в Наблюдаваното жилище"}
{"url": "http://www.focus-news.net/news/2019/08/28/2693257/balgariya-shte-podkrepi-avstriya-za-naznachavane-na-sadiya-v-obshtiya-sad-na-es.html", "text": "България ще подкрепи предложението на Австрия за назначаване на Герхард Хесе като съдия в Общия съд на ЕС за периода от 1 септември 2019 г. до 31 август 2022 г. Това съобщиха от  правителствената информационна служба . Австрийското предложение ще бъде разгледано на заседание на Комитета на постоянните представители (КОРЕПЕР) II към Съвета на ЕС на 04 септември в Брюксел. Назначаването на Хесе е част от третата и последна фаза от реформата на Общия съд. Тя предвижда двойно увеличаване на броя на съдиите в съда - по двама за всяка държава-членка.", "date": "2019.08.28", "title": "България ще подкрепи Австрия за назначаване на съдия в Общия съд на ЕС"}
{"url": "http://www.focus-news.net/news/2019/08/28/2693252/ministar-ekaterina-zaharieva-shte-uchastva-v-neformalnata-sreshta-na-vanshnite-ministri-na-es-v-helzinki.html", "text": "Вицепремиерът и министър на външните работи Екатерина Захариева заминава за Хелзинки, където на 29 и 30 август ще участва в неформалната среща на външните министри от ЕС (Гимних). Това съобщиха от пресцентъра на  Министерството на външните работи . Форумът е под председателството на Върховния представител на ЕС по въпросите на външните работи и политиката на сигурност Федерика Могерини и по традиция се провежда в страната – ротационен председател на Съвета на ЕС.  \r\nПрограмата на Гимних ще започне със съвместен обяд с министрите на отбраната, на който ще бъде обсъдено противодействието на хибридните заплахи. Темата на първата работна сесия на срещата ще е ситуацията в Персийския залив, а денят ще завърши с неформална вечеря с участието на страните от Западните Балкани и Турция.  \r\nНа 30 август се предвижда дискусия по Арктика и съвместна работна сесия със страните от Западните Балкани и Турция по въпросите на регионалното сътрудничество. Заседанието ще завърши с неформален обяд, на който ще бъдат обсъдени правата на човека и подкрепата за дейността на правозащитниците.", "date": "2019.08.28", "title": "Министър Екатерина Захариева ще участва в неформалната среща на външните министри на ЕС в Хелзинки"}
{"url": "http://www.focus-news.net/news/2019/08/28/2693250/euractiv-reshavasht-den-za-nay-ludata-kriza-v-italiya.html", "text": "Сряда (28 август) е Денят в напрегнатите преговори за съставяне на ново италианско правителство. Ако те се провалят, третата най-голяма икономика в еврозоната ще трябва да отиде на предсрочни избори, пише базираният в Брюксел портал  Euractiv  в материал, представен без редакторска намеса. \r\nПрезидентът Серджо Матарела ще се срещне с основните политически партии в страната в кулминацията на това, което италианските вестници определиха, като „най-лудата криза досега“, след като правителството се разпадна по-рано този месец, докато парламентът е в почивка. \r\nЛяво-популисткото „Движение 5 Звезди“ (Д5З) е лявоцентристката „Демократическа партия“ се опитват да създадат работеща коалиция, въпреки че допреди няколко седмици бяха ожесточени врагове. \r\nСлед цял ден напрегнати преговори във вторник, двете страни се оказаха на прага на сделка. Те ще се срещнат отново в сряда. \r\nЛидерът на Д5З Луиджи ди Майо заяви късно във вторник, че ако бъде постигнато споразумение с ДП, то ще трябва да бъде одобрено от членовете на Д5З в онлайн допитване, което ще се проведе преди края на следващата седмица. \r\n„Само ако вотът е позитивен, Д5З ще подкрепи предложения правителствен проект“, заяви той. \r\nВремето за разрешаване на политическата криза тече бързо, защото Италия е под натиск да одобри бюджет през следващите няколко месеца. Ако не го направи тя може да се изправи пред автоматично увеличение на Данък добавена стойност, което ще удари тежко най-бедните членове на обществото и може да вкара затъналите в дългове държава в рецесия. \r\nВсички основни партии в Италия бяха призовани да докладват обратно при Матарела в сряда. \r\nТой настоя кризата да бъде решена бързо, въпреки че може да даде на партиите малко повече време за разрешаване на споровете в последния момент. \r\nСлед като миланският FTSE Mib приключи във вторник, а спредът - разликата между доходността на германските и италианските облигации - намалява, инвеститорите и пазарите изглежда вярват, че ще бъде постигнато споразумение. \r\nАко ДП и Д5З не могат да формират солидно мнозинство, президентът се очаква да свика предсрочни избори за ноември. \r\n „Пазарлъци“  \r\n \r\nВръщане към урните вероятно ще облагодетелства авторитарния Матео Салвини, ръководител на крайно-дясната „Лига“, който предизвика кризата на 8 август, когато изтегли партията си от управляващата коалиция с Д5З. \r\nСалвини заяви, че се надява Матарела да не позволи „пазарлъците да продължат още много“ и обвини ДП и Д5З, че използват времето си да „се пазарят за министри“ вместо да изработят план за страната. \r\nОсновният проблем между ДП и Д5З изглежда е каква позиция в кабинета да бъде предложена на лидера на Движението Луиджи ди Майо, който в предишната коалиция беше вицепремиер и министър на икономическото развитие. \r\nИзточници от ДП бяха цитирани от италианските медии да казват, че ди Майо е искал поста вицепремиер в нова коалиция – нещо, което лявоцентристката партия засега отказва. \r\nОсвен това в понеделник и вторник фракциите се сблъскаха по въпроса дали напускащият премиер Джузепе Конте трябва да оглави и новата коалиция, като ДП първоначално настояваха, че искат изцяло нов състав на кабинета; \r\nНо лявоцентристката партия изглежда промени мнението си – новина, която зарадва не само Д5З, но и президента на САЩ Доналд Тръмп, който ентусиазирано похвали Конте в „Туитър“. \r\nУмереният бивш академик, който бе избран като компромисен министър председател от ди Майо и Салвини миналата година, също така получи похвали от председателя на Европейския съвет Доналд Туск за своята лоялност и „страхотно чувство за хумор“. \r\n \r\nПревод и редакция:", "date": "2019.08.28", "title": "Euractiv: Решаващ ден за „най-лудата криза“ в Италия"}
{"url": "http://www.focus-news.net/news/2019/08/28/2693258/kardzhali-prez-mesets-yuli-2019-g-v-oblastta-na-rabota-sa-postapili-obshto-431-bezrabotni.html", "text": "През месец юли 2019 г. в област Кърджали на работа са постъпили 431 безработни лица. Това съобщи на пресконференция Метин Хафъзсалим, директор на „Бюро по труда“ - Кърджали, предаде кореспондент на  Радио „Фокус“ . От тях на първичен пазар на труда са устроени общо 404 лица, по програми и мерки за заетост са постъпили на работа 15 лица, а по схеми на Оперативна програма „Развитие на човешките ресурси“ – 12 лица.  \r\n118 от общо постъпилите на работа са с работническа специалност, 76 са от групата на специалистите и 237 са безработни лица без квалификация. По степен на образование с висше образование са 43 лица, със средно 235 и с основно и по-ниско 153 лица.  \r\nПрез месец юли в бюрата по труда от област Кърджали са били заявени общо 302 свободни работни места, на първичен пазар на труда - 281 и за субсидирана заетост –21 (по мерки - 2, по програми - 4 и по схеми на ОП РЧР –15). \r\nРавнището на безработица през месец юли е 8.7% при 5.3% за страната. Равнището на безработица се увеличава незначително спрямо предходният месец на 2019 г. с 0.02%, а спрямо месец юли 2018 г. е по-ниско с 0.5% (9.2%). \r\nКъм 31 юли 2019 г. броят на регистрираните безработни лица в бюрата по труда от област Кърджали е 5 279, като спрямо предходния месец е отчетено увеличение от 15 души, а в сравнение с месец юли 2018 г. регистрираните безработни са с 337 по-малко (5 616 бр. за месец юли 2018 г.). \r\nС най-ниско равнище на безработица са общините Кърджали – 5.0% и Момчилград – 8.0%, а с най-високо – общините Джебел – 18.3% и Ардино – 17.1%.  \r\nОбласт Кърджали се нарежда на 19-та позиция по показателя равнище на безработица сред 28-те области в страната. \r\nДарина ДЕЕНИЧИНА", "date": "2019.08.28", "title": "Кърджали: През месец юли 2019 г. в областта на работа са постъпили общо 431 безработни"}
{"url": "http://www.focus-news.net/news/2019/08/28/2693256/prieta-e-strategiya-za-korporativna-sotsialna-otgovornost-2019-2023-g.html", "text": "Правителството прие Стратегия за корпоративна социална отговорност за периода 2019 - 2023 г. Това съобщиха от  правителствената информационна служба . Сред целите на документа са да насърчи устойчивото прилагане на прозрачни, социално отговорни управленски и бизнес практики, както и да стимулира развитието на политика на социално отговорно управление на предприятията с държавно и общинско участие и в структурите на публичната администрация. \r\nСтратегията се основава на доброволния характер на корпоративната социална отговорност, разбирана като ангажимент от страна на ръководството на компаниите, публичните структури и гражданските организации. Документът адресира политическата ангажираност на правителството за подобряване качеството на живот на населението чрез прозрачни, социално отговорни бизнес практики. \r\nИзпълнението на стратегията ще се координира и с мерки от други стратегически документи в областта на развитие на човешките ресурси, заетостта, демографската политика, опазване на околната среда, образованието и др.", "date": "2019.08.28", "title": "Приета е Стратегия за корпоративна социална отговорност 2019 - 2023 г."}
{"url": "http://www.focus-news.net/news/2019/08/28/2693259/rbk-rusiya-obemat-na-sekretnata-ikonomika-na-rusiya-dostigna-blizo-pet-triliona-rubli.html", "text": "Разходите на Русия за закупуване на оръжие и интелектуална собственост възлизат на около 4,9 трилиона рубли, или 5,3% от БВП, изчисляват в редакцията на вестник  РБК  въз основа на последните данни на Росстат за 2017 г. \r\nОбщите разходи на руската икономика за обекти, които са чувствителни от гледна точка на националната сигурност – оръжия за продъжителна употреба и продукти на интелектуална собственост - през 2017 г. възлизат на 4,85 трилиона рубли, или почти 5,3% от БВП на страната за съответната година, става ясно от новите данни на Росстат за националните сметки на Русия за периода 2014–2018 г. \r\n \r\n Класифицирани разходи \r\n \r\nЗа трета година Росстат публикува данни за обемите, структурата и динамиката на БВП съгласно единната международна методология на СНС за 2008 г. (Система на националните сметки). Според него брутното формиране на основния капитал включва разходи за трайни оръжейни системи (самолети, кораби, танкове и др.), както и продукти за интелектуална собственост (изследвания и разработки, разходи за проучване на ресурси, създаване на компютърен софтуер и бази данни данни). \r\nПри статистическото представяне на брутното формиране на капитал Росстат крие данните за разходите за тези две категории и е невъзможно да се разбере колко точно е изразходвано поотделно за военни системи и колко за научни изследвания и разработки. \r\nРБК определи общия показател за класифицираните разходи по остатъчния принцип - разликата между общото бруто формиране на основния капитал (19,88 трилиона рубли) и посочените разходи за дълготрайни активи като сгради, транспорт, оборудване и др. Реалните данни са само за 2017 г., тъй като федералната  статистическа служба все още не е публикувала подробна информация за 2018 г. \r\nСекретните разходи в номинално изражение са нараснали с 5,8% - от 4,59 трилиона рубли през 2016 г. до 4,85 трилиона рубли през 2017г. Делът на скритите разходи от общия БВП е останал почти непроменен - около 5,3%. \r\n \r\n Разкриване или не на чувствителната информация? \r\n \r\nРосстат не разкрива тази информация и не планира да я публикува в бъдеще заради поверителност, обясни по-рано заместник-ръководителят на службата Ирина Масакова пред РБК. През 2016 г. Росстат се застъпи за публикуването на разходите за закупуване на оръжия, опитвайки се да докаже на съответните служби, че това е просто общ показател. Инициативата беше подкрепена от Обществения съвет в Росстат. \r\nНо публикуването на тези данни би било престъпление срещу държавата, казва Евгений Никитенко, професор от катедра „Публична администрация и национална сигурност“ на отдел „Национална сигурност“ към РАН.  „Това е държавна тайна и въпросът за публикуването е антидържавен подход. Нашите опоненти трябва да се страхуват и да мислят за това какво имаме“, подчерта пред РБК Никитенко. \r\n„Няма смисъл да се крият тези данни“, заяви  на свой ред Алексей Арбатов, ръководител на Центъра за международна сигурност към Института за световна икономика и международни отношения на РАН. „Що се отнася до военната сфера, непрозрачността позволява неконтролирано използване на средствата - за разширяване на основни активи, за разпределяне на пари за скъпи, безперспективни изследвания“. \r\n \r\n Разходите за въоръжение намаляват \r\n \r\nКакто следва от данните на федералната статистическа служба, в предишни години делът на секретни разходи е нараствал, но през 2016-2017 г. той възлиза на 5,3% от БВП. Лекият спад през 2017 г. (от 5,33 на 5,27% от БВП) вероятно се дължи на намаление на покупките и развитието на оръжия. През 2018 г. индикаторът може също да падне. \r\nРусия харчи 70% от военния бюджет за разработване и закупуване на оръжия, заяви съветникът на министъра на отбраната Андрей Илницки. Въпреки номиналния растеж на програмата за национална отбрана с 5–7% годишно, делът на разходите за оръжия в БВП постепенно намалява. \r\nПрез 2017 г. разходите за отбрана възлизат на около 3,3% от БВП. Именно през тази година отминава пикът на средствата, отделяни за военните и и разходите за отбрана в Русия паднаха за първи път от 19 години. През 2018 г. делът на разходите за отбрана намаляват до 3,2% от БВП. През 2019 и 2020 г. те ще възлизат на 2,9% от БВП, поясни заместник-министърът на отбраната Татяна Шевцова. \r\nСпоред Шевцова мощният финансов поток във военно-индустриалния комплекс е бил в първата държавна програма за въоръжение, когато задачата е „разрастване на отрасъла“ и финансиране на научноизследователскта дейност като приоритет. „Днес пикът на държавната поръчка за научноизследователска и развойна дейност е отминал, преминаваме към серийни доставки“, отбеляза заместник-министърът. \r\nПрез януари 2018 г. президентът на Русия Владимир Путин одобри нова държавна програма за въоръжение за периода до 2027 г., за изпълнението на която са предвидени 20 трилиона рубли. „Няма допълнителна информация за програмата поради пълната й секретност, но през март [2018 г.] министърът на отбраната Сергей Шойгу поиска да бъдат подготвени предложения за нейната промяна“, отбелязват от Института „Гайдар“. \r\nНамаляването на държавните отбранителни поръчки е довело до спад на производството във военнопромишления комплекс през 2019 г. Според последните данни на Росстат, през януари-юли 2019 г. производството на самолети и космически системи - приблизителна база за оценка - намалява с 41,5% в сравнение със същия период на предходната година. След силен растеж за четири години, за първи път производството на самолети, космически кораби и ракети се срина през 2018 година. Вицепремиерът Юрий Борисов отчете спад на авиационните продукти с 12,7%. Допълнителен проблем е големият дълг на отбранителната промишленост: през юли Борисов предложи да се отпишат 600-700 милиарда рубли дългове на военни предприятия към банки. \r\n \r\n Тереза Герова", "date": "2019.08.28", "title": "РБК (Русия): Обемът на „секретната“ икономика на Русия достигна близо пет трилиона рубли"}
{"url": "http://www.focus-news.net/news/2019/08/28/2693253/pravitelstvoto-odobri-dopalnitelno-93-615-lv-za-stipendii-po-programata-na-merkite-za-zakrila-na-detsa-s-izyaveni-darbi.html", "text": "Правителството одобри допълнителни разходи/трансфери за 2019 г. в размер на 93 615 лв. Това съобщиха от  правителствената информационна служба . Средствата са за изплащане на стипендии и еднократно финансово подпомагане по Програмата на мерките за закрила на деца с изявени дарби от държавни, общински и частни училища.  \r\nОт общата сума, 78 090 лева са предназначени за стипендии и еднократно финансово подпомагане на учениците от училищата по изкуствата към Министерството на културата.  \r\nС останалите 15 525 лева ще бъдат изплатени стипендии на учениците от общинските училища, които са придобили право на стипендия през първото шестмесечие на настоящата година.  \r\nРазходите за изплащане на стипендиите са в рамките на разчетените за тази дейност в централния бюджет средства за 2019 г.", "date": "2019.08.28", "title": "Правителството одобри допълнително 93 615 лв. за стипендии по програмата на мерките за закрила на деца с изявени дарби"}
{"url": "http://www.focus-news.net/news/2019/08/28/2693260/pravitelstvoto-odobri-25-922-lv-za-fizichesko-vazpitanie-i-sport-v-uchilishtata-po-izkustvata-i-po-kulturata.html", "text": "Правителството одобри допълнителни разходи в размер на 25 922 лв. по бюджета на Министерството на културата за 2019 година. Това съобщиха от  правителствената информационна служба . \r\nРазходите са за изплащане на минимални диференцирани размери на паричните средства за физическо възпитание и спорт на учениците от държавните училища по изкуствата и по културата към Министерството на културата по реда на ПМС № 129 от 11 юли 2000 г. Разходите се осигуряват за сметка на предвидените средства в централния бюджет за 2019 г.", "date": "2019.08.28", "title": "Правителството одобри 25 922 лв. за физическо възпитание и спорт в училищата по изкуствата и по културата"}
{"url": "http://www.focus-news.net/news/2019/08/28/2693263/v-mrrb-se-sazdava-natsionalen-kompetenten-organ-po-mrezhova-i-informatsionna-sigurnost-za-sektor-dostavka-i-snabdyavane-s-piteyna-voda.html", "text": "С решение на Министерския съвет в Министерството на регионалното развитие и благоустройството се създава национален компетентен орган по мрежова и информационна сигурност за сектор „Доставка и снабдяване с питейна вода“. Това съобщиха от  правителствената информационна служба . За тази цел бяха приети изменение и допълнение на Устройствения правилник на министерството. С него се цели обезпечаване на отговорностите по изпълнение на РМС № 192/2019 г. за определяне на административните органи, към които се създават национални компетентни органи по мрежова и информационна сигурност, и за приемане на Методика за определяне на оператори на съществени услуги в съответствие с изискванията на Закона за киберсигурност. \r\nС оглед изпълнение на новите функции и отговорности се разширяват функциите на дирекция „Информационно обслужване и системи за сигурност“ в МРРБ. Тя ще изпълнява функциите на национален компетентен орган по мрежова и информационна сигурност за сектор „Доставка и снабдяване с питейна вода“ и на секторен екип за реагиране при инциденти с компютърната сигурност за сектора. Експертите ще извършват дейности по проектиране, разработване, внедряване и експлоатация на системи за сигурност от компетентността на министъра на регионалното развитие и благоустройството.", "date": "2019.08.28", "title": "В МРРБ се създава национален компетентен орган по мрежова и информационна сигурност за сектор „Доставка и снабдяване с питейна вода“"}
{"url": "http://www.focus-news.net/news/2019/08/28/2693267/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.08.28", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/08/28/2693264/pravitelstvoto-prie-programa-za-deynostta-na-tsentara-za-obrazovatelna-integratsiya-na-detsata-i-uchenitsite-ot-etnicheskite-maltsinstva-za-perioda-2019-2021-g.html", "text": "Министерският съвет прие Програма за дейността на Центъра за образователна интеграция на децата и учениците от етническите малцинства за периода 2019-2021 г. Това съобщиха от  правителствената информационна служба . \r\nПрограмата отразява политиките за образователна интеграция, като подпомага тяхното реализиране. Тя е в синхрон със Стратегията за образователна интеграция на деца и ученици от етническите малцинства (2015-2020 г.), сред чиито цели са пълноценната социализация и гарантирането на равен достъп до качествено образование. \r\nВ периода 2019-2021 г. Центърът ще реализира мерки, свързани със Стратегията. Предвижда се да се извършват мониторинг и оценка на въздействието на мерките за образователна интеграция чрез аналитично-прогнозни дейности. С привлечените средства от външни донорски организации и средствата от държавния бюджет Центърът ще финансира проекти в съответствие с приоритетите, залегнали в неговата програма. \r\nИзпълнението на Решението на Министерския съвет няма да доведе до въздействие върху държавния бюджет. \r\nЦентърът за образователна интеграция на децата и учениците от етническите малцинства е създаден през 2005 г.", "date": "2019.08.28", "title": "Правителството прие Програма за дейността на Центъра за образователна интеграция на децата и учениците от етническите малцинства за периода 2019-2021 г."}
{"url": "http://www.focus-news.net/news/2019/08/28/2693266/ministerskiyat-savet-odobri-pozitsiyata-na-balgariya-po-delo-s-36619-bosolar-eood-pred-sada-na-evropeyskiya-sayuz.html", "text": "Министерският съвет одобри на днешното си заседание позицията на Република България по дело С-366/19, „БОСОЛАР“ ЕООД пред Съда на Европейския съюз, образувано по отправено преюдициално запитване от Софийския районен съд. Запитването е във връзка с водено гражданско дело между „БОСОЛАР“ ЕООД и „ЧЕЗ ЕЛЕКТРО БЪЛГАРИЯ“ АД. Това съобщиха от  правителствената информационна служба . \r\nГлавното производство е образувано по повод на спор за неизпълнение от страна на „ЧЕЗ ЕЛЕКТРО БЪЛГАРИЯ“ АД на задължение да заплати цената на произведена и доставена от „БОСОЛАР“ ЕООД електрическа енергия по силата на сключен между двете дружества договор. Според клаузите на договора, произведената и доставена електроенергия се изкупува на преференциална цена, определена от Държавната комисия за енергийно и водно регулиране, сега Комисия за енергийно и водно регулиране, в съответствие с разпоредбите на Закона за енергията от възобновяеми източници (ЗЕВИ). „ЧЕЗ ЕЛЕКТРО БЪЛГАРИЯ“ АД отказва да заплаща доставяната електроенергия на преференциалната цена, позовавайки се на изменение на цената, по която следва да бъде изкупувана произведената от фотоволтаични източници електроенергия, въведено с § 18 от преходните и заключителни разпоредби (ПЗР) на Закона за изменение и допълнение на Закона за енергетиката. \r\n„БОСОЛАР“ ЕООД твърди, че посочената разпоредба противоречи на разпоредби на ЗЕВИ, както и на основни принципи и норми от правото на Европейския съюз. \r\nПо отправените въпроси българската страна счита, че с въвеждането на § 18 от ПЗР към ЗИД на ЗЕ не се нарушава правото на свобода на стопанската инициатива, закрепен в Хартата на основните права на ЕС. Не е засегнато правото на лицата да изграждат енергийни обекти и да произвеждат електрическа енергия от възобновяеми източници посредством тези обекти. С цитираната разпоредба са регламентирани изисквания за недопускане на свръхкомпенсиране в случаите, когато енергийните обекти за производство са изградени със средства от национална или европейска схема за подпомагане. Българската страна счита още, че с приемането на разпоредбата на § 18 от ПЗР на ЗИД на ЗЕ се създава предпоставка за равно третиране на всички производители на електрическа енергия от възобновяеми източници. \r\nС днешното си решение Министерският съвет даде съгласие Република България да встъпи по дело С-366/19, „БОСОЛАР“ ЕООД пред Съда на Европейския съюз.", "date": "2019.08.28", "title": "Министерският съвет одобри позицията на България по дело С- 366/19, „БОСОЛАР“ ЕООД пред Съда на Европейския съюз"}
{"url": "http://www.focus-news.net/news/2019/08/28/2693269/pregled-na-mezhdunarodnite-novini-do-13-chasa-agentsiya-fokus.html", "text": "Сряда (28 август) е Денят в напрегнатите преговори за съставяне на ново италианско правителство. Ако те се провалят, третата най-голяма икономика в еврозоната ще трябва да отиде на предсрочни избори, пише базираният в Брюксел портал  Euractiv  в материал, представен без редакторска намеса. \r\nПрезидентът Серджо Матарела ще се срещне с основните политически партии в страната в кулминацията на това, което италианските вестници определиха, като „най-лудата криза досега“, след като правителството се разпадна по-рано този месец, докато парламентът е в почивка. \r\nЛяво-популисткото „Движение 5 Звезди“ (Д5З) е лявоцентристката „Демократическа партия“ се опитват да създадат работеща коалиция, въпреки че допреди няколко седмици бяха ожесточени врагове. \r\nСлед цял ден напрегнати преговори във вторник, двете страни се оказаха на прага на сделка. Те ще се срещнат отново в сряда. \r\nЛидерът на Д5З Луиджи ди Майо заяви късно във вторник, че ако бъде постигнато споразумение с ДП, то ще трябва да бъде одобрено от членовете на Д5З в онлайн допитване, което ще се проведе преди края на следващата седмица. \r\n„Само ако вотът е позитивен, Д5З ще подкрепи предложения правителствен проект“, заяви той. \r\nВремето за разрешаване на политическата криза тече бързо, защото Италия е под натиск да одобри бюджет през следващите няколко месеца. Ако не го направи тя може да се изправи пред автоматично увеличение на Данък добавена стойност, което ще удари тежко най-бедните членове на обществото и може да вкара затъналите в дългове държава в рецесия. \r\nВсички основни партии в Италия бяха призовани да докладват обратно при Матарела в сряда. \r\nТой настоя кризата да бъде решена бързо, въпреки че може да даде на партиите малко повече време за разрешаване на споровете в последния момент. \r\nСлед като миланският FTSE Mib приключи във вторник, а спредът - разликата между доходността на германските и италианските облигации - намалява, инвеститорите и пазарите изглежда вярват, че ще бъде постигнато споразумение. \r\nАко ДП и Д5З не могат да формират солидно мнозинство, президентът се очаква да свика предсрочни избори за ноември. \r\n „Пазарлъци“  \r\n \r\nВръщане към урните вероятно ще облагодетелства авторитарния Матео Салвини, ръководител на крайно-дясната „Лига“, който предизвика кризата на 8 август, когато изтегли партията си от управляващата коалиция с Д5З. \r\nСалвини заяви, че се надява Матарела да не позволи „пазарлъците да продължат още много“ и обвини ДП и Д5З, че използват времето си да „се пазарят за министри“ вместо да изработят план за страната. \r\nОсновният проблем между ДП и Д5З изглежда е каква позиция в кабинета да бъде предложена на лидера на Движението Луиджи ди Майо, който в предишната коалиция беше вицепремиер и министър на икономическото развитие. \r\nИзточници от ДП бяха цитирани от италианските медии да казват, че ди Майо е искал поста вицепремиер в нова коалиция – нещо, което лявоцентристката партия засега отказва. \r\nОсвен това в понеделник и вторник фракциите се сблъскаха по въпроса дали напускащият премиер Джузепе Конте трябва да оглави и новата коалиция, като ДП първоначално настояваха, че искат изцяло нов състав на кабинета; \r\nНо лявоцентристката партия изглежда промени мнението си – новина, която зарадва не само Д5З, но и президента на САЩ Доналд Тръмп, който ентусиазирано похвали Конте в „Туитър“. \r\nУмереният бивш академик, който бе избран като компромисен министър председател от ди Майо и Салвини миналата година, също така получи похвали от председателя на Европейския съвет Доналд Туск за своята лоялност и „страхотно чувство за хумор“. \r\n*** \r\n  Талибаните са близо до „финално споразумение“ със САЩ за пректатяване на войната в Афганистан, което ще доведе до изтегляне на американските войски от страната в замяна на това да не бъде допускано тя да се превърне в „рай“ за ислямистките бунтовнически групировки, предава  Reuters . \r\nПреговорите за прекратяване на 18-годишната война се водят в катарската столица Доха. Последният към момента, девети по ред рунд започна миналата седмица. „Надяваме се скоро да имаме добри новини за нашата мюсюлманска държава, търсеща независимост“, заяви Сухаил Шейхен, говорител на талибаните. \r\n*** \r\n  Министърът на отбраната на САЩ Марк Еспер одобри изграждането на още 20 мили от съоръженията по южната граница на страната, съобщава американският вестник  The Hill . \r\nЕспер одобри искането на Министерството на вътрешната сигурност за допълнително строителство, след като се оказа, че стойността на предварително одобрените бариери е по-малка от очакваното. \r\nАдминистрацията на президента Доналд Тръмп подаде известието за решението си да одобри допълнителното строителство като част от поредица мерки срещу блокирането на използването на средствата на Пентагона за изграждане на отдавна желаната от лидера на Белия дом стена на границата между САЩ и Мексико. \r\nСлужител на Пентагона потвърди пред The Hill, че Еспер е одобрил искането. \r\nБившият действащ министър на отбраната Патрик Шанахан одобри прехвърлянето на 2,5 милиарда долара от различни сметки в Пентагона във фонд за противодействие на наркотиците на Министерството на отбраната, за да бъдат използвани за строежа на около 135 мили гранични бариери в Ел Пасо, Тексас, и Юма и Тусон, Аризона. \r\nСлед възлагането на договори за седем проекта, Инженерният корпус на армията определи, че по-ниските от очакваните разходи за договор позволяват строежа на още 20 мили бариера, припомнят от редакцията. Еспер одобри използването на останалите пари от първоначалните 2,5 милиарда долара за допълнителна работа по два проекта в Юма и един в Тускон. \r\n*** \r\n  Русия и Турция обсъждат възможността за доставки на изтребители от пето поколение Су-57. Това съобщи пред журналисти по време на 14-ия международен авиационен и космически салон (МАКС-2019) директорът на Федералната служба за военно-техническо сътрудничество (ФСВТС) Дмитрий Шугаев, предава  TACC . \r\n„Безспорно важни са преговорите с моя турски колега, ръководителя на отдела за отбранителна индустрия при президента на Република Турция, г-н Демир. Ще продължим да обсъждаме нашите теми, които са в дневния ред", "date": "2019.08.28", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/08/28/2693265/kyustendil-v-dupnitsa-shte-se-provede-publichno-obsazhdane-na-otcheta-za-izpalnenieto-na-byudzheta-na-obshtinata-za-2018-godina.html", "text": "Насрочено е публично обсъждане на отчета за изпълнението на бюджета на Община Дупница за 2018 година. Това съобщи за  Радио „Фокус” – Кюстендил  Емил Гущеров, председател на Общински съвет – Дупница. Общественото обсъждане ще бъде на 11 септември от 17.30 часа в заседателната зала Общината. Гражданите могат да се запознаят с отчета публикуван на сайта на Общината.  \r\nСъгласно Закона за публичните финанси, кметът внася отчет за изпълнението на финансовата рамка за предходната година до 31 август. До 30 септември е срокът, в който местният парламент трябва да го разгледа и приеме. \r\nВенцеслав ИЛЧЕВ", "date": "2019.08.28", "title": "Кюстендил: В Дупница ще се проведе публично обсъждане на отчета за изпълнението на бюджета на Общината за 2018 година"}
{"url": "http://www.focus-news.net/news/2019/08/28/2693270/ruse-vremenno-dvizhenieto-po-pat-ii-51-byala-popovo-v-rayona-na-s-lom-cherkovna-se-osashtestvyava-v-edna-lenta-poradi-katastrofa.html", "text": "Временно движението по път II-51 Бяла - Попово в района на с. Лом Черковна се осъществява в една лента поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Движението се регулира от \"Пътна полиция\". От АПИ призовават шофьорите да се движат с повишено внимание и съобразена скорост.", "date": "2019.08.28", "title": "Русе: Временно движението по път II-51 Бяла - Попово в района на с. Лом Черковна се осъществява в една лента поради катастрофа"}
{"url": "http://www.focus-news.net/news/2019/08/28/2693268/d-r-delyan-georgiev-kulturata-ne-biva-da-bade-v-izolatsiya-tya-formira-misleneto-na-natsiyata.html", "text": "Културата и изкуството не бива да бъдат в изолация, те формират мисленето на нацията. Това заяви д-р Делян Георгиев след среща с над 20 знакови личности, представители на културата и изкуството, които живеят на територията на район \"Изгрев\", съобщиха от пресцентъра на  БСП . Кандидатът на БСП за кмет беше официално поканен от тях на разговор. Културните дейци настояваха да се запознаят с него и да чуят възгледите и плановете му за събуждане на духа в района. Те припомниха, че в недалечното минало \"Изгрев\" е бил \"културната столица на София\". На срещата присъства и бившият кмет на \"Изгрев\" Симеон Димчев, който в момента е председател на Българското дружество за приятелство с Виетнам. Хората на духа поискаха от д-р Делян Георгиев спешна помощ за културата и изкуството в района. \r\n\"Това са много големи очаквания\", каза той. \"Разбирам сравнението с професията ми. Тази среща за мен означава много. Когато разчиташ на някого да спаси нещо, в случая културата в район \"Изгрев\", тогава очакванията и отговорността са огромни. Много е задължаващо. Означава, че трябва да дам всичко от себе си, за да оправдая очакванията на тези хора. Да не говорим, че самото сравнение със спешната помощ и със спасяването показва, че културните дейци се чувстват на прага на оцеляването си. Това не е добре. Не говори добре за нас\", добави той. \r\nСпоред д-р Делян Георгиев културата е изключително важна за всяко общество, тя е основен темел, който изгражда облика и формира единството на нацията. \"Културата е цветът на обществения живот, а когато другите сфери от него страдат, и тя няма как да е в цветущо състояние\", коментира още 33-годишният лекар от Центъра за спешна медицинска помощ в София. \"Слава Богу, в България все още има представители на културата и изкуството, които не се предават и се борят за нейното челно място в обществото. Би следвало всички ние да отделяме по-голямо внимание на техните усилия и труда им. Защото действително личностите от културата, в това число и учителите, са онези, които изграждат облика на нацията такъв, какъвто го искаме. Хората на духа са един от механизмите за развитието на нацията в посоката, в която си мечтаем тя да върви. Те формират мисленето на нацията\", каза още той. \r\nД-р Делян Георгиев заяви, че общинската администрация в \"Изгрев\" е длъжник на хората на културата и изкуството там. \"Срещата беше изключително емоционална\", посочи той. \"Чух много добри съвети, препоръки. Толкова известни и авторитетни личности споделиха опит! Това за мен е важно. Има много неща, които биха могли да бъдат променени в посока подобряване на културния живот, отдаване на значимото на всички тези колоси на българската култура. Едно от тях е да потърсим място за Дом на културата. Има такива възможности. Също така да създадем различни клубове, да работим за създаване на фестивал в района, както и на културни вечери, особено през пролетно-летния сезон. Потенциал за това има в градинката на КАТ. Там има изградена постоянна сцена, която може да бъде ползвана по предназначение и с помощта на общината да бъдат организирани различни концерти. Същото важи за изложби и всякакви събития, свързани с изява и подкрепа на културата и изкуството в района ни. Приемам поканата за тази среща с културните дейци, живеещи в \"Изгрев\" като много висока оценка. Чух и видях недоволството на тези личности от цялостната изолация, която им е наложена в нашия район. От това, че добри практики от недалечното минало са прекратени и забравени. И на практика културният живот в района е сведен до санитарния минимум. Всичко обаче може да се промени. И не са нужни кой знае колко много средства и усилия. Трябва единствено желание, а от него аз имам много\", добави той.", "date": "2019.08.28", "title": "Д-р Делян Георгиев: Културата не бива да бъде в изолация, тя формира мисленето на нацията"}
{"url": "http://www.focus-news.net/news/2019/08/28/2693274/sliven-narkotichni-veshtestva-sa-otkriti-v-doma-na-zhitel-na-selo-zhelyo-voyvoda.html", "text": "Криминалисти от ОДМВР - Сливен са установили 52-годишен мъж от село Жельо Войвода, който отглежда в дома си наркотични растения. Това съобщиха от пресцентъра на  МВР . При последвалите процесуално-следствени действия на адреса на мъжа са открити растения от типа на конопа, в напреднал етап на развитие, готови за беритба и 700 грама суха маса.  \r\nПо случая е образувано досъдебно производство за производство на наркотици. Работата продължава под надзора на Районната прокуратурата в Сливен.", "date": "2019.08.28", "title": "Сливен: Наркотични вещества са открити в дома на жител на село Жельо Войвода"}
{"url": "http://www.focus-news.net/news/2019/08/28/2693272/kardzhali-sastaveni-sa-aktove-na-tri-firmi-ot-oblastta-za-nereglamentirano-izpuskane-na-organichni-zamarsiteli-v-atmosferniya-vazduh.html", "text": "Съставени са актове на три фирми от областта за нерегламентирано изпускане на органични замърсители в атмосферния въздух. Това съобщи за   Радио „Фокус“   инж. Мариана Колева, директор на Дирекция „Екологичен контрол“ в РИОСВ - Хасково. Трите наказателни постановления са издадени през месец юли за неизпълнение на дадени предписания от регионалния екологичен надзор в Източните Родопи. Санкционирани са предприятие за производство на пластмасови изделия „Теклас-Кърджали“ в Крумовград (с глоба от 2000 лв.), фирма „Баху“ в село Кьосево (за незаконно събиране, съхранение и разкомплектоване на излезли от употреба моторни превозни средства) и Асфалтова база - Момчилград (за неизвършени периодични измервания на изпусканите в атмосферния въздух замърсители, съгласно изискванията на закона).  \r\nВ „Теклас България“ - Кърджали за обект в Крумовград е установено е изпускане на неорганизирани емисии и е направен акт за неизпълнение на предписание със санкция глоба от 2000 лв. „Предписанието изисква изпълнение на мерки за организирано изпускане на емисиите на органичните съединения през изпускащо устройство комин. Сега са го изпълнили, в края на краищата, след срока\", обясни Мариана Колева. По думите ѝ емисиите от вредни вещества са от обектите, където се извършват дейности с използване на органични разтворители. „Това става в помещенията, където се употребяват летливи органични съединения и се изпускат през отворен прозорец и с ветилатор, но не е изведен на необходимата височина комин в атмосферния въздух. Дали са вредни емисиите за работниците се следи от трудова медицина\", посочи тя. „Ние не говорим за емисии в работна среда, а за емисии в атмосферния въздух. Такива са изискванията на законодателството - да се изпускат през комин, през изпускащо устройство, организирано. В трудовото законодателство са други нормите и други са хората, които следят дали е опасно за работещите, не е в нашите компетенции“, каза още тя.  \r\nДругата санкционирана фирма е „Баху“ ЕООД, която извършва дейности по разфасоване на излезли от употреба моторни превозни средства без разрешение. За това му е наложена тази санкция от 2000 лв., а базата за колите е в село Кьосево край Кърджали.  \r\nПо отношение на Асфалтова база - Момчилград нарушението е, че не са извършени собствени периодични измервания за замърсители във въздуха. „В кариерата са длъжни да извършват такива периодични измервания и да ги представят при нас в регламентирания срок, но предписанието е изпълнено вече и акта е направен“, каза инж. Мариана Колева.  \r\nТя добави още, че в отчета за юли месец санкциите или глобата се налагат с наказателно постановление, а пък наказателното постановление се издава, след като се издаде акта. „Проверките са няколко месеца по-рано от събитието и актовете. Сега са издадени наказателните постановления. Законодателството е много сложно и дори при нас за всеки специалист е специфично, и не сме упълномощени всеки да знае всички закони. Всеки има конкретни упълномощавания и нещата са сложни“, каза в заключение директорът на Дирекция „Екологичен контрол“ в РИОСВ - Хасково. \r\nДарина ДЕЕНИЧИНА", "date": "2019.08.28", "title": "Кърджали: Съставени са актове на три фирми от областта за нерегламентирано изпускане на органични замърсители в атмосферния въздух"}
{"url": "http://www.focus-news.net/news/2019/08/28/2693273/120-nereglamentirani-smetishta-pod-mostove-e-registrirala-proverkata-na-api.html", "text": "В периода до 23 август са проверени над 3800 съоръжения на републиканската пътна мрежа, като са установени нерегламентирано използвани пространства под мостовете и прилежащия сервитут на 120 съоръжения. Това каза председателят на Управителния съвет на Агенция \"Пътна инфраструктура\" Георги Терзийски на брифинг за резултатите от извършените проверки на съоръженията, предаде репортер на  Агенция \"Фокус\" . Повод за проверката беше възникналият пожар в депото за вторични отпадъци край Дупница, вследствие на който част от колоните на моста на АМ „Струма“ в този участък бяха компрометирани. Най-често се касае за битови отпадъци и автомобилни гуми, като има и случаи за съхранение на сено и ограждения за животни. От АПИ са започнали разчистване на отпадъците за тяхна сметка. „Още в понеделник съм разпоредил да бъдат изчислени средствата, които ще ни бъдат необходими за почистването“, отбеляза Терзийски. По думите му предстоят глоби за намерените нарушители, като за частни лица те ще бъдат между 200 и 500 лв, а за юридически от 1000 до 3000 лв. Той отправи апел към всички граждани да не изхвърлят отпадъци в тези пространства, защото опазването на околната среда зависи не само от институциите, а от всеки един от нас. Председателят на Управителния съвет на АПИ допълни, че за разчистването на тези сметища ще са необходими не по-малко от половин милион лева. Той обясни, че повечето отпадъци в сервитута могат да предизвикат пожари и поради липсата на възможност за отичане на водата заради тях – наводнения.  \r\nЗорница КОСТАДИНОВА", "date": "2019.08.28", "title": "120 нерегламентирани сметища  под мостове е регистрирала проверката на АПИ"}
{"url": "http://www.focus-news.net/news/2019/08/28/2693275/sofiya-zapochva-obrabotka-na-patnite-platna-zasegnati-ot-razliva-na-maslo-ot-tsisterna-tazi-nosht.html", "text": "Започва обработка с цел почистване на пътните платна, засегнати от разлива на масло от цистерна тази нощ. Това съобщиха от пресцентъра на  Столична община . В момента се обработва пътното платно на бул. „Данаил Николаев“ до надлеза на „Подуяне“. Пътните платна се обработват с мраморно брашно.  \r\nНавсякъде движението на автомобили и градския транспорт се извършва. След 22.00 часа тази нощ се планира да започне миене на пътните платна.  \r\nЕкипите на дирекция “Аварийна помощ и превенция”, Столичен инспекторат на общината са на място. Мобилизирани са хора и техника от почистващите фирми за почистване на района.", "date": "2019.08.28", "title": "София: Започва обработка на пътните платна, засегнати от разлива на масло от цистерна тази нощ"}
{"url": "http://www.focus-news.net/news/2019/08/28/2693262/fond-za-strategicheska-kultura-rusiya-sasht-teglyat-bosna-i-hertsegovina-kam-nato-ignorirayki-sarbite-milorad-dodik-se-saprotivlyava.html", "text": "Краят на лятото стана време на засилен натиск над сръбския член на Президиума на Босна и Херцеговина (БиХ) Милорад Додик от страна на САЩ, които искат дой да подпише програмата за сътрудничество между страната и НАТО и въвличането на републиката в Алианса, пише руското издание  „Фонд за стратегическа култура“  в материал, представен без редакторска намеса. \r\nПоради разногласия по този въпрос между босненските сърби, от една страна, и лидерите на хървати и мюсюлмани, от друга, Босна и Херцеговина живее без правителство вече девети месец. Представителят на хърватската общност Желко Комшич, който замени Додик като ръководител на Президиума на БиХ, предложи Додик да подпише годишната програма за сътрудничество с НАТО - ANP (Годишна национална програма), а в замяна да получи начело на правителството представителя на неговата партия - Съюза на независимите социалдемократи (СНСД), министър на финансите на републиката Сръбският Зоран Тегелтия. \r\n„Действам и ще продължа да действам в съответствие с решенията, приети от Президиума на БиХ по-рано, в конкретния случай, относно интеграцията в НАТО“, каза Комшич. Това е изнудване. „Одобрението“ на програмата за сътрудничество с НАТО не е решение на Президиума - за нея са гласували само хърватските (представлявани от Желко Комшич) и мюсюлманите (представлявани от Бакир Изетбегович). Лидерът на сръбската общност Милорад Додик защитава неутралния, извънблоков статут на Босна и Херцеговина. За това гласува Народното събрание на Република Сръбска (РС), която е част от БиХ, заедно с Мюсюлманско-хърватската федерация. А подписването на програма за сътрудничество с НАТО е равносилно на издаването на „входен билет“  на Босна и Херцеговина за Северноатлантическия блок. \r\nПрез декември 2018 г. лидерите на сараевските бошняци (мюсюлмани-славяни) подготвиха План за действие за членството на БиХ в НАТО зад кулисите, без обсъждане в Комисията за интеграционния процес в НАТО, от които седем от двадесет членове са сърби. Одобряването на този документ изисква гласовете на представители и на трите общности, но позицията на сърбите беше игнорирана от властите в Сараево. \r\nАтаката срещу Милорад Додик се развива. Членът на Камарата на представителите на босненския парламент Денис Бечирович поиска „несъобразяване с шовинистичната матрица на Додик“ и заяви: „Не трябва да има компромиси, които възпрепятстват евроатлантическия път на Босна и Херцеговина ... Крайно време е европейските държави да се присъединят към санкциите на САЩ срещу Додик“. \r\nВърховният представител за БиХ Валентин Инцко (Австрия) обвини сръбския член на Президиума, че подкопава основите на Дейтънското споразумение. Додик отвърна: самите високи представители нарушиха Дейтън, като отнеха от правомощията на Република Сръбска (съдилища, въоръжени сили, събиране на данъци и много други), първоначално делегирани на сръбския ентитет с тези споразумения. Додик, по неговите думи, си запазва правото да действа въз основа на решения на Народното събрание на РС. \r\nПозицията на Вашингтон беше формулирана от представителя на Държавния департамент на САЩ Матю Палмър: \"Надявам се Милорад Додик да престане да упорства ... Бъдещето на БиХ е Западът: ЕС, НАТО и партньорството със САЩ“. В същото време Палмър даде да се разбере, че американските санкции срещу Додик вече са дали плод - възможността за референдум за отделянето на Република Сръбска от Босна и Херцеговина беше осуетена. Като, санкциите ще проработят и сега ... \r\n„Палмър не ме уплаши, ако се страхувах, отдавна щях да съм се отказал от политиката“, отговори на това Додик... „Палмър е част от старата американска администрация, която залага на мюсюлманите в БиХ. Аз съм против тази политика. И призовавам мюсюлманите, сърбите и хърватите да се договорят никой да не може да ни налага политика отвън. Когато в началото на август ние, лидерите на водещите партии, подписахме споразумение за съставяне на правителство, от посолството на САЩ обясняваха на моето обкръжение, че са ме склонили да приема плана за сътрудничество с НАТО. Какво е това, ако не е намеса на американците във вътрешните работи на БиХ? Конституцията на БиХ предвижда съществуването на Мюсюлмано-хърватска федерация и Република Сръбска и само тези субекти могат да формират политиката на страната...“ \r\nНа 6 август водещите партии в страната – Партията на демократическото действие (ПДД) на Бакир Изетбегович, СНСД на Додик и Хърватският демократичен съюз (ХДС) на Драган Чович действително подписаха договор за принципите на формиране на правителството. Бе уговорен едномесечен срок за изпълнение на договора. В него съществува и неясна клауза за сътрудничество с НАТО, която всяка страна тълкува по своему: Додик заявява, че формирането на правителството и сътрудничеството с Алианса не са свързани; Изетбегович казва, че става въпрос за ограничено сътрудничество; Чович изобщо не коментира ситуацията. И всичко отива към това на 6 септември БиХ да няма правителство. Десетият месец от съществуването на БиХ без изпълнителна власт ще премине. \r\nИнтересното е, че от известно време лидерът на бошняците Бакир Изетбегович отстъпи в сенките, като отстъпи ролята на първа цигулка на Желко Комшич. Поведението на Изетбегович започна да се променя след визитата в БиХ на турския президент Ердоган. По-рано Турция и Изетбегович всячески подкрепяха влизането на страната в западния военен алианс, но сега отношенията на Анкара със Запада се усложниха. В крайна сметка, бошняците възприемат Турция по същия начин, както сърбите възприемат Русия, а хърватите възприемат Германия. \r\nИ сега никой не може да каже още колко ще просъществува Босна и Херцеговина в сегашния си вид – крехко политическо образувание, обединило противниците в Босненската война от 1992 до 1995 година. \r\n \r\nПревод и редакция:", "date": "2019.08.28", "title": "„Фонд за стратегическа култура“ (Русия): САЩ теглят Босна и Херцеговина към НАТО, игнорирайки сърбите; Милорад Додик се съпротивлява"}
{"url": "http://www.focus-news.net/news/2019/08/28/2693277/udalzhava-se-srokat-na-rabota-na-mezhduvedomstvenata-rabotna-grupa-analizirashta-normativnata-baza-otnosno-boepripasite.html", "text": "Правителството измени свое Решение № 849 от 26 ноември 2018 г. Това съобщиха от  правителствената информационна служба . Удължава се срокът за работа на сформираната междуведомствена работна група с цел преглед и изменение на конкретни нормативни документи, имащи отношение към оръжията и боеприпасите и изпълнението на дейности, свързани с Центъра за утилизация на боеприпаси.", "date": "2019.08.28", "title": "Удължава се срокът на работа на междуведомствената работна група, анализираща нормативната база относно боеприпасите"}
{"url": "http://www.focus-news.net/news/2019/08/28/2693280/izmenya-se-pravitelstvenoto-reshenie-za-sazdavane-na-mezhduvedomstvena-rabotna-grupa-za-tselite-na-natsionalnata-otsenka-na-riska-ot-izpiraneto-na-pari-i-finansiraneto-na-terorizma.html", "text": "Правителството измени своето Решение № 314/2019 г. за създаване на постоянно действаща междуведомствена работна група за целите на националната оценка на риска от изпирането на пари и финансирането на тероризма. Това съобщиха от  правителствената информационна служба . \r\nС промяната се цели постигането на по-гъвкав и ефективен подход при определянето на състава на постоянно действащата междуведомствена работна група - чрез посочване единствено на броя на представителите на всяка от институциите и ведомствата по чл. 96, ал. 3 от Закона за мерките срещу изпирането на пари, но не и на съответните длъжности и структурни звена, какъвто беше досегашният подход при определяне състава на работната група.", "date": "2019.08.28", "title": "Изменя се правителственото решение за създаване на междуведомствена работна група за целите на националната оценка на риска от изпирането на пари и финансирането на тероризма"}
{"url": "http://www.focus-news.net/news/2019/08/28/2693271/sky-news-boris-dzhonsan-potvardi-preustanovyavaneto-na-rabotata-na-parlamenta-do-14-oktomvri.html", "text": "Министър-председателят на Великобритания Борис Джонсън потвърди преустановяването на работата на парламента до 14 октомври, предава телевизионният канал  Sky News . \r\nБорис Джонсън поиска от кралица Елизабет II да разпореди прекратяване на работата на парламента от средата на следващия месец, което ще ограничи възможността на депутатите да блокират излизането на страната от структурите на Европейския съюз без споразумение. \r\nСпоред плана на правителството, парламентът ще бъде блокиран в седмицата, започваща от 9 септември до 14 октомври - датата, на която кралицата ще изнесе нова реч, подробно уточняваща законодателната програма на администрацията на Джонсън. Така парламентът ще загуби ценно време за дебати преди планираната дата за Брекзит – 31 октомври.   \r\nЗапитан дали по този начин се стреми да ограничи действията на депутатите от опозицията за осуетяване на Брекзти без сделка, Джонсън отговори: „Не, това е напълно невярно. Предлагаме нова законодателна програма за престъпността, болниците, като гарантираме, че имаме необходимото финансиране за образование“. \r\nТой добави, че ще има „достатъчно време\" депутатите да обсъдят Брекзит както преди, така и след „решаващата\" среща в Брюксел на лидерите на ЕС на 17 октомври. Членът на Консервативната партия Джеймс Клевърли също омаловажи значението на акцията, твърдейки, че правителството планира реч на кралицата „точно както правят всички нови правителства“. \r\n \r\n Тереза Герова", "date": "2019.08.28", "title": "Sky News: Борис Джонсън потвърди преустановяването на работата на парламента до 14 октомври"}
{"url": "http://www.focus-news.net/news/2019/08/28/2693278/premierat-boyko-borisov-prisastva-na-vazobnovyavaneto-na-stroitelnite-deynosti-na-stadion-hristo-botev-v-plovdiv.html", "text": "Министър-председателят присъства на възобновяването на строителните дейности на стадион „Христо Ботев“ в Пловдив. Това съобщиха от  правителствената информационна служба . Изграждането на спортния комплекс беше спряно преди няколко години. След завършването на строителството спортното съоръжение ще отговаря на международните стандарти, осигурявайки възможност да кандидатства и печели домакинство за провеждане на световни и европейски спортни форуми.  \r\n„Не мога да разделя отборите, нито това ни е целта. Но това, което мога да направя - като напреднете със строителството, като видим как върви, така както за спортната ви зала и за много други съоръжения, ще ви помогнем пак“, отбеляза премиерът Борисов пред гостите на стадиона. Той подчерта, че днес на заседанието на Министерския съвет бе подпомогнат още един професионален футболен клуб - „Арда“ – Кърджали, на който бяха отпуснати 2 500 000 лв. за модернизирането на стадион „Арена Арда“ в града. С тези активни действия правителството продължава да изпълнява последователната си политика за изграждане и реновиране на спортната база в цялата страна.  \r\nНа събитието в Пловдив присъстваха министърът на спорта Красен Кралев, областният управител Здравко Димитров, кметът Иван Тотев и ръководството на футболния клуб.", "date": "2019.08.28", "title": "Премиерът Бойко Борисов присъства на възобновяването на строителните дейности на стадион „Христо Ботев“ в Пловдив"}
{"url": "http://www.focus-news.net/news/2019/08/28/2693279/smolyan-normalno-se-osashtestvyava-preminavaneto-prez-gkpp-zlatograd.html", "text": "Нормално се осъществява преминаването през ГКПП „Златоград“ към 13:00 часа. Това съобщиха за  Радио „Фокус“ – Смолян  от ГД „Гранична полиция“. Без проблеми се преминава и през граничните пунктове с Гърция „Маказа“ и „Капитан Петко войвода“. \r\n \r\nНели ГЕРГЬОВСКА", "date": "2019.08.28", "title": "Смолян: Нормално се осъществява преминаването през ГКПП „Златоград“"}
{"url": "http://www.focus-news.net/news/2019/08/28/2693285/kathimerini-pozharite-v-gartsiya-goryat-sklonovete-na-planinata-himet-blizo-do-atina.html", "text": "Голям екип от пожарникари е изпратен за справяне със стихия, пламнала във Виронас по склоновете на планината Химет, разположена североизточно Атина, съобщава електронното издание на атинския ежедневник  Kathimerini .  \r\nВ изявление за телевизия Skai, кметът на Виронас Григорис Катаподис заяви, че властите би трябвало в кратки срокове да поставят огъня под контрол.  \r\nМеждувременно, според доклади, втори пожар е избухнал на хълма на Туркоуна в централната част на Атина. Допълнителни подробности не се привеждат.  \r\nГорещото, сухо, ветровито време допринесе за разпалването десетки пожари в цялата страна. \r\n \r\n Тереза Герова", "date": "2019.08.28", "title": "Kathimerini: Пожарите в Гърция – горят склоновете на планината Химет близо до Атина"}
{"url": "http://www.focus-news.net/news/2019/08/28/2693284/dobrich-nay-mnogobroyni-sa-rumanskite-turisti-posetili-mestata-za-nastanyavane-v-grada-prez-yuni.html", "text": "Най-многобройни са румънските туристи, посетили местата за настаняване в града през юни - 36.3%, следвани от немските туристи - 15.0%, руските - 8.4%, и украинските - 7.2%. Данните са на отдел „Статистически изследвания – Добрич“ към Териториално статистическо бюро-Североизток, представени от главния експерт Илга Иванова, предаде кореспондентът на  Радио „Фокус” – Варна . Приходите от нощувки през юни 2019 г. достигат 21 749 500 лв., като приходите от български граждани са 19.7%, а от чужди граждани - 80.3%. През юни 2019 г. в област Добрич са функционирали 156 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 12.0 хил., а на леглата - 26.8 хиляди. В сравнение с юни 2018 г. общият брой на местата за настаняване и на леглата в тях нараства съответно с 1.3% и 1.7%, а броят на стаите намалява с 0.5%. Общият брой на нощувките във всички места за настаняване, регистрирани през юни 2019 г., е 417.3 хил., или с 3.0% по-малко в сравнение със същия месец на предходната година. \r\nЖулиета НИКОЛОВА", "date": "2019.08.28", "title": "Добрич: Най-многобройни са румънските туристи, посетили местата за настаняване в града през юни"}
{"url": "http://www.focus-news.net/news/2019/08/28/2693276/plamen-iliev-kmet-na-selo-sovolyano-golyama-chast-ot-prasetata-v-seloto-sa-umartveni-dobrovolno-ot-sobstvenitsite-im.html", "text": "Голяма част от прасетата в село Соволяно са умъртвени доброволно от собствениците им. Това каза пред журналисти кметът на населеното място Пламен Илиев, предаде репортер на  Радио „Фокус” – Кюстендил . Към момента са останали само четири свине - майки. „Хората разбраха каква е ситуацията, че по този начин може да се спре заболяването. Те се съгласиха и има разбирателство. Нямаше събрание при нас. Минах във всяка къща. Сега очаквам да се предостави и обещаното обезщетение, предаден е самият списък”, каза Пламен Илиев. По думите му хората трябва да извършат съответната дезинфекция. „Имаше случай на стопанин, който си закупи фризер от Перник, защото в Кюстендил нямаше налични, такова беше търсенето”, каза Пламен Илиев. \r\nВенцеслав ИЛЧЕВ", "date": "2019.08.28", "title": "Пламен Илиев, кмет на село Соволяно: Голяма част от прасетата в селото са умъртвени доброволно от собствениците им"}
{"url": "http://www.focus-news.net/news/2019/08/28/2693282/pravitelstvoto-utvardi-promeni-v-klasifikatsiyata-na-oblastite-na-politikifunktsionalnite-oblasti-i-byudzhetnite-programi-za-perioda-2018-2021-g.html", "text": "Със свое решение правителството измени РМС № 502 от 2017 г. за утвърждаване на класификация на областите на политики/функционалните области и бюджетните програми от компетентността и отговорността на съответния първостепенен разпоредител с бюджет по бюджетите на Министерския съвет, на министерствата, на държавните агенции и на Държавен фонд „Земеделие“ за периода 2018-2021 г., изм. с Решение № 733 на Министерския съвет от 2018 година. Това съобщиха от  правителствената информационна служба .  \r\nПрограмната класификация следва да обхваща всички първостепенни разпоредители с бюджет, които са определени да прилагат програмен формат на бюджет, като приетото изменение е във връзка с Решение № 52 от 2019 г. за бюджетната процедура за 2020 г., с което Министерският съвет определи за 2020 г. да прилагат програмен формат на бюджет, освен първостепенните разпоредители с бюджет по чл. 18, ал. 2 от Закона за публичните финанси, и останалите първостепенни разпоредители с бюджет, чиито бюджети се включват в държавния бюджет, с изключение на бюджетите на Народното събрание, на съдебната власт и на Сметната палата. В рамките на първия етап на бюджетната процедура за 2020 г. новоопределените да прилагат програмен формат на бюджет бюджетни организации разработиха и представиха в Министерството на финансите бюджетните си прогнози по идентифицирани от тях области на политики/функционални области и бюджетни програми, на основата на които е изготвена настоящата промяна на класификацията в съответствие с изискванията на ЗПФ. \r\nВ документа са отразени промени в класификацията по области на политики и бюджетни програми на Министерството на труда и социалната политика, на Министерството на отбраната и на Министерството на правосъдието поради настъпили нормативни и структурни промени, засягащи функциите и дейността им. \r\nЦелта на приетите промени на класификацията е свързана с повишаване на ефективното планиране, разпределение и управление на ресурсите в системата на публичните финанси на Република България и повишаване на качеството на бюджетните документи. \r\nОчакваните резултати от прилагането на акта са свързани с разширяването на обхвата на бюджетните организации, прилагащи бюджетиране, ориентирано към резултатите, създаване на устойчива рамка на областите на политики/функционалните области и бюджетните програми при разпределението на бюджетните разходи, както и по-голяма прозрачност в управлението на публичните средства.", "date": "2019.08.28", "title": "Правителството утвърди промени в класификацията на областите на политики/функционалните области и бюджетните програми за периода 2018-2021 г."}
{"url": "http://www.focus-news.net/news/2019/08/28/2693289/vitseprezidentat-iliyana-yotova-shte-bade-gost-na-chestvaneto-na-50-godini-ot-obyavyavaneto-na-perushtitsa-za-grad.html", "text": "На 29 август вицепрезидентът Илияна Йотова ще бъде в Перущица по повод отбелязването на 50-годишнината от обявяването на населеното място за град. Това съобщиха от  прессекретариата на държавния глава . На площад „27-ми Априлий“ от 18.00 часа ще се проведе тържествена церемония, на която вицепрезидентът ще приветства жителите и гостите на града.", "date": "2019.08.28", "title": "Вицепрезидентът Илияна Йотова ще бъде гост на честването на 50 години от обявяването на Перущица за град"}
{"url": "http://www.focus-news.net/news/2019/08/28/2693288/inzh-georgi-terziyski-api-tam-kadeto-ne-mozhem-da-otkriem-narushitelite-shte-poemem-razhodite-po-razchistvane-na-smetishtata-pod-mostovete.html", "text": "Там, където не можем да открием нарушителите, АПИ ще премахне незаконно струпаните боклуци. Това каза председателят на Управителния съвет на АПИ Георги Терзийски на брифинг за резултатите от извършените проверки на съоръженията за наличие на нерегламентирано използване на пространството под тях и прилежащия сервитут, предаде репортер на  Агенция „Фокус“ . „Ако се установят физически лица, които са нарушители, глобата е между 200 и 500 лева. За юридически лица санкцията е от хиляда до три хиляди лева\", обясни Терзийски. По думите му до момента са създадени два акта за нарушения. Той допълни, че разчистването на отпадъците трябва да приключи до средата на септември. „Най-често под мостовете констатираме битове отпадъци, автомобилни гуми, включително сено и ограждения за животни през летните месеци. Взели сме всички мерки – гумите са извозени, а загражденията – премахнати. На откритите собственици ще бъдат наложени парични санкции“, заяви председателят на Управителния съвет на АПИ. На журналистически въпрос за това какво се случва в момента със съоръжението на АМ „Струма“, Терзийски отговори, че ремонтите на лявото по-малко засегнато платно са приключили и движението е било възстановено, а работата по дясното платно изисква повече време и срокът е до 4 месеца.  \r\nЗорница КОСТАДИНОВА", "date": "2019.08.28", "title": "Инж. Георги Терзийски, АПИ: Там, където не можем да открием нарушителите, ще поемем разходите по разчистване на сметищата под мостовете"}
{"url": "http://www.focus-news.net/news/2019/08/28/2693283/pravitelstvoto-otpusna-28-mln-lv-za-borbata-s-afrikanskata-chuma-obzor.html", "text": "На редовното заседание на Министерски съвет бяха отпуснати 28 млн. лв. трансфер към Министерството на земеделието за изплащане на обезщетения, компенсации и всичко свързано с прилагането на мерките за борба с африканската чума по свинете от Българска агенция по безопасност на храните. До момента огнищата на африканска чума по свините при домашните свине са 32, а за целия месец има само 5 регистрирани огнища. Десислава Танева припомни, че през месец юли регистрираните огнища са били 28. При дивите свине до момента има 52 случая на африканска чума, като във връзка с тях са обявени 43 инфектирани зони в 10 области на страната. Тенденцията е към спад на заразата, а  от Министерството на земеделието, храните и горите изразиха надежда тенденцията да се запази и разпространението на заразата да спре окончателно. Стана ясно, че вече има план за осъществяване на депопулация на дивите свине до много ниско ниво, така че да се предотврати повторно разпространение на болестта.  В тази насока се работи с всички сили, дори са включени и ловците. За новия ловен сезон са изградени 450 капана. Като се вземат предвид резултатите от отстрела и индивидуалния лов, популацията е намалена с около 2000 диви свине.  \r\nМинистърът на земеделието, храните и горите Десислава Танева обяви новината за отпуснатите средства по време на брифинг, като от думите и стана ясно, че тези средства са част от разходи в размер на близо 23 млн. евро. Средствата ще бъдат съфинансирани от Европейската комисия с около 75%. Те ще бъдат използвани за изплащане на компенсации за умъртвени животни, за разходите по дезинфекция на стопанствата, за унищожените суровини и за всичко, свързано с прилагане на мерките за борба с африканската чума. Част от средствата са предназначени и за стопаните, които доброволно са усвоили месото от животните. Изплащането на финансовата помощ за стопаните ще започне след 1 септември, а в бюджета на Министерството на околната среда и водите ще бъдат направени промени относно финансирането.  \"В размер на 1 млн. лв. ще се направи корекция по бюджета на Министерството за представяне на средствата за това изплащане\", заяви Танева.  \r\nОсвен това, Десислава Танева обяви, че се подготвя 14-та годишна експертна среща на тема „Африканска чума по свинете“ на 10 септември. На срещата ще присъства и еврокомисарят по земеделието Витянис Андрюкайтис. Още 5 министри от Европа са заявили участието си до момента.  \r\nНадежда ИВАНОВА", "date": "2019.08.28", "title": "Правителството отпусна 28 млн. лв. за борбата с африканската чума (ОБЗОР)"}
{"url": "http://www.focus-news.net/news/2019/08/28/2693292/predstavlenieto-100-plovdiv-shte-bade-chast-ot-zakrivashtite-sabitiya-na-programata-na-evropeyska-stolitsa-na-kulturata.html", "text": "Представлението „100% Пловдив“ ще бъде част от закриващите събития на програмата на Европейска столица на културата. Това съобщиха за  Радио „Фокус“ – Пловдив  от Фондация „Пловдив 2019“. Документалният театър „100% Пловдив”  ще представи портрет на града в 100 лица в средата на октомври в Драматичен театър – Пловдив. Хората, които ще влязат в ролята на говорители, ще се видят за първи път на театрална сцена и вероятно дори няма да се срещнат повече извън проекта. Базиран на статистически данни, проектът включва 100 пловдивчани, представляващи демографията на града. Разглеждайки теми, важни за жителите на града,  представлението  ще се състои от поредица от ситуации, базирани на статистическите профили. Създателите на проекта използват едни и същи методики и данни за работа във всички 35 града, в които до момента се е реализирал проекта. Участниците са избрани по пол, възраст, квартал, социално положение, семеен статус и политически пристрастия.", "date": "2019.08.28", "title": "Представлението „100% Пловдив“ ще бъде част от закриващите събития на програмата на Европейска столица на културата"}
{"url": "http://www.focus-news.net/news/2019/08/28/2693286/nikola-chanev-oblasten-upravitel-na-kardzhali-darzhavata-sazdava-usloviya-za-edin-po-dobar-zhivot-za-po-malkite-naseleni-mesta.html", "text": "Министерски съвет взе решение да отпусне 2 500 000 лв. за осветление на стадиона Арена „Арда“. Това съобщи за  Радио „Фокус“  областният управител на Кърджали Никола Чанев. На днешното заседание тази сутрин Министерски съвет е одобрил искането за допълване на бюджета на Министерство на спорта с 2.5 милиона лева, необходими за оборудването на  стадиона със средства за осветление и електронно табло. „Днес на заседание на Министерски съвет, така както и по предварителен ангажимент на премиера Бойко Борисов, бе взето решение за отпускане на допълнителни средства от бюджет на Министерството на младежта и спорта в размер на 2.5 милиона лева, които ще бъдат изразходвани за ново осветление и електронно табло за футболен клуб \"Арда\" - Кърджали“, каза областният управител Никола Чанев. Той добави, че специално благодари на премиера Бойко Борисов за изключително своевременната и бърза реакция. „Благодаря и на г-жа Караянчева за съдействието, на министъра на спорта Кралев, който беше лично ангажиран в този процес - и негова също е заслугата това да се случи. Благодаря и на министъра на финансите Горанов. Държавата за пореден път показва своето отношение към смесените райони, към по-малките населени места като Кърджали. Защото България не е само София, България е и Кърджали. И съм изключително радостен, че държавата показа своя ангажимент. Държавата прави така, че да създава условия за един по-добър живот за Кърджали“, каза още областният управител на Кърджали Никола Чанев. \r\nДарина ДЕЕНИЧИНА", "date": "2019.08.28", "title": "Никола Чанев, областен управител на Кърджали: Държавата създава условия за един по-добър живот за по-малките населени места"}
{"url": "http://www.focus-news.net/news/2019/08/28/2693294/blagoevgrad-intenziven-e-trafikat-na-izhod-za-tovarni-avtomobili-na-gkpp-kulata.html", "text": "Интензивен е трафикът на изход за товарни автомобили на ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. На граничните пунктове „Илинден“, „Златарево“ и „Станке Лисичково“ се осъществява нормално. \r\nЛивия НИНОВА", "date": "2019.08.28", "title": "Благоевград: Интензивен е трафикът на изход за товарни автомобили на ГКПП „Кулата“"}
{"url": "http://www.focus-news.net/news/2019/08/28/2693287/anadolska-agentsiya-rusiya-i-turtsiya-shte-si-satrudnichat-v-proizvodstvoto-na-samoletni-dvigateli-i-sistemi-za-radioelektronna-borba.html", "text": "Руски и турски представители ще обсъдят сътрудничество между страните в производството на самолетни двигатели и системи за радиоелектронна борба, съобщи началникът на Руската федерална служба за военно-техническо сътрудничество Дмитрий Шугаев в сряда, цитиран от  „Анадолската агенция“ . \r\nНеговите коментари бяха направени в кулоарите на Международното авио-космическо изложение МАКС-2019 в Москва. \r\nВъв вторник руският президент Владимир Путин представи последните постижения на руската авиационна и космическа индустрия пред турския си колега Реджеп Тайип Ердоган. \r\nНа изложението руският лидер показа на турския си колега изтребителят от пето поколение Су-57. Лидерите разгледаха още изтребителите Су-36 (за които се предполага, че ще бъдат поръчани от Турция на друго авиационно изложение в Русия на 11-13 септември – Агенция „Фокус“), ударните хеликоптери Ка-52 и военно-транспортните хеликоптери Ми-38. \r\nНа пресконференцията след срещата Путин и Ердоган заявиха, че са обсъдили възможностите за сътрудничество и съвместно производство в авиацията и средствата за радиоелектронна борба. \r\nЕрдоган беше на еднодневна визита в Москва във вторник. Турският и руският лидери проведоха среща, на която бяха обсъдени двустранните отношения, както и регионалните и международните развития, особено Сирия. \r\n \r\nПревод и редакция:", "date": "2019.08.28", "title": "„Анадолска агенция“: Русия и Турция ще си сътрудничат в производството на самолетни двигатели и системи за радиоелектронна борба"}
{"url": "http://www.focus-news.net/news/2019/08/28/2693291/premierat-boyko-borisov-poseti-plovdivskata-duhovna-seminariya-sv-sv-kiril-i-metodiy-chiyato-sgrada-se-remontira-s-otpusnati-ot-pravitelstvoto-600-000-leva.html", "text": "Министър-председателят Бойко Борисов посети Пловдивската духовна семинария „Св. св. Кирил и Методий“, чиято сграда се ремонтира основно благодарение на отпуснатите от правителството 600 000 лева. Това съобщиха от  правителствената информационна служба . „Радвам се, че се строи здраво\", заяви премиерът Борисов и акцентира върху значителните средства, предназначени за образователна инфраструктура. „За нас образованието е основен приоритет, включително духовното\", добави още министър-председателят Борисов.  \r\nКъм настоящия момент голяма част от ремонтните дейности в Семинарията са реализирани. Сменени са старите покриви, които са били в много тежко състояние. Сменена е и отоплителната система, а подовите настилки в сградата са подменени. Учебните помещения са в процес на подготовка за започването на нормален учебен процес.  \r\nПловдивската духовна семинария „Св. св. Кирил и Методий“ се помещава в представителна сграда с богата история и специфична атмосфера. Разположена е в централната част на град Пловдив и е една от неговите забележителности.", "date": "2019.08.28", "title": "Премиерът Бойко Борисов посети Пловдивската духовна семинария „Св. св. Кирил и Методий“, чиято сграда се ремонтира с отпуснати от правителството 600 000 лева"}
{"url": "http://www.focus-news.net/news/2019/08/28/2693281/reuters-dzhonsan-e-nasrochil-rechta-na-kralitsata-za-14-oktomvri-ne-e-iskal-ot-neya-spirane-na-deynostta-na-parlamenta.html", "text": "Британският премиер Борис Джонсъм заяви в сряда, че ще насрочи Речта на кралицата за 14 октомври и отрече, че иска да предотврати действията на парламента срещу плана му за излизане от Европейския съюз на 31 октомври, предава  Reuters . \r\n„Трябва да продължим с вътрешния ни дневен ред и за това ние обявяваме Реч на кралицата на 14 октомври“, заяви британският премиер. \r\nПомолен да коментира критиките от депутати, че им е отказано време, дебат и гласуване за Брекзит, Джонсън заяви: „Това не е вярно. Ако погледнете какво правим, ние предлагаме нова законодателна програма“. \r\n„Ще има много време и преди и след решаващата среща на върха на 17 октомври (на европейските лидер), достатъчно време в парламента, за да могат депутатите да дебатират ЕС, да дебатират Брекзит и всички други въпроси, много време“. \r\n \r\nПревод и редакция:", "date": "2019.08.28", "title": "Reuters: Джонсън е насрочил Речта на кралицата за 14 октомври, не е искал от нея спиране на дейността на парламента"}
{"url": "http://www.focus-news.net/news/2019/08/28/2693295/dobrich-okrazhniyat-sad-dopusna-ekstraditsiyata-na-moldovets-izdirvan-ot-sadebnite-vlasti-v-ukrayna.html", "text": "Окръжният съд в Добрич (ДОС) допусна незабавна екстрадиция на молдовец, издирван от украинските съдебни власти с цел наказателното му преследване по обвинение за грабеж, съобщиха от пресцентъра на ДОС. Тричленният съдебен състав е преценил, че са налице всички предпоставки по Закона за екстрадицията и европейската заповед за арест и международните договори, по които България е страна, за допускане предаването на 24-годишния К.Т. на властите в Украйна. От приложените по делото документи става ясно, че мъжът, който е украински гражданин, притежаващ и молдовски паспорт, е разследван за грабеж, извършен на 16 януари 2017г. в селище Авангард, Одеска област. Според постъпилите данни той е заподозрян за участие в нападение с цел завладяване на чужда собственост, съчетано с насилие, което е опасно за живота и здравето на нападнатото лице, и е извършено от група лица при предварителен заговор. Още в деня на грабежа мъжът е бил уведомен, че е заподозрян в извършване на престъплението, но само 10 дни по-късно, в хода на започналото досъдебно производство, той е напуснал Украйна с молдовския си паспорт. По тази причина е бил обявен за международно издирване по линия на Интерпол. Задържан е на 18 юли т.г. на ГКПП - Кардам, при влизането му в България. От 22 юли мъжът е с мярка за неотклонение задържане под стража, наложена му от Окръжния съд в Добрич. В съдебното заседание 24-годишният мъж декларира, че е съгласен да бъде незабавно екстрадиран в Украйна. Украинските власти са представили гаранция, че той няма да бъде съден за престъпления, различни от посоченото в молбата за екстрадиране. Предоставени са и гаранции, че исканата екстрадиция няма за цел наказване на основания като раса, религия, етническа принадлежност и политически убеждения. Окръжният съд прецени, че липсват и основания да се счита, че лицето ще бъде подложено в Република Украйна на насилие, изтезание или на жестоко, нечовешко или унизително наказание, или че не са гарантирани правата му, свързани с наказателното производство и изпълнението на наказанието съгласно изискванията на международното право. Предвид изложеното съдебният състав счете, че молбата за екстрадиция на лицето е основателна и следва да бъде уважена. Съдът е разпоредил мъжът да остане задържан под стража до фактическото му  предаване на молещата държава. Постановеното решение е окончателно и не подлежи на обжалване.", "date": "2019.08.28", "title": "Добрич: Окръжният съд допусна екстрадицията на молдовец, издирван от съдебните власти в Украйна"}
{"url": "http://www.focus-news.net/news/2019/08/28/2693299/razgrad-144-zrelostnitsi-sa-se-yavili-na-darzhaven-izpit-po-balgarski-ezik-i-literatura-v-oblastta.html", "text": "144 зрелостници са се явили на държавен изпит по български език и литература в областта. Това съобщиха за  Радио „Фокус“ - Шумен  от Регионалната комисия за организиране и провеждане на държавни зрелостни изпити. Не са се явили 46 души, трима не са били допуснати до матура. Изпитният ден, проведен в 7 училища - по едно във всяка община от областта, е преминала нормално. Утре държавен зрелостен изпит по предмет по избор ще се проведе в 6 училища, тъй като в Община Цар Калоян няма подадени заявления за втори ДЗИ. Зрелостниците ще се явяват по пет предмета – география и икономика, биология и здравно образование, философски цикъл, физика и астрономия и английски език. За втори ДЗИ са подадени общо 92 заявления. \r\nИвелина ИВАНОВА", "date": "2019.08.28", "title": "Разград: 144 зрелостници са се явили на държавен изпит по български език и литература в областта"}
{"url": "http://www.focus-news.net/news/2019/08/28/2693293/sport-zidan-ne-se-e-otkazal-ot-pogba.html", "text": "Зинедин Зидан все още се надява, че до затварянето на трансферния прозорец Реал Мадрид ще успее да привлече Пол Погба, информира \"Марка\". Това трябва да се случи най-късно на 2 септември. Кралете имат възможност да вземат Кристиан Ериксен от Тотнъм, но за Зидан приоритет е привличането на 26-годишния му сънародник. Иначе договорът на датчанина с шпорите изтича следващото лято. Белия балет може да ги привлече сега срещу 30 млн. евро или да си го осигури безплатно след година. \r\nПогба обаче няма намерение да иска трансфер от Манчестър Юнайтед. Червените дяволи едва ли ще седнат на масата за преговори, ако Реал не започне с предложение от 200 млн. евро. Причината е, че трансферният прозорец в Англия е затворен и 20-кратните шампиони не могат да вземат негов заместник. \r\nПо-рано този месец мениджърът на Юнайтед Оле Гунар Солскяер е провел няколко разговора с Погба относно ситуацията. Норвежецът е имал притеснения, че 26-годишният французин може да повлияе негативно на атмосферата в отбора заради проваления трансфер. Погба обаче е уверил наставника, че ще бъде напълно предан на червените дяволи през новия сезон. Халфът е казал също, че уважава решението на клуба да не го продава през този трансферен прозорец.", "date": "2019.08.28", "title": "Спорт: Зидан не се е отказал от Погба"}
{"url": "http://www.focus-news.net/news/2019/08/28/2693290/predsedatelyat-na-britanskiya-parlament-dzhon-barkou-zatvaryaneto-na-parlamenta-na-obedinenoto-kralstvo-e-narushenie-na-zakona.html", "text": "Според председателя на парламента на Обединеното кралство Джон Бъркоу ходът на премиера Борис Джонсън да спре работата на Камарата на общините от средата на септември до 14 октомври е нарушение на закона, предава  AFP . \r\n„Ослепително очевидно е, че този ход е предназначен да предотврати обсъжданията на Брекзит в парламента“, подчерта Бъркоу, като същевременно отбеляза, че по този начин Джонсън се опитва да определи курса на страната. \r\n \r\n Тереза Герова", "date": "2019.08.28", "title": "Председателят на британския парламент Джон Бъркоу: Затварянето на парламента на Обединеното кралство е нарушение на закона"}
{"url": "http://www.focus-news.net/news/2019/08/28/2693296/gd-granichna-politsiya-intenziven-e-trafikat-na-granitsata-sas-sarbiya-gartsiya-turtsiya-i-rumaniya.html", "text": "Интензивен е трафикът на границата със Сърбия, Гърция, Турция и Румъния. Това съобщиха от   ГД „Гранична полиция“ . Информацията за трафика е към 13.00 часа. На границата със Сърбия на ГКПП „Калотина“ трафикът е интензивен на изход за леки автомобили. На границата с Гърция на ГКПП „Кулата“ трафикът е интензивен на изход за товарни автомобили. На границата с Турция на ГКПП „Капитан „Андреево“ и ГКПП „Лесово“ трафикът е интензивен на вход за леки автомобили, а на границата с Румъния на ГКПП „Дунав мост – Русе“ и ГКПП „Дунав мост – Видин“ трафикът е интензивен на изход за товарни автомобили. \r\nНа границата с Република Северна Македония трафикът е нормален на всички гранични контролно-пропускателни пункта.", "date": "2019.08.28", "title": "ГД „Гранична полиция“: Интензивен е трафикът на границата със Сърбия, Гърция, Турция и Румъния"}
{"url": "http://www.focus-news.net/news/2019/08/28/2693297/gabrovo-nepalnoleten-uchenik-e-podpalil-120-bali-seno-v-sevlievo.html", "text": "Непълнолетен ученик подпали 120 бали сено в Севлиево. Полицията го залови след четири дни. Това съобщават от  ОДМВР – Габрово . Сигналът за пожара е подаден около 20.00 часа на 23 август в дежурната част на Районно управление – Севлиево. Съобщено е за пожар в метална постройка, пригодена за съхранение на сено, в района на кланица в Севлиево. Огънят е унищожил съоръжението и 120 бали сено. При проведени оперативно-издирвателни мероприятия в хода на образуваното по случая досъдебно производство, криминалистите от полицейското управление са установили непълнолетен ученик от Севлиево, за когото са налице данни, че е съпричастен с извършване на престъплението.", "date": "2019.08.28", "title": "Габрово: Непълнолетен ученик е подпалил 120 бали сено в Севлиево"}
{"url": "http://www.focus-news.net/news/2019/08/28/2693301/veliko-tarnovo-operetata-bayaderka-na-imre-kalman-shte-bade-predstavena-na-krepostta-tsarevets.html", "text": "Оперетата „Баядерка“ на Имре Калман ще бъде представена на крепостта „Царевец“. Спектакълът се осъществява под патронажа на кмета на Велико Търново инж. Даниел Панов и е част от съпътстващата програма на летния оперен фестивал „Сцена на вековете“. Това каза в ефира на  Радио „Фокус“ – Велико Търново  директорът на Музикално-драматичен театър „Константин Кисимов“ Васил Вълчев. Това е второто участие на търновските актьори на крепостта за настоящото лято. „В края на юли солисти, актьори, оркестър, хор и балет представиха с голям успех друг шедьовър на Калман – „Теменужката от Монмартър”, посочи Вълчев. Режисьор на спектакъла е Петко Бонев, диригент-постановчик е Игор Богданов, а представлението на крепостта „Царевец“ ще дирижира самият директор. Сценографията и костюмите са дело на Лидия Къркеланова, а на над хореографията е работила Катя Богданова. Ролите в постановката са поверени на солистите Теодора Петрова, Момчил Караиванов, Валерия Пейчева, както и на актьори от драматичната трупа. В спектакъла участват оркестърът, хорът и балетът на МДТ. „Декорите и ефектното осветление в „Баядерка” ще пренесат публиката на крепостта „Царевец“ сред индийска екзотика. В подобен на приказка сюжет богат индийски принц се влюбва в прелестна актриса. Запленен от красотата ѝ, той я кани в своя дворец в Париж. Преминавайки през различни етапи и препятствия, комични моменти, забавни преживявания и романтични терзания, любовта им постепенно се разгръща до неизбежен и очарователен хепи енд“, каза още Влчев, като подчерта, че спектакълът има и субтитри на английски език. \r\n„Баядерка” ще бъде представена на крепостта „Царевец“ на 29 август от 20.00 часа. Билети се продават на касите на МДТ „Константин Кисимов” и на Туристическия информационен център и в мрежите на eventim.bg и grabo.bg. \r\nЛуиза ТРАНЧЕВА", "date": "2019.08.28", "title": "Велико Търново: Оперетата „Баядерка“ на Имре Калман ще бъде представена на крепостта „Царевец“"}
{"url": "http://www.focus-news.net/news/2019/08/28/2693300/varna-dvama-mazhe-sa-s-opasnost-za-zhivota-sled-sbivane-v-selo-tsonevo.html", "text": "Двама мъже са с опасност за живота след сбиване в село Цонево. Това съобщиха от  ОДМВР - Варна . Сигналът за сбиване е подаден на 26 август около 21.00 часа в с. Цонево. Установено е, че през същият ден по-рано е възникнал скандал между двама мъже от селото на 38 и 29 г. Малко по-късно 38-годишният с инициали С. Д. и още няколко мъже отиват в дома на 29-годишния мъж. Там се сбили, а при пристигането на полицейския екип боят бил приключил. В болница с опасност за живота са настанени 29-годишен мъж, който е с фрактури на череп, 2 ребра и лява длан и 37-годишен мъж, който е с фрактура на черепа. Във връзка със случая са задържани лица с инициали С. Д. (на 38 г.), А. М. (на 59 г.) и М. Д. (на 34 г.) и тримата от с. Цонево. Води се досъдебно производство.", "date": "2019.08.28", "title": "Варна: Двама мъже са с опасност за живота след сбиване в село Цонево"}
{"url": "http://www.focus-news.net/news/2019/08/28/2693306/blagoevgrad-nikolay-bizev-izrisuva-stenite-na-zalata-na-tenis-klub-dzhangal-v-bansko.html", "text": "Николай Бизев изрисува стените на залата на тенис клуб \"Джангал\" в Банско. Това съобщиха от пресцентъра на  Общината . Бизев е роден в Банско, но работи в София като ИТ специалист. От малък се занимава с рисуване и през годините, за лично удовлетворение е оставил \"печати\" на различни места в родния си град като барове, хотели, ски гардероби и други. Поредното му вдъхновение идва, когато се връща в Банско през уикендите и \"разпуска\" в местния тенис клуб. Стените в залата сами го \"канят\" да ги превърне в картини и той прави проект с име Тоp Spin - Bansko\" с помощта на който печели спонсорство за бои и материали от магазини \"На тъмно\". След няколко публикации в сайтове, намира и поддръжници на своята идея и с още двама любители на изобразителното изкуство, правят от скучната зелена зала на клуб \"Джангал\" място, в което деца и младежи да се чувстват по-уютно от всякога. Уличните графити винаги са привличали със стила си младите хора и са действали енергизиращо, когато в тях присъства темата \"спорт\" и това е водещата линия за начинанието. Освен труда си, Николай събира от познати голямо количество хилки за тенис на маса, които дарява на клуба. Той каза, че прави всичко за децата, за младите, които да се чувстват специални и да тренират с повече усмивка и желание в тази зала. На 6-ти октомври вратите на клуб \"Джангал\" ще се отворят за турнир по тенис на маса, който ще бъде открит от кмета на Община Банско - Георги Икономов и на който официално ще бъдат представени рисунките по стените.", "date": "2019.08.28", "title": "Благоевград: Николай Бизев изрисува стените на залата на тенис клуб \"Джангал\" в Банско"}
{"url": "http://www.focus-news.net/news/2019/08/28/2693308/stara-zagora-natsionalno-sastezanie-po-debati-shte-se-provede-v-grada.html", "text": "Третото издание на Национално състезание по дебати „Загорка Open“ 2019 г. ще се проведе на  31 август и 1 септември в Стара Загора. Това съобщиха от  Община Стара Загора . То е част от веригата на независимите състезания по дебати към Асоциация „Дебати България“. Организатор и домакин е клуб „Дебати“ към Центъра за подкрепа за личностно развитие към Община Стара Загора. Състезанието събира едни от най-силните дебатьори в страната и се ръководи от най-добрите съдии. Участват  24 отбора от  двама състезатели - ученици и студенти, членове на клубовете по Дебати от цялата страна. Главни съдии ще бъдат: Тодор Рогошев, Жанин Ал-Шаргаби и Мартин Михайлов, бивши дебатьори, ръководители на клубове и опитни съдии. Форматът на състезанието е Британски парламентарен дебат - предполагащ разгръщането на спора в две надграждащи се линии - на две правителства и две опозиции. Темите се избират от съдиите и се съобщават преди началото на всеки кръг. За определяне на победителите ще се играят четири кръга с елиминации, полуфинал и финал. Състезанието ще се проведе в сградата на ГПЧЕ „Ромен Ролан”. Началото на първи кръг е в 10.30 часа на 31 август, финалът ще започне в 11.30 часа на 1 септември. \r\nДебатите са отворени и всеки, който има интерес, може да ги наблюдава.", "date": "2019.08.28", "title": "Стара Загора: Национално състезание по дебати ще се проведе в града"}
{"url": "http://www.focus-news.net/news/2019/08/28/2693303/rtk-kosovo-sarbiya-se-gotvi-da-predotvrati-chlenstvoto-na-kosovo-v-interpol.html", "text": "Сърбия се готви да предотврати членството на Косово в Международната полицейска организация, предава държавната  RTK . \r\nВицепремиерът на Сърбия Небойша Стефанович и министърът на външните работи Ивица Дачич са обсъдили по-нататъшните дейности за предотвратяване на членството на най-младата държава на Балканите в Интерпол. По данни на медията двамата са договорили конкретни стъпки, които трябва да бъдат предприети на Общото събрание на организацията, което ще се проведе през октомври в Чили. Двамата са се съгласили, че всички трябва да са наясно, че „всяко приемане би било в противоречие с Резолюция 1244 на Съвета за сигурност на ООН, както и с резолюцията, одобрена от Общото събрание на Интерпол в Пекин, която ясно определя, че само страни-членки на ООН или наблюдатели имат право да станат част от тази организация“. \r\n \r\n Тереза Герова", "date": "2019.08.28", "title": "RTK (Косово): Сърбия се готви да предотврати членството на Косово в Интерпол"}
{"url": "http://www.focus-news.net/news/2019/08/28/2693305/tass-v-yuzhna-frantsiya-ograbiha-poslanika-na-bahreyn-v-sasht.html", "text": "Посланикът на Бахрейн в САЩ е бил ограбен, докато е бил на почивка в Южна Франция, предава  TACC . \r\nДипломатът е бил нападнат от група от три или четири лица, които са задигнали часовника му на стойност 130 хил. долара. До инцидента се е стигнало, след като нападателите са спрели превозното средство на посланика и са впръскали сълзотворен газ. Един от групата е ударил дипломата с газова бутилка.  \r\nОсвен скъпият часовник, престъпниците са претърсили и чантата на съпругата на дипломата, в която е имало пари и лична карта. Въпреки нараняването на главата, причинено от удара с газовата бутилка, както и сълзотворния газ, дипломатът, съпругата и дъщерите са отказали да бъдат хоспитализирани. Разследването е поверено на прокуратурата и на полицията. \r\n \r\n Тереза Герова", "date": "2019.08.28", "title": "ТАСС: В Южна Франция ограбиха посланика на Бахрейн в САЩ"}
{"url": "http://www.focus-news.net/news/2019/08/28/2693304/premierat-boyko-borisov-pravitelstvoto-shte-podpomogne-izgrazhdaneto-na-stadion-hristo-botev-no-kogato-vidi-che-stroitelnite-deynosti-napredvat.html", "text": "Правителството ще подпомогне изграждането на стадион „Христо Ботев” в Пловдив, но когато види, че строителните дейности напредват. Това каза премиерът Бойко Борисов пред привържениците на отбора в Пловдив по време на церемонията за рестартиране на строителните дейности на стадиона, предаде репортер на  Радио „Фокус“ – Пловдив . Премиерът отбеляза още, че по цял свят собствениците правят стадионите, правителствата само подпомагат. „Това, което мога да обещая, е като видим как върви строителството, така, както правим с много други спортни съоръжения в Пловдив и сме ги дотирали на края да помогнем пак”, каза Борисов „Като видим, че става, ще помогнем с каквото е необходимо и на вас, и на „Локомотив” - Пловдив, но в края”, добави премиерът. Той отбеляза, че отборът на Ботев ще е толкова по-силен, когато е толкова силен и „Локомотив” – Пловдив. „За да гледаме хубави мачове, трябва да имаме хубави отбори и нека по-добрите да побеждават. Но вие не се бийте, а си пазете стадионите и игрищата”, добави Бойко Борисов. \r\nПремиерът предложи на заседание на Общинския съвет в Пловдив да бъде обсъден въпросът за това да има една концесионна такса на пловдивските отбори от 100 лева 1000 лева максимум, вместо да се плащат по 60 000 лева като сега. \r\nБойко Борисов отбеляза още, че МС днес е помогнал и на отбора на Арда Кърджали, който за първи път е в „А“ група, в един смесен регион, където трябва да се развива спорта. Той каза, че МС е отпуснал днес 2 500 000 лв. за модернизирането на стадион „Арена Арда“ в града. С тези активни действия правителството продължава да изпълнява последователната си политика за изграждане и реновиране на спортната база в цялата страна. \r\nМинистър-председателят присъства на възобновяването на строителните дейности на стадион „Христо Ботев“ в Пловдив, където се бяха събрали стотици привърженици на отбора, в очакване най-сетне строителните дейности на „Колежа“, както те наричат стадиона, да продължат. \r\nИзграждането на спортния комплекс беше спряно преди няколко години. След завършването на строителството спортното съоръжение ще отговаря на международните стандарти, осигурявайки възможност да кандидатства и печели домакинство за провеждане на световни и европейски спортни форуми. \r\nПремиерът посети и семинарията в Пловдив, за да инспектира строителните дейности там, финансирани също от правителството. \r\nСлед това Бойко Борисов се отправи и към Мал тепе, където също ще инспектира как вървят археологическите разкопки. \r\nЦветана ТОНЧЕВА", "date": "2019.08.28", "title": "Премиерът Бойко Борисов: Правителството ще подпомогне изграждането на стадион „Христо Ботев”, но когато види, че строителните дейности напредват"}
{"url": "http://www.focus-news.net/news/2019/08/28/2693302/api-pri-120-saorazheniya-ot-provereni-3808-sa-ustanoveni-otpadatsi.html", "text": "При 120 съоръжения от проверени 3808 са установени отпадъци. Около половин милион лева ще струва почистването на подмостовите пространства. Това съобщиха от пресцентъра на  Агенция „Пътна инфраструктура“ . \r\nБитови и строителни отпадъци, гуми, складиране на сено и отглеждане на животни под съоръженията са основните констатации от извършените проверки на мостовете по републиканската пътна мрежа. До 23 август са проверени 3 808 съоръжения. Нерегламентирано използване на пространството под мостовете и прилежащия им сервитут има при 120, съобщи на брифинг председателят на Управителния съвет на Агенция „Пътна инфраструктура“ Георги Терзийски. Работата на експертите продължава и предстои на установените нарушители, съвместно с компетентните органи - РИОСВ и общините, да се съставят актове по Закона за административните нарушения и наказания. Санкцията за физическите лица е от 200 до 500 лв., а за юридическите от 1000 до 3000 лв. Там, където нарушителите не може да бъдат открити ще премахнем неправомерно струпаните отпадъци за сметка на бюджета, подчерта Терзийски. \r\nРазмерът на средствата за почистването на боклуците се уточнява и в момента се изготвят допълнителни задания към пътните управления. Прогнозата е, че ще отидат не по-малко от половин милион лева. За съжаление вместо за текущ ремонт и поддържане на пътищата, за изкърпване на настилките, за обновяване на маркировката на второкласната и третокласната мрежа и за обезопасяване на участъците ще трябва да ги хвърлим за почистване на боклуци, които недобросъвестни граждани, фирми и организации са разпръснали, подчерта Терзийски. Апелирам гражданите да не изхвърлят битовите и строителните си отпадъци не само в сервитута на мостовите съоръжения, а въобще на нерегламентирани места, защото за да бъдат предотвратени последиците от техните действия се бърка не само в нашия джоб, но и в техния включително, заяви Терзийски и подчерта, че опазването на околната среда зависи не само от институциите, но и от всеки български гражданин. \r\nРазчистването на пространствата около някои съоръжения започна и целта ни е премахването им да приключи до средата на септември, каза още председателят на УС на АПИ. \r\nГоляма част от установените нарушения са под съоръжения, които са в населените места или в непосредствена близост до тях. Например захвърлени автомобилни гуми са открити под моста при 17-ти км на път III-208 Провадия - Дългопол и община Провадия е уведомена да ги премахне. Строителни материали и механизация са констатирани и под съоръжението при 63-ти км на път III-609 в Дряново.  \r\nПрез летните месеци някои замеделски стопани използват пространството под мостовете за временно складиране на бали със сено и слама или за отглеждане на кокошки и овце. Пространството под съоръжение над река Бели Вит на път III-3701 в Тетевен е било обособено за отглеждане на животни като мястото е било оградено с греди, дъски и талашитени плоскости. На същия път само че на съоръжение на сто места от първото е направен кокошарник. Временните селскостопански заграждения вече са премахнати. Обособени пространства за отглеждане на животни са открити и под моста в село Крушаре на път II-53 Сливен - Ямбол. Сено е намерено и под надлез на път II-23 Кубрат - Русе в Русенска област и на път II-48 Омуртаг - Котел на територията на село Тича.", "date": "2019.08.28", "title": "АПИ: При 120 съоръжения от проверени 3808 са установени отпадъци"}
{"url": "http://www.focus-news.net/news/2019/08/28/2693310/v-tsentralnata-izbiratelna-komisiya-shte-se-provede-brifing-vav-vrazka-s-podgotovkata-i-proizvezhdaneto-na-izborite-na-27-oktomvri.html", "text": "На 29 август от 14.00 часа ще се проведе първият редовен брифинг на Централната избирателна комисия във връзка с подготовката и произвеждането на изборите за общински съветници и за кметове, насрочени на 27 октомври 2019 г. Това съобщиха от пресцентъра на  ЦИК . Брифингът ще се състои в Пресклуба в сградата на Народното събрание на пл. „Княз Александър І“ 1, вход откъм Националната художествена галерия.", "date": "2019.08.28", "title": "В Централната избирателна комисия ще се проведе брифинг във връзка с подготовката и произвеждането на изборите на 27 октомври"}
{"url": "http://www.focus-news.net/news/2019/08/28/2693309/burgas-politsiyata-izdirva-54-godishniya-krasimir-tropotanov-izbyagal-ot-universitetskata-bolnitsa-v-grada-prez-mesets-may-2018-g.html", "text": "Полицията издирва 54-годишния Красимир Димитров Тропотанов, избягал от Университетската болница за активно лечение в Бургас на 17 май 2018 г. Това съобщиха от  ОДМВР - Бургас . За последно Красимир Тропотанов е заснет от видеокамерите на лечебното заведение, като вече издирването му е популяризирано, чрез две нарочни съобщения. \r\nВисок е 170 см с бяла къса коса и слабо телосложение. В деня, в който е напуснал болницата, е бил облечен с раирана риза и тъмен панталон. \r\nОДМВР – Бургас призовава гражданите, разполагащи с някаква информация относно местонахождението на Красимир Димитров Тропотанов, да съобщят незабавно на тел. 112 или в най-близкото Районно управление на МВР.", "date": "2019.08.28", "title": "Бургас: Полицията издирва 54-годишния Красимир Тропотанов, избягал от Университетската болница в града през месец май 2018 г."}
{"url": "http://www.focus-news.net/news/2019/08/28/2693307/pleven-v-oblastnata-administratsiya-se-sastoya-rabotna-sreshta-za-obsazhdane-na-variantite-za-obhoden-pat-na-grada.html", "text": "Работна среща за изграждане на обход на Плевен се състоя в областна администрация Плевен. Това съобщиха от   Пресцентъра на Областна администрация  .Вариантите за изграждане на обходен път на Плевен, който да отклони натоварения трафик от тежкотоварни автомобили извън  града, обсъдиха днес заинтересованите страни на работна среща в Областна администрация - Плевен. Срещата се проведе по инициатива на АПИ и областния управител Мирослав Петров и на нея присъстваха представители на Пътната агенция, Областно пътно управление, Областна администрация Плевен, Община Плевен, РИОСВ, Камарата на архитектите и БДДР. Областният управител призова присъстващите към постигане на консенсусно решение, подчертавайки че точно сега  е моментът за изграждането на обходен път на Плевен. „Ако не се възползваме от него, това ще бъде единствено  и само в ущърб на гражданите, тяхното качество на живот и общата бъдеща визия за развитието на Плевен”, каза Мирослав Петров. По думите на инж. Ася Чипева – директор на дирекция „Инвестиционно проектиране и отчуждителни процедури” в пътната агенция”  наличието на защитена територия с такива мащаби ограничава възможностите за изграждане на обходен път на града.  Още през 2007 година Агенцията е възложила проучвания за изграждане на обходен път на Плевен. „Тогава всички предложени и  рационални от технико-икономическа и експлоатационна гледна точка варианти преминават в една или друга степен през защитената територия на Кайлъка  и това е причината проектната разработка да не е доведена до успешен край. Ето защо се спряхме на три възможни варианта, които изпратихме на РИОСВ и Община Плевен”, каза инж. Чипева.  Вариантите са достъпни на сайта на АПИ. На днешната среща след експертно обсъждане на възможностите за постигане на съгласие се стигна до решението с писмо Община Плевен да посочи своите изисквания към АПИ, за да бъде дадена зелена светлина на един от вариантите и да се стартират съответните процедури. Предстои следваща работна среща.", "date": "2019.08.28", "title": "Плевен: В Областната администрация се състоя работна среща за обсъждане на вариантите за обходен път на града"}
{"url": "http://www.focus-news.net/news/2019/08/28/2693311/orf-parizh-nominira-silvi-gular-za-chlen-na-ek-a-avstriya-yohanes-han.html", "text": "Франция ще бъде представена в новата комисия на Европейския съюз от бившия министър на отбраната Силви Гулар, предава австрийската държавна медия  ORF ,  като се позовава на съобщение от Елисейския дворец.  \r\nНастоящият заместник-управител на френската централна банка би наследила социалиста Пиер Московичи. С номинацията на Париж 26 от 27 държави от ЕС са представили своя избор за членовете на новия състав на Комисията. Единствено Италия не е обявила номинацията си. Австрия отново ще бъде представена от Йоханес Хан, който към настоящия момент отговаря за политиката за съседство и преговори за разширяване.  \r\nГулар бе член на Европейския парламент от 2009 г., докато Макрон не я назначи за министър на отбраната през 2017 г. Тя не заемаше поста дълго време – след скандал тя подаде оставка. Гулард бе и съветник на бившия председател на ЕК Романо Проди. \r\n \r\n Тереза Герова", "date": "2019.08.28", "title": "ORF: Париж номинира Силви Гулар за член на ЕК, а Австрия – Йоханес Хан"}
{"url": "http://www.focus-news.net/news/2019/08/28/2693312/politika-sarbiya-polsha-ne-pokani-sarbiya-i-rusiya-na-otbelyazvaneto-na-80-tata-godishnina-ot-nachaloto-na-vtorata-svetovna-voyna.html", "text": "Президентът на Сърбия Александър Вучич все още не е получил покана от Полша да присъства на честването на 80-годишнината от началото на Втората световна война на 1 септември, научи белградският ежедневник  „Политика“  от сръбското президентство. Според Министерството на външните работи, посолството на Сърбия във Варшава е получило информация, че са поканени само членове на ЕС, НАТО и Източното партньорство. \r\nТова ще бъде второто голямо събитие, на което Сърбия няма да бъде представена в съответствие с историческата си роля и статута на страна-победител, коментира вестникът, като припомня, че на отбелязването на 100-годишнината от победата в Първата световна война на 11 ноември миналата година, Франция разположи президента на Сърбия в страничните редове, а в същото време настани държавния глава на Косово Хашим Тачи точно зад Владимир Путин. Официален Париж също постави хърватския президент Колинда Грабар Китарович на първи ред. \r\nОстри критики към Полша дойдоха и от Москва. А именно, Владимир Путин дори не получи покана за събитието, на което се очаква да присъстват около 20 световни лидери. Дмитрий Песков, прессекретар на президента на Русия, заяви, че „всички мемориални събития във всяка страна по света, посветени на годишнините от Първата световна война или Втората световна война, не могат да се считат за завършени без участието на Русия, тъй като нейната роля за завършването на Втората световна война не може да бъде пренебрегната.Той припомни, че само за освобождаването на Полша от нацистите, които я превземат през 1939 г., са дали живота си 600 хиляди съветски войници. \r\nРъководителят на кабинета на полския президент Кристоф Шчарски заяви, че се очакват 40 чуждестранни делегации, около 250 гости от цял свят, включително президенти, премиери, председатели на парламенти, външни министри, министри на отбраната, както и пратеници на европейските кралски семейства. В отговор на въпроса защо Русия не е поканена, той каза, че „президентът (на Полша) е решил да покани страните от Европейския съюз и Източното партньорство, Азербайджан, Армения, Беларус, Грузия, Молдова, Украйна. И Русия не участва в нито една от тези организации“. \r\nПо-рано полските власти взеха своето решение да не канят руски представители, обяснявайки, че на 1 септември 1939 г. Русия все още не е участвала във войната и Полша иска да отбележи годишнината с онези страни, с които сега тя работи в тясно сътрудничество. Полската консервативна партия „Право и справедливост“, която е на власт в страната, според медиите е избрала този формат, за да отбележи годишнината от нападението над Полша и началото на избухването на войната с днешните съюзници на НАТО и Европейския съюз, за да избегне руския президент, който беше поканен на предишната кръгла 70-годишнина. \r\nЗа първи път церемонията беше преместена от Гданск и полуостров Вестерплате във Варшава, поради по-ранни спорове с властите в Гданск, доминирани от полската опозиция. Програмата предвижда германският и полският президенти да отдадат почит на цивилните жертви от Втората световна война в град Велюн, в централната част на Полша, призори на 1 септември, внезапно бомбардиран от нацистите в 4.40 ч., докато Германия все още не е обявила война на Полша. \r\nВ Москва обаче смятат, че е точно обратното на това, което Полша твърди, и че става въпрос за класическа ревизия на историята. Генерал-полковник Леонтий Шевцов, член на съюза на журналистите на Русия, в авторски текст подчертава, че е „очевидно, че без участието на Русия, другите републики от бившия СССР, Сърбия, Китай и други страни, които са понесли основната тежест на войната, форматът, който предлага Полша предизвиква недоумение“, тъй като „по логиката на манипулацията на Варшава, организаторът на тази война – Германия и нейните съюзници, участват на манифестацията, а страните от антихитлеровската коалиция не са повикани. Като се погледне списъка на официалните лица човек може да се сети за същата далечна 1939 година. За какво НАТО, ЕС, а още повече Източно партньорство като почетни гости може да се говори. \r\nДостатъчно е, казва той, само да си припомним признанията на британския премиер Уинстън Чърчил, „който никога не е имал симпатии към СССР, че „Всички наши военни операции се извършват в много ограничен мащаб в сравнение с гигантските усилия на Русия“. \r\n \r\n От посолството на Полша: Изпратили сме покани само на най-близките партньори \r\n \r\nОт посолството на Полша потвърдиха информацията от Министерството на външните работи на Сърбия. На въпрос на „Политика“ и поканата е изпратена до някой от служителите от Белград и защо никой от Русия не е поканен, Павел Соколовски, служителят на посолството, отговори, че „поканите са изпратени до най-близките полски партньори от ЕС, НАТО и страните от Източното партньорство“. \r\n \r\n Студена война и в „Туитър“ \r\n \r\nВ последните дни около Втората световна война спориха в „Туитър“ и руският и американският посланици в Белград Александър Боцан-Харченко и Кайл Скот. Руският пратеник реагира на изявлението на американския си колега по повод 80-тата годишнина от подписването на пакта Молотов-Рибентроп. Скот написа, че „двама диктатори тайно си поделят Източна Европа на нацистка и съветска сфера на влияние“, а седмица по-късно е последвала инвазията срещу Полша и ужасите на Втората световна война. Боцан-Харченко му върна, че трагедията е могла да бъде избегната, ако западните сили са се съгласили да създадат предложената от СССР система за колективна сигурност. „Западните сили избраха циничната политика на умиротворяване, която би насочила агресията на Хитлер на изток“, написа дипломатът. Опитът да се представи Съветският съюз като провокатор на Втората световна война, отбеляза той, скверни паметта на милионите жертви, допринесли за краха на нацизма и освобождението на неговия народ и народите на Европа. \r\n \r\nПревод и редакция:", "date": "2019.08.28", "title": "„Политика“ (Сърбия): Полша не покани Сърбия и Русия на отбелязването на 80-тата годишнина от началото на Втората световна война"}
{"url": "http://www.focus-news.net/news/2019/08/28/2693298/reuters-dzhonsan-ogranichava-vremeto-na-parlamenta-predi-brekzit-razyareni-sa-protivnitsite-na-izlizaneto-na-velikobritaniya-ot-es.html", "text": "Британският премиер Борис Джонсън ще ограничи възможностите на парламента да осуети плановете му да реализира Брекзит на 31 октомври, като намали времето за заседания от днес до датата на излизане, което разяри противниците на излизането на Обединеното кралство от Европейския съюз, които го обвиниха в „престъпване на конституцията“ (Великобритания няма Конституция  - бел. „Фокус“), предава  Reuters . \r\nВ най-смелия си ход до момента за реализиране на волята на гражданите за излизане от ЕС, изразена на референдума преди повече от 3 години, Джонсън заяви, че насрочва официалното откриване на новата сесия на парламента – Речта на кралицата, за 14 октомври, когато ще изложи законодателните планове на правителството. \r\nТова на практика ще затвори парламента от средата на септември за около месец и ще намали парламентарното време, през което депутатите могат да се опитат да блокират Брекзит. \r\nНа въпрос, дали по този начин се опитва да блокира политиците да не отложат за пореден път развода между Лондон и Брюксел, премиерът отговори: „Това изобщо не е вярно“. \r\n„Ще има достатъчно време и от двете страни на тази решаваща среща на върха на 17 октомври (лидерите на Европейския съюз), достатъчно време в парламента депутатите (членовете на Парламента) да обсъдят ЕС, да обсъдят Брекзит и всички други въпроси, достатъчно време. \" \r\nПовече от три години след като Обединеното кралство гласува 52% на 48% за напускане на Европейския съюз, все още не е ясно при какви условия – и дори дали - втората по големина икономика на блока ще напусне клуба, към който се присъедини през 1973 г. \r\nСамо 65 дни пред последния краен срок част от народните представители се чудят как да осуетят плановете на премиера и ако те успеят това може да вкара Великобритания в тежка политическа криза. \r\nСпирането на дейността на парламента преди Речта на кралицата е историческа норма в Обединеното кралство, но тъй като, според желаещите да осуетят Брекзит, това ограничава времето им за дебати в парламента преди окончателната реализация на резултатите от референдума през 2016 година, това предизвика незабавни протести. \r\n \r\n Яростта на противниците на Брекзит \r\n \r\nПредседателят на Камарата на общините Джон Беркоу обяви решението за „нарушение на конституцията“, независимо че Великобритания няма Конституция, което цели да възпрепятства депутатите да обсъждат Брекзит. \r\n„Това действие е абсолютно скандално и е нападение срещу демокрацията ни“, пък заяви заместник-председателят на опозиционната Лейбъристка партия в „Туитър“. „Това не може да се случи“. \r\nФилип Хамънд, бунтовният член на Консервативната партия на Джонсън и бивш финансов министър, който обеща да блокира Брекзит без сделка, заяви, че би било нарушение, ако парламентът не може да контролира правителството. \r\nПървият министър на Шотландия Никола Стърджън призова проевропейските депутати да действат, като описа сряда, като „черен ден за демокрацията в Обединеното кралство“, от което тя неколкократно заяви, че иска да отдели Шотландия. \r\nДжонсън обаче твърди, че този ход е създаден така, че да позволи на правителството му да продължи с вътрешния си дневен ред. „Ако погледнете какво правим, ние предлагаме нова законодателна програма.“ \r\nМинистърът на финансите Саджид Джавид обяви във вторник, че ще определи плановете си за разходите на правителството на 4 септември. \r\nПарламентът се завръща от лятната си почивка на 3 септември и се очакваше да заседава две седмици, преди да се раздели отново, за да позволи на политическите партии да провеждат годишните си конференции. Обикновено заседанията започват отново в началото на октомври. \r\nРечта на кралицата е официалното държавно откриване на нова сесия на парламента, на която кралица Елизабет чете реч, подготвена от правителството, определяща законодателна програма за следващата година. \r\nРечта на кралица на 14 октомври ще забави завръщането на парламента и ще остави депутатите с малко повече от две седмици, докато Великобритания не трябва да напусне ЕС на 31 октомври. \r\n \r\n \r\nПревод и редакция:", "date": "2019.08.28", "title": "Reuters: Джонсън ограничава времето на парламента преди Брекзит, разярени са противниците на излизането на Великобритания от ЕС"}
{"url": "http://www.focus-news.net/news/2019/08/28/2693314/plovdiv-prez-oktomvri-v-karlovo-shte-se-provede-traditsionniyat-esenen-panair.html", "text": "Традиционният есенен панаир в Карлово ще бъде естествен финал на всички събори в населените места от общината и ще се проведе през месец октомври, съобщиха от пресцентъра на  Община Карлово . \r\nПрез настоящата година панаирът ще се проведе в първата седмица на месец октомври по нова концепция. Тя предвижда в местността „Битака“ да бъдат поставени само атракционни съоръжения, без търговски площи и места за хранене. Мотивите са: \r\n- възникналите инциденти в последните години, представляващи заплаха за живота на хората и нарушаване обществения ред и сигурност; \r\n- многобройните жалби от жители на целия град заради силното музикално озвучаване; \r\n- намаляващите с всяка година желаещи да ползват търговска площ, като минимален брой от тях са от района.", "date": "2019.08.28", "title": "Пловдив: През октомври в Карлово ще се проведе традиционният есенен панаир"}
{"url": "http://www.focus-news.net/news/2019/08/28/2693318/sliven-izmenenieto-na-byudzheta-na-obshtinata-shte-glasuva-na-svoe-zasedanie-utre-obshtinskiya-savet-v-grada.html", "text": "Изменението на бюджета на община Сливен ще гласува на свое заседание утре Общинския съвет в града. Това съобщи пред  Радио „Фокус“ – Сливен  председателят на Общински съвет – Сливен Димитър Митев. \r\nПричините са отпускане на допълнителни средства за ремонти на читалища, паркове и част от пътната инфраструктура в по-малките населени места. Предвидени са средства и за увеличаване на възнагражденията на медицинските сестри в детските градини и ясли, а също и за развитието на спортната инфраструктура и обзавеждане на Спортен комплекс „Асеновец“. \r\nОбщинските съветници ще гласуват и предложения, свързани с реализирането на няколко европейски проекта. По този повод на днешната пресконференция присъства и председателят на Постоянната комисията по европейска интеграция, международно сътрудничество и партньорски инициативи Мартин Славов. По думите му едно от тях е даването на съгласие кмета на община Сливен да подпише Споразумение за партньорство с „Пътнически превози“ ЕООД по Оперативна програма „Околна среда“ 2014-2020 г. То е свързано с подобряване на качеството на атмосферния въздух. Славов допълни, че се предвижда закупуването на 6 броя тролейбуси и 4 броя електробуси, както и обновяване и ремонт на съществуваща 35 годишна инфраструктура, осигуряваща експлоатацията на тролейбусния транспорт в града. \r\nДругото предложение по тази линия е упълномощаване на кмета на общината да подпише „Запис на заповед“ като обезпечение на авансово плащане по Проект „Патронажна грижа за възрастни хора и лица с увреждания в община Сливен“ по ОП „Развитие на човешките ресурси“ 2014-2020. Проектът е свързан с осигуряването на допълнителна патронажна грижа на възрастни хора и лица с увреждания. Основната му цел е подобряване качеството на живот и възможностите за социално включване на хората с увреждания и възрастните хора, чрез осигуряване на мрежа от услуги в домашна среда. Минимум 180 лица ще могат да бъдат включени по проекта. \r\nЩе бъде гласувано и даването на съгласие Община Сливен да разкрие две нови социални услуги, за чието изграждане е получила финансиране по ОП „Региони в растеж“ 2014-2020 г. Двата нови центъра за предоставяне на услуги за подкрепа в общността и в семейна среда се намират в сградата на бившето Начално училище „Хаджи Димитър“ в кв. „Клуцохор“. Единият е Център за обществена подкрепа, а другият Дневен център за подкрепа на деца и младежи с тежки множествени увреждания и техните семейства. \r\nДа бъде удостоен със званието Почетен гражданин на Сливен европейският шампион по вдигане на тежести Божидар Андреев ще решава още  местният парламент. \r\n45 са общо точките, включени в дневния ред на заседанието. Сред тях са изменение и допълнение на Наредбата за придобиване, управление и разпореждане с общинско имущество, както и изменение и допълнение на Правилника за устройството и дейността на Общинско предприятие „Градска мобилност“. Митев посочи, че изменението е свързано с предоставяне на правомощия на служители на предприятието, които вече ще могат да санкционират нарушителите, съгласно Закона за движение по пътищата. Той подчерта, че това ще се случва само в рамките на синята зона. \r\nВ заключение Мартин Славов даде висока оценка за реализацията и участието на Общината в европейски проекти през програмния период. В тази връзка той допълни, че не са налагани санкции от Управляващия орган за неизпълнение. \r\nЩе  бъдат гласувани обичайните разпоредителни сделки с недвижимо имущество, приемане и разрешаване на изработване на ПУП на поземлени имоти, а също и отпускане на финансови средства и помощи на граждани.", "date": "2019.08.28", "title": "Сливен: Изменението на бюджета на общината ще гласува на свое заседание утре Общинския съвет в града"}
{"url": "http://www.focus-news.net/news/2019/08/28/2693315/ministar-predsedatelyat-boyko-borisov-poseti-arheologicheskite-prouchvaniya-na-nadgrobnata-mogila-kray-plovdivskoto-selo-manole.html", "text": "Министър-председателят Бойко Борисов посети археологическите проучвания на най-голямата надгробна могила на Балканския полуостров край пловдивското с. Маноле. Това съобщиха от  правителствената информационна служба . През настоящия археологически сезон екип на Регионалния археологически музей в Пловдив разкри впечатляваща със своите размери пирамидална кула. Тя е с височина 20 м и е изградена е от камъни и тухли, споени с хоросанов разтвор.  \r\n„Имаме прекрасни археолози и както виждате - подпомагаме ги“, заяви премиерът Борисов, докато ръководителят на Регионалния музей в Пловдив доц. Костадин Кисьов му показваше резултата от труда на екипа специалисти.  \r\nОткритите досега археологически материали – монети, глинени съдове и мраморни архитектурни елементи, датират построяването на кулата и издигането на надгробната могила в периода II - ІІІ в. сл. Хр.  \r\n„Антична сграда 20 метра в Европа няма запазена. Този огромен монумент ще стане една от атракциите в Европа“, отбеляза доц. Кисьов пред министър-председателя Бойко Борисов.  \r\nНай-новите открития, които представляват капител - дорийски стил, както и мраморни квадри с оформени фризове, доказват наличието на масивен петредов мраморен постамент с колонада, надхвърлящи 50 тона. Те са били монтирани на върха на кулата, където най-вероятно в древността е имало издигната статуя на император или на неговия наместник, управлявал провинция Тракия през II - ІІІ в. сл. Хр.  \r\nОчакванията на археолозите са в северната половина на могилата да е разположена гробницата на владетеля, в чиято чест са издигнати величественият монумент и могилата.  \r\nПри посещението на могилата Мал тепе до село Маноле с премиера Бойко Борисов бяха министърът на културата Боил Банов, министърът на финансите Владислав Горанов и областният управител на Пловдив Здравко Димитров.", "date": "2019.08.28", "title": "Министър-председателят Бойко Борисов посети археологическите проучвания на надгробната могила край пловдивското село Маноле"}
{"url": "http://www.focus-news.net/news/2019/08/28/2693316/smolyan-zapochva-obnovyavaneto-na-mnogofamilni-zhilishtni-sgradi-v-zlatograd-i-po-chetvartiya-proekt-po-operativna-programa-regioni-v-rastezh.html", "text": "Първа копка за отбелязване старта на четвъртия проект, изпълняван от Община Златоград с финансовата подкрепа на Оперативна програма „Региони в растеж“ 2014-2020 г., процедура BG16RFOP001-2.002 „Енергийна ефективност в периферните райони-2” ще се проведе на 29 август от 18.00 часа в Златоград. Това съобщиха от  Община Златоград . \r\nПроектът цели повишаване на енергийната ефективност и обновяване на единадесет многофамилни жилищни сгради на територията на град Златоград. Събитието ще се проведе на ул. „България“, в близост до блок №128, т.нар. „Текстилски блок”. Това е и първата сграда от проекта, по която ще стартират ремонтни дейности. Останалите сгради, включени в проекта, са на сдружения на собствениците: „Ахрида 22“, „Тракия“, „Къща Виктория“, „Велико Търново“, „Раз Цвет“, „Фамилна къща Чаушеви“, „Синчец“, „Братя Хъмчеви“, „Гогаджови“, „Фамилия Касабови“. Дейностите по тях се очаква да стартират през м.септември тази година.", "date": "2019.08.28", "title": "Смолян: Започва обновяването на многофамилни жилищни сгради в Златоград и по четвъртия проект по Оперативна програма „Региони в растеж“"}
{"url": "http://www.focus-news.net/news/2019/08/28/2693317/kyustendil-obshtinata-organizira-dzhaz-kontsert-na-grupa-ot-gartsiya-za-finala-na-kyustendilsko-lyato.html", "text": "Общината организира джаз концерт на група от Гърция за финала на „Кюстендилско лято”. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Концертът ще се състои на 31 август от 21.00 часа на площад „Велбъжд”.  \r\n„Yako Trio” е джаз група, създадена през 2016 година в Солун. През 2018 година групата записва първият си албум, включващ 5 изпълнения, всичките гръцки традиционни песни. Това ще бъде последният от поредицата летни концерти в Кюстендил, включени в традиционната програма „Кюстендилско лято”. \r\nВенцеслав ИЛЧЕВ", "date": "2019.08.28", "title": "Кюстендил: Общината организира джаз концерт на група от Гърция за финала на „Кюстендилско лято”"}
{"url": "http://www.focus-news.net/news/2019/08/28/2693319/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и Община Белово ще чуете повече за условията и капацитета на Дома за възрастни хора в село Дъбравите. По темата ще разговаряме с директора му Христина Пипонкова. Ще ви разкажем и за Детския комплекс в Белово и възможностите на малките жители на града да развиват талантите си в него. Наш събеседник ще бъде Катя Ванчева, директор на Комплекса. Във втората част на предаването ще разговаряме със Севдалина Попова, директор на Историческия музей в Белово за състоянието на военните паметници в общината.   \r\nПредаването „Белово – градът на трите планини” се излъчва всяка сряда по Радио „Фокус“ – Пазарджик, от 15.00 до 16.00 часа. Водещ на предаването е Ваня Николова. Телефоните за връзка със студиото са 0885 606692 и 034 420020.", "date": "2019.08.28", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/08/28/2693324/burgas-rayonna-prokuratura-nesebar-vnese-iskane-za-postoyanen-arest-na-mazh-obvinen-v-sklonyavane-kam-prostitutsiya.html", "text": "Районен прокуратура – Несебър внесе в съда искане за налагане на мярка за неотклонение „Задържане под стража“ спрямо Димо П. Това съобщиха от пресцентъра на  Районна прокуратура - Несебър . Той е обвинен за това, че на неустановени дати през летния сезон на 2019 г. в еротичен клуб, находящ се в к.к. Слънчев бряг, общ. Несебър, чрез обещаване на облаги, приел шест момичета, с цел да бъдат използвани за развратни действия – проституция. \r\nРайонен съд – Несебър е насрочил заседанието са за днес от 15.30 часа.", "date": "2019.08.28", "title": "Бургас: Районна прокуратура – Несебър внесе искане за постоянен арест на мъж, обвинен в склоняване към проституция"}
{"url": "http://www.focus-news.net/news/2019/08/28/2693323/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването „Симитли – минало, настояще и бъдеще“ по Радио „Фокус“ – Пирин и тази сряда продължаваме поредица от издания, които ще посветим на 50-ата годишнина от обявяването на Симитли за град.  В предаването днес ще си говорим за миналото на общинския център, за настоящето, но и за бъдещето. Първите минути ще посветим на тема от не толкова далечното минало, която има своето продължение в настоящето, а ще има такова и в бъдещето. Става дума за големия пожар от лятото на 2017 година, който се възпламени на 24 август от района на село Мечкул и достигна Кресна. Гасенето му отне повече от седмица, а щетите са хиляди декари гора, чието възстановяване вече започна. Повече по темата ще чуем от инж. Вера Станишева, началник отдел „Възобновяване на горите“ в Югозападно държавно предприятие. „Музей на кукерите“ ще бъде открит в Симитли по повод празника на 29 август. Повече за програмата ще научим от колегата Натали Стефанова. Заедно ще си припомним и още от личностите, които са свързани с развитието на Община Симитли.  В края на изданието няма да пропуснем и традиционния обзор на всичко по-важно, което се случи в Община Симитли през изминалите дни. \r\n \r\nВие, нашите слушатели също може да се свържете с нас на телефоните в студиото – 0885 303 373 и 073/ 88-55-81 или на е-майл: pirin@focus-news.net. \r\n \r\nСлушайте предаването „Симитли – минало, настояще и бъдеще“ на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова ако искате да сте на „Фокус“ за всичко актуално и интересно, което се случва в града и малките населени места от общината. \r\n \r\nПоради технически причини тази седмица изданието на предаването ще звучи в ефира ни от 14.00 до 15.00 часа.", "date": "2019.08.28", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/08/28/2693321/al-jazeera-balkani-medii-svarzaha-shtrahe-s-ekstremisti-na-balkanite.html", "text": "Бившият вицеканцлер на Австрия Хайнц-Кристиан Щрахе „отдавна“ е бил повлиян от крайни националисти в Сърбия – или поне според водещия виенски ежедневник  Der Standard , предава  Al Jazeera  в редакцията си за Балканите.  \r\nТова, което свързва Щрахе с крайните националисти в Сърбия, е омразата към мюсюлманите, твърди изданието. Подчертава се, че особена почит Щрахе отдава на Жѐлко Ражна̀тович, с псевдоним А̀ркан - известен сръбски командир на паравоенното формирование „Тигри“, обвиняван за редица военни престъпления в Хърватия и Босна и Херцеговина. Припомня се, че в тайно заснетите материали от Ибиса Щрахе е определил Аркан като „готин човек“.  \r\nИзданието отбелязва, че Щрахе очевидно се възхищава на „сръбския военен престъпник“. \r\n \r\n Тереза Герова", "date": "2019.08.28", "title": "Al Jazeera (Балкани): Медии свързаха Щрахе с екстремисти на Балканите"}
{"url": "http://www.focus-news.net/news/2019/08/28/2693322/sofiya-zelena-biblioteka-shte-se-provede-v-parka-geo-milev-poslednata-sabota-na-avgust.html", "text": "„Зелена библиотека“ ще се проведе в парка „Гео Милев“ последната събота на август. Това съобщиха от  Столична община . На 31 август  „Зелената библиотека“ ще бъде в парка „Гео Милев“. Там ще са поетът Бойко Ламбовски, а Марин Бодаков и Юлия Роне ще четат от книгата ѝ „Джулието си търси работа“, субсидирана от Програма „Култура“ на Столична община.  \r\nМалчуганите може да участват в уъркшопа, организиран от Таня Гигова и театрална школа „ГлухАРТчета“.  \r\nИнициативата ще с провежда от 10:00 ч. до 14:00 ч. \r\nПродължава и традиционната инициатива „Споделени книги“ – „Вземи, прочети, върни“. Посетителите ще могат да вземат интересна нова или да оставят вече прочетена книга на специално поставените места в парка.", "date": "2019.08.28", "title": "София: „Зелена библиотека“ ще се проведе в парка „Гео Милев“ последната събота на август"}
{"url": "http://www.focus-news.net/news/2019/08/28/2693329/konstantin-delchev-eucys-konkursat-stimulira-razvitieto-na-nay-mladoto-pokolenie-evropeyski-ucheni-i-inovatori.html", "text": "Конкурсът “Европейското състезание за млади учени” стимулира развитието на най-младото поколение европейски учени и иноватори. Това каза за дневния информационен блок „Добър ден“ на  Радио „Фокус“  Константин Делчев, заместник национален организатор, координатор за България  и член на Института по математика и информатика БАН по повод 31-то издание на Европейския конкурс за млади учени, който ще се проведе под егидата на ЕС от 13 до 18 септември в София. Конкурсът е едно от най-старите събития, които се провеждат по рамковите програми за наука и иновации. „Основните цели на конкурса са едновременно да се стимулира научното и иновационното мислене на младежта, но и публиката да се запознае с това какви идеи биват развивани от най-младото поколение европейски граждани и как те биват стимулирани от Европейската комисия. Друга цел е създаването на Алумни мрежа от съветници, експерти, ментори и организатори, която може да бъде използвана за развитие на научната дейност в училищата и университетите“, обясни Константин Делчев. Той каза още, че в конкурса право на участие имат както участници от страните-членки на ЕС, така и от съседните на Съюза държави и такива с двустранни спогодби за научен обмен с ЕС. В него могат да участват младежи до 2о години, които ще се представят с собствена научна, медицинска или инженерна разработка, уточни Делчев. Министерството на образованието и науката е основен организатор, а негов партньор е Института по математика и информатика към Българската академия на науките /БАН/, добави координаторът. Тази година България участва с три проекта в областта на информатиката, биологията и медицината. \r\nЕлеонора ЧОЛАКОВА", "date": "2019.08.28", "title": "Константин Делчев, EUCYS: Конкурсът стимулира развитието на най-младото поколение европейски учени и иноватори"}
{"url": "http://www.focus-news.net/news/2019/08/28/2693330/ek-sushata-v-evropa-darzhavite-chlenki-postignaha-saglasie-otnosno-merkite-za-podkrepa-predlozheni-ot-evropeyskata-komisiya.html", "text": "Държавите членки постигнаха съгласие относно редица мерки за подкрепа, предложени от Комисията и целящи облекчаване на финансовите затруднения, изпитвани от земеделските стопани вследствие на неблагоприятни климатични условия, както и подобряване на наличностите от фуражи за животните, се казва в съобщение от  пресслужбата на ЕК. \r\nКато първа стъпка, в рамките на мерките за подкрепа засегнатите земеделски стопани ще могат да получат по-висок от обичайно полагащия им се процент от плащанията по линия на Общата селскостопанска политика (ОСП). Чрез тези плащания ще се осигурят повече финансови ресурси за земеделските стопани, които ще получат до 70 % от преките плащания, считано от средата на октомври, и 85 % от плащанията за развитие на селските райони, веднага щом решението бъде прието.  \r\nВторо, тези мерки позволяват дерогации от някои от правилата за екологизиране, като целта е да се подобрят наличностите от фуражи.  \r\nСлед днешното гласуване пакетът следва да бъде официално приет в началото на септември. Комисията продължава да е в контакт с всички държави членки във връзка с последиците от сушата.", "date": "2019.08.28", "title": "ЕК: Сушата в Европа: Държавите-членки постигнаха съгласие относно мерките за подкрепа, предложени от Европейската комисия"}
{"url": "http://www.focus-news.net/news/2019/08/28/2693331/veliko-tarnovo-naznachiha-obshtinskite-izbiratelni-komisii-v-devet-ot-desette-obshtini-ot-velikotarnovska-oblast.html", "text": "В девет от десетте общини на територията на Великотърновска област има назначени Общински избирателни комисии за предстоящия вот за местна власт, който ще се проведе на 27 октомври. Това сочи справка на  Радио „Фокус“ – Велико Търново  на сайта на Централната избирателна комисия. Последното решение е от вчера е и за определяне състава на ОИК в Свищов. Там за председател е избрана Цветелина Димитрова, нейни заместници са Иван Тошев и Игнат Папазов. В състава влизат, както следва, още 11 членове. Общински избирателни комисии бяха назначени последователно в общините Лясковец, Елена, Павликени, Сухиндол, Велико Търново, Полски Тръмбеш, Горна Оряховица и Стражица. Предстои процесът да се проведе в община Златарица. Официално членовете встъпват в длъжност на 7 септември. \r\nЛуиза ТРАНЧЕВА", "date": "2019.08.28", "title": "Велико Търново: Назначиха Общинските избирателни комисии в девет от десетте общини от Великотърновска област"}
{"url": "http://www.focus-news.net/news/2019/08/28/2693327/tass-pravitelstvenite-sili-na-yemen-si-varnaha-kontrola-nad-grad-aden.html", "text": "Лоялните на международно признатото правителство на Йемен формирования си върнаха изцяло контрола над пристанищния град Аден – временната столица на страната. Това заяви вътрешният министър на страната Ахмед ал Майсари, цитиран от  ТАСС . \r\n„Силите на легитимните власти си върнаха изцяло контрола над Аден“, цитира думите му телевизионният канал Al Arabiya. \r\nПо-рано подразделенията на проправителствената групировка започнаха настъпление срещу стратегически важния град, който до последния момент бе удържан от привърцениците на сепаратисткия Южен преходен съвет.  Те взеха практически без бой международното летище и започнаха придвижване към градските квартали. \r\n \r\nПревод и редакция:", "date": "2019.08.28", "title": "ТАСС: Правителствените сили на Йемен си върнаха контрола над град Аден"}
{"url": "http://www.focus-news.net/news/2019/08/28/2693320/premierat-boyko-borisov-blagodarya-na-horata-koito-ne-se-podvedoha-po-populistkite-prikazki-na-opozitsiyata-za-chumata-po-svinete.html", "text": "С 29 милиона лева лева подпомогнахме Министерството на земеделието за изплащане на обезщетения, компенсации и всичко свързано с прилагането на мерките за борба с африканската чума по свинете. Това каза пред журналисти на разкопките на Малтепе премиерът Бойко Борисов, предаде репортер на  Радио „Фокус“ – Пловдив . „Създадена е организация за максимално бързо изплащане, с благодарност към хората от селските райони, които не се подведоха по популистките приказки на опозицията“, каза Борисов. Той поясни, че обезщетенията ще се изплатят по пазарни цени на фактурите, на които стопаните са продавали месото. Премиерът добави, че ако не стигнат тези средства ще дадат и още. „Освен това ще бъдат изплатени и по 300 лева за дезинфекция на дворовете. Изплащането ще започне от 1 септември“, уточни министър- председателят. \r\nБойко Борисов съобщи още, че днес МС е гласувал и средствата за провеждането на изборите, в размер на близо 71 млн. лева. \r\nТой разгледа археологическите разкопки на Малтепе край Пловдив, като отбеляза, че имаме прекрасни археолози, които правителството винаги ще подпомага. \r\nЦветана ТОНЧЕВА", "date": "2019.08.28", "title": "Премиерът Бойко Борисов: Благодаря на хората, които не се подведоха по популистките приказки на опозицията за чумата по свинете"}
{"url": "http://www.focus-news.net/news/2019/08/28/2693325/petar-nikolov-fondatsiya-bezsmartni-balgari-na-28-avgust-se-otbelyazva-vrazkata-mezhdu-natsionalniya-duh-na-balgarina-s-istoriya-nastoyashte-i-badeshte.html", "text": "На 28 август се отбелязва връзката между националния дух на българина, история, настояще и бъдеще, която спомня за онези българи, част от този национален дух. Това каза в интервю за  Агенция „Фокус“  председателят на фондация „Безсмъртни българи“ Петър Николов. „28 август е деня на кончината на цар Борис III Обединителят, това е една знакова личност от българската история. Той е последният наш цар, който е внесъл в нашата територия още малка частица от това, което Ньойският договор, този несправедлив договор е отнел от България“, добави Николов. По думите му през 1993 г., когато се отбелязвали 50 години от кончината на цар Борис III, Ваклуш Толев е дал идеята за утвърждаване на ден на 13-те поименни безсмъртни българи. „Да се внесе в нашата социална култура, нашата действителност един ден, който да отбележи онази връзка между националния дух на българина, история, настояще и бъдеще, която да спомня за онези българи, които са станали част от този национален дух. Неслучайно този ден на 13-те поименни безсмъртни българи е именно и деня на кончината на цар Борис III Обединителят“, обясни още Петър Николов.  \r\nВиолета СИМЕОНОВА  \r\n Пълния текст на интервюто четете по-късно в „Мнение”", "date": "2019.08.28", "title": "Петър Николов, Фондация „Безсмъртни българи“: На 28 август се отбелязва връзката между националния дух на българина с история, настояще и бъдеще"}
{"url": "http://www.focus-news.net/news/2019/08/28/2693334/kyustendil-18-razreshitelni-za-stroezh-na-zhilishtni-sgradi-sa-izdadeni-prez-vtoroto-trimesechie-na-godinata-v-oblastta.html", "text": "18 разрешителни за строеж на жилищни сгради са издадени през второто тримесечие на годината в областта. Това съобщи за  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. По думите й става въпрос за 18 жилищни сгради с 21 жилища в тях и 3 399 кв м разгъната застроена площ. За същия период са издадени разрешения за строеж и на 34 други сгради с 6 896 кв м разгъната застроена площ. Спрямо предходното тримесечие издадените разрешителни за строеж на жилищни сгради се увеличават с 50 %, жилищата в тях – с 50 %, но общата им застроена площ намалява с 2.2%. При издадените разрешителни за строеж на други сгради е регистрирано нарастване със 17.2%, докато общата им застроена площ е по-малко с 2.2% . В сравнение с второто тримесечие на 2018 година броят на издадените разрешителни за строеж на нови жилищни сгради в област Кюстендил се увеличава с 63.6%, жилищата в тях – с 90.9%, а разгънатата им застроена площ – с 83.5%. Издадените разрешителни за строеж на други видове сгради са повече със 142.9%, докато разгънатата им застроена площ намалява с 30.4%. \r\n \r\nВенцеслав ИЛЧЕВ", "date": "2019.08.28", "title": "Кюстендил: 18 разрешителни за строеж на жилищни сгради са издадени през второто тримесечие на годината в областта"}
{"url": "http://www.focus-news.net/news/2019/08/28/2693328/sliven-voennosluzheshti-ot-suhopatnite-voyski-gasyat-pozhar-mezhdu-selata-elenovo-i-sokol.html", "text": "Военнослужещи от Центъра за подготовка на специалисти – Сливен със специализирана техника участват в гасенето на горски пожар, възникнал в борова гора в района между селата Еленово и Сокол, община Нова Загора. Това съобщиха от пресцентъра на  Министерство на отбраната . С инженерна машина БАТ – М те изграждат просеки с цел ограничаването на пожара.  \r\nДействията на военнослужещите се ръководят от капитан Кирил Кирилов.", "date": "2019.08.28", "title": "Сливен:  Военнослужещи от Сухопътните войски гасят пожар между селата Еленово и Сокол"}
{"url": "http://www.focus-news.net/news/2019/08/28/2693326/raycho-tsvetin-zam-oblasten-upravitel-na-kyustendil-probata-ot-namerenite-ostanki-ot-divo-prase-kray-granitsata-sas-sarbiya-e-otritsatelna-za-afrikanska-chuma.html", "text": "Пробата от намерените останки от диво прасе край границата със Сърбия е отрицателна за африканска чума. Това каза пред  Радио „Фокус” – Кюстендил  Райчо Цветин, зам.-областен управител на област Кюстендил. По думите му областта, с изключение на Кърджали, е единственият свободен регион в страната от заболяването към момента. Случаят с откритите останки от дива свиня бяха докладвани по време на провелото се на 26 август заседание на Областната епизодична комисия в Кюстендил, чиито председател е зам.-областният управител Райчо Цветин. Тогава стана ясно, че останките са открити в полиетиленов чувал на около 405 гранична пирамида, в района на село Киселица. Сигналът е подаден от страна на Граничен полицейски участък „Олтоманци”. Останките са открити на 20 метра от граничната бразда с Република Сърбия. По думите на зам.-областният управител в региона 944 стопани на домашни прасета са извършили доброволно клане на общо 1232 животни. Те са включени в утвърдени списъци за предоставяне на 300 лева на стопанство, необходими за дезинфекция. Списъците трябва да бъдат разпространени от кметовете и кметските наместници на населените места. \r\n \r\nВенцеслав ИЛЧЕВ", "date": "2019.08.28", "title": "Райчо Цветин, зам.-областен управител на Кюстендил: Пробата от намерените останки от диво прасе край границата със Сърбия е отрицателна за африканска чума"}
{"url": "http://www.focus-news.net/news/2019/08/28/2693332/ib-okolo-polovin-milion-leva-shte-struva-pochistvaneto-na-podmostovite-prostranstva-obzor.html", "text": "Размерът на средствата за почистването на боклуцитe под мостове се уточнява, но прогнозата е, че ще са необходими не по-малко от половин милион лева. Това каза председателят на Управителния съвет на Агенция „Пътна инфраструктура“ (АПИ) Георги Терзийски на брифинг за резултатите от извършените проверки  на съоръженията за наличие на нерегламентирано използване на пространството под тях и прилежащия сервитут. Повод за проверките беше възникналият пожар в депото за вторични отпадъци край Дупница, вследствие на който част от колоните на моста на АМ „Струма“ в този участък бяха компрометирани. Битови и строителни отпадъци, гуми, складиране на сено и отглеждане на животни под съоръженията са основните констатации от извършените проверки на мостовете по републиканската пътна мрежа. До 23 август са проверени 3 808 съоръжения. Нерегламентирано използване на пространството под мостовете и прилежащия им сервитут има при 120 от тях. „Работата на експертите продължава и предстои на установените нарушители, съвместно с компетентните органи - РИОСВ и общините, да се съставят актове по Закона за административните нарушения и наказания. Санкцията за физическите лица е от 200 до 500 лв., а за юридическите от 1000 до 3000 лв. Там, където нарушителите не може да бъдат открити ще премахнем неправомерно струпаните отпадъци за сметка на бюджета“, подчерта Терзийски. По думите му тези половин милион лева вместо за текущ ремонт и поддържане на пътищата, за изкърпване на настилките, за обновяване на маркировката на второкласната и третокласната мрежа и за обезопасяване на участъците, ще трябва да се хвърлят за почистване на боклуци, които недобросъвестни граждани, фирми и организации са разпръснали. „Апелирам гражданите да не изхвърлят битовите и строителните си отпадъци не само в сервитута на мостовите съоръжения, а въобще на нерегламентирани места, защото за да бъдат предотвратени последиците от техните действия се бърка не само в нашия джоб, но и в техния включително“, допълни той. Председателят на УС на АПИ заяви, че разчистването на пространствата около някои съоръжения е започнало и целта е премахването им да приключи до средата на септември. \r\n \r\nЗорница КОСТАДИНОВА", "date": "2019.08.28", "title": "Около половин милион лева ще струва почистването на подмостовите пространства (ОБЗОР)"}
{"url": "http://www.focus-news.net/news/2019/08/28/2693333/blagoevgrad-novi-detski-ploshtadki-za-detsata-izgrazhda-obshtinata.html", "text": "Община Благоевград изгражда нови, отговарящи на утвърдените стандарти, детски площадки, изцяло се обновяват и съществуващи такива, съобщиха от пресцентъра на  Община Благоевград . Кътовете за игра на открито са разположени на различни места в града и селата. Строително-монтажни дейности се извършват в ж.к „Ален мак“, където се работи по  3 детски площадки. В квартал „Грамада“ и село Рилци се изграждат по 2 броя площадки. Детски площадки ще има и в селата Падеш и Покровник, в кв. „Струмско“ (ул. „Броди“ 40), както и в междублоковото пространство при ул. „Александър Стамболийски“, до сладкарница „Горска поляна“. \r\n Голяма част от площадките са по заявено желание на  жители, в рамките на кампанията „ТИ ПРЕДЛОЖИ! КМЕТЕ, НАПРАВИ!“. Новите места за игра ще бъдат съобразени изцяло с изискванията за безопасност. Ще бъдат поставени ограда и ударопоглъщаща настилка. \r\nВсяка от детските площадки ще бъде оборудвана с разнообразни  съоръжения. Освен с уреди за игра, съобразени с възрастта на децата, на площадките ще има пейки и кошчета за удобство на придружителите. \r\nПрез настоящата година предстои изграждането и на спортни площадки на територията на Благоевград. \r\nОбособяването на кътове за игра и спорт е сред основните приоритети на кмета д-р Атанас Камбитов, а целта е да се създадат подходящи условия за малките и младите жители на общината.", "date": "2019.08.28", "title": "Благоевград: Нови детски площадки за децата изгражда Общината"}
{"url": "http://www.focus-news.net/news/2019/08/28/2693335/gd-granichna-politsiya-ochakva-se-intenziven-trafik-ot-29-avgust-do-8-septemvri-na-balgaro-turskata-i-balgaro-srabskata-granitsa.html", "text": "ГД “Гранична полиция“ уведомява пътуващите през граничните контрол-пропускателни пунктове  с Република Турция и Република Сърбия, че в периода  29 август – 8 септември се очаква особено интензивен трафик, съобщиха от пресцентъра на  МВР . Причината е транзитно преминаване през българска територия на турски граждани, пребиваващи дългосрочно в държавите от Западна Европа и от граждани на ЕС от турски произход, които ще влязат в страната през турско – българската  граница и ще я напуснат през граничните пунктове с Република Сърбия. \r\nГДГП е предприела необходимите мерки за осигуряване на достатъчно сили и средства за обезпечаване в максимална степен на нормалната пропускателна способност на граничните пунктове и постигане на бърз и ефективен граничен контрол в условията на интензивен трафик. За тази цел е необходимо пътуващите да предвидят достатъчно време за пътуване, предварително да проверят валидността на документите за пътуване и на управляваните от тях пътни превозни средства, както и за малолетни и непълнолетни – необходимите придружителни документи за удостоверяване съгласието на отсъстващия родител /и за пътуване на детето в чужбина. \r\nОт ГДГП препоръчват и алтернативни маршрути за преминаване – през граничните пунктове Малко Търново и  Лесово на границата с Турция и Връшка чука и Стрезимировци на границата със Сърбия.", "date": "2019.08.28", "title": "ГД \"Гранична полиция\": Очаква се интензивен трафик от 29 август до 8 септември на българо-турската и българо-сръбската граница"}
{"url": "http://www.focus-news.net/news/2019/08/28/2693343/burgas-gradat-shte-bade-domakin-na-mnogo-ot-sabitiyata-v-programata-na-mezhdunarodniya-festival-cinelibri.html", "text": "Градът ще бъде домакин  на много от събитията в програмата на международния фестивал CineLibri. Това съобщиха от  Община Бургас . Петото му издание ще се проведе в дните от 5 до 20 октомври в няколко града, предлагайки бляскави премиери, срещи с изключителни личности от света на киното и литературата, грандиозни юбилеи, филмови ретроспекции и безценни образователни събития. Мотото на CineLibri 2019 е \"Петото измерение\". \r\nОт 15:00 часа в петък, 30 август, в Заседателна зала на Община Бургас ще започне пресконференция за обявяване на събитията, на които ще бъде домакин нашият град. \r\nФестивалът предвижда 50 филма, разпределени в конкурсна и паралелна програма, в т.ч. завладяващи адаптации на литературни творби, създадени през последните две години, биографични драми за световноизвестни артисти, анимационни филми по книги, нови интерпретации на класически произведения и специално селектирани документални филми. Традиционен фокус са галавечерите в знак на почит към различни култури, филмовите ритуали и чествания. През 2019-та се навършват 50 години от кацането на Луната, 500 години от смъртта на ренесансовия гений Леонардо да Винчи, 250 години от рождението на германския естествоизпитател и пътешественик Александър фон Хумболт и 120 години от рождението на великия аржентински майстор на кратката проза Хорхе Луис Борхес! Все имена, които предизвикват страхопочитание. И тъй като във физиката и геометрията петото измерение се свързва с шестоъгълник, каквато е формата на библиотеката според Борхес, тази есен CineLibri няма да ви спести изкушенията, нещо повече - ще ви изстреля директно в космоса! Не без помощта на един от най-взискателните режисьори, които киното познава - визионерът Стенли Кубрик. \r\nВажен акцент сред паралелните събития е конкурсът за късометражни филми CineLibri Short Movie Official Competition, който има награден фонд и се реализира чрез платформата Film Freeway. Повече информация за конкурса ще намерите тук. \r\nCineLibri 2019 се провежда с подкрепата на Столична програма \"Култура\", Национален фонд \"Култура\", фонд \"Култура\" на Община Варна и Община Бургас; с изключителното партньорство на Vivacom и със съдействието на Jameson и УниКредит Булбанк. Всички партньори и съмишленици са обявени на официалната страница www.cinelibri.com.", "date": "2019.08.28", "title": "Бургас: Градът ще бъде домакин  на много от събитията в програмата на Международния фестивал CineLibri"}
{"url": "http://www.focus-news.net/news/2019/08/28/2693337/petar-nikolov-fondatsiya-bezsmartni-balgari-vav-veliki-preslav-shte-bade-izgraden-dom-svetilishte-na-13-e-bezsmartni-balgari.html", "text": "Велики Преслав е мястото, където ще бъде изграден дом-светилище на 13-е безсмъртни българи. Това каза в интервю за  Агенция „Фокус“  председателят на фондация „Безсмъртни българи“ Петър Николов. „Общинският съвет в града подкрепи идеята за изграждането на дома на неговата територия. В символиката на този дом, в архитектурните особености на дома са включени характеристиките на тези 13 личности“, добави Николов. „Там да могат в дни на несигурност, в дни на съмнение да се срещнат онези, които са гладни за знание и да търсят будност и да разберат, че дом-светилище е една идея за бъднина. Това е онази храмовост, която може да обедини тези 13 безсмъртни българи“, допълни още Николов. По думите му дом-светилище към момента е изграден на проектна основа. „Разбира се той още не е построен, не е започнало построяването му, но идеята е да въплъти в себе си онзи дух на българина, който е пребъднал във вековете. Ние работим за събиране на средства, за събиране на съмишленици“, обясни председателят на фондацията „Безсмъртни българи“.  \r\nВиолета СИМЕОНОВА  \r\n Пълния текст на интервюто четете по-късно в „Мнение”", "date": "2019.08.28", "title": "Петър Николов, Фондация „Безсмъртни българи“: Във Велики Преслав ще бъде изграден дом-светилище на 13-е безсмъртни българи"}
{"url": "http://www.focus-news.net/news/2019/08/28/2693336/ministar-neno-dimov-podpisa-dogovori-za-izgrazhdane-na-vodna-infrastruktura-s-vik-plovdiv-i-yambol.html", "text": "Министърът на околната среда и водите Нено Димов и Спартак Николов, управител на „Водоснабдяване и канализация“ ЕООД – Пловдив, подписаха договор за изграждане на ВиК инфраструктура, съобщиха от пресцентъра на  Министерство на околната среда и водите . Общият размер на инвестицията е над 137 млн. лв. Оперативна програма „Околна среда“ (ОПОС)  2014-2020 г. осигурява безвъзмездна финансова помощ в размер на над 97,4 млн. лв. Πo пpoeĸтa щe бъдe pexaбилитиpaнa, peĸoнcтpyиpaнa и дoизгpaдeнa oбщo 42 ĸм BиK мpeжa зa гpaдoвeтe Пловдив, Хисаря, Карлово, Първомай, Стамболийски и Асеновград. C ycпeшнoтo изпълнeниe нa дeйнocтитe пo пpoeĸтa над 430 хил. житeли щe имaт дocтъп дo пoдoбpeнo вoдocнaбдявaнe. \r\nДнес министър Димов подписа договор и с инж. Стоян Радев, управител на „Водоснабдяване и канализация“ ЕООД – Ямбол, за доизграждане и реконструкция на водоснабдителната и канализационна система. Общият размер на инвестицията е 31,2 млн. лв., като ОПОС 2014-2020 г. осигурява безвъзмездна финансова помощ в размер на 23,2 млн. лв. По проекта ще бъде изграден нов външен водопровод от помпена станция „Кабиле“ до помпена станция „Ормана“ с обща дължина 6,5 км, както и ще бъде реконструиран външен водопровод „Воден – Елхово“ с дължина 11 км. Предвижда се разширяване на вътрешната водопроводна и канализационна мрежа на градовете Ямбол и Елхово. C ycпeшнoтo изпълнeниe нa дeйнocтитe пo пpoeĸтa 73 283 житeли щe имaт дocтъп дo пoдoбpeнo вoдocнaбдявaнe.  Директните ползи за населението са свързани с намаляване на риска от замърсяване на водни басейни чрез увеличаване на ефективността при събирането, отвеждането и пречистването на отпадъчни води и с подобряване нивото на предлаганите ВиК услуги. \r\nСрокът за изпълнение на двата проекта е 49 месеца.", "date": "2019.08.28", "title": "Министър Нено Димов подписа договори за изграждане на водна инфраструктура с ВиК Пловдив и Ямбол"}
{"url": "http://www.focus-news.net/news/2019/08/28/2693341/premierat-boyko-borisov-v-duhovnata-seminariya-v-plovdiv-investirahme-blizo-edin-miliard-leva-v-obrazovatelna-infrastruktura-tazi-godina.html", "text": "Правителството е инвестирало близо един милиард лева в образователна инфраструктура тази година. Това каза при посещението си в Духовната семинария в Пловдив министър–председателят Бойко Борисов, предаде репортер на  Радио „Фокус“ – Пловдив . Борисов добави, че това са дадени пари за детски градини, ясли, училища и вузове. Борисов посети днес Пловдивската духовна семинария „Св. св. Кирил и Методий“, чиято сграда също се ремонтира с 600 000 лева, отпуснати от правителството. След инспекцията премиерът отбеляза, че сградата става много хубава. Митрополит Николай го информира как вървят строителните работи, като отбеляза, че на фирмата изпълнител се плаща само за строителни дейности, а материалите си ги осигуряват сами – къде с дарения, къде по-евтино. Така, че се предполага, че субсидията ще бъде достатъчна. „За всичко ще бъдат представени документи“, каза владиката. „Радвам се, че се строи здраво“, заяви още премиерът Борисов и още веднъж отбеляза, че за управляващите образованието е основен приоритет, включително и духовното. \r\nКъм настоящия момент голяма част от ремонтните дейности в Семинарията са реализирани. Сменени са старите покриви, които са били в много тежко състояние. Сменена е и отоплителната система, а подовите настилки в сградата също са подменени. Учебните помещения са в процес на подготовка за започването на учебната година. \r\nПремиерът и областният управител бяха посрещнати от митрополит Николай, епископ Арсений, ректора на семинарията Добромир Костов и свещеници от енорията в двора на семинарията, в която се обучават 150 души. \r\nМитрополит Николай благодари на премиера за средствата за ремонта на семинарията. \r\nЦветана ТОНЧЕВА", "date": "2019.08.28", "title": "Премиерът Бойко Борисов в Духовната семинария в Пловдив: Инвестирахме близо един милиард лева в образователна инфраструктура тази година"}
{"url": "http://www.focus-news.net/news/2019/08/28/2693339/smolyan-obshtinata-prizovava-vsichki-zhiteli-da-se-vklyuchat-v-kampaniyata-da-izchistim-balgariya-zaedno-2019-g-na-14-septemvri.html", "text": "Община Смолян призовава всички жители на общината да се включат в осмото издание на кампанията „Да изчистим България заедно“ 2019 г. Това съобщиха от пресцентъра на  Общината . Денят за почистване е 14 септември, а началният час 09:00 часа. \r\nНа 14 септември e Световният ден на почистването, България ще чисти заедно с милиони доброволци от 150 страни. От община Смолян призовават жителите да изчистят всички междублокови пространства, зелени площи, райони около църковни храмове, райони около гробищни паркове, детски площадки, дворове на детски градини и училища, еко пътеки, природни забележителности, участъци от пътната мрежа. \r\nВсички желаещи, които искат да се включат в почистването на Смолян, могат да се запишат за участие в Общинска администрация – стая № 441 или на тел.: 0301/67 696. От общината ще бъде осигурена сметосъбираща техника за извозване на отпадъците.", "date": "2019.08.28", "title": "Смолян: Общината призовава всички жители да се включат в кампанията „Да изчистим България заедно“ 2019 г. на 14 септември"}
{"url": "http://www.focus-news.net/news/2019/08/28/2693345/stara-zagora-kulturnoto-nasledstvo-na-grada-shte-bade-pokazano-v-noshtta-na-izkustvata.html", "text": "За четиринадесети пореден път в града ще се проведе „Нощ на изкуствата”. Това съобщиха от пресцентъра на  Община Стара Загора.  Всяка година проявата се превръща в празник на духовността и събира хиляди граждани и гости на града. На 27 септември, от 19.00 до 01.00 ч. - старозагорските музеи, галерии и културни организации ще посрещнат с многобройни прояви и изненади своите посетители. Общата цел е всяка година да се надгражда, да се предлагат актуални и иновативни културни прояви, да се откриват и утвърждават алтернативни културни пространства.  \r\nТази година събитието е част от Европейските дни на наследството, които ще се провеждат през целия месец септември под мотото „Изкуства и развлечения”.  Всяка година през септември 50-те държави, подписали Европейската културна конвенция, участват в Европейските дни на наследството - съвместна инициатива на Съвета на Европа и Европейската комисия. В нея се включват повече от 20 милиона европейски граждани, което прави дните най-голямото и най-споделено културно събитие не само в Европа, но и в света. В продължение на повече от 25 години Европейските дни на наследството събират хора от всички обществени сфери като голямо семейство с една идея: да опознаят и да ценят наследството си, да почувстват създадените благодарение на него връзки между европейските народи. Тази година акцентът е върху развлекателния аспект на културното наследство.  \r\nОбщина Стара Загора, като основен организатор на събитието, кани културните институти в града да се включат в поредната „Нощ на изкуствата”. До 12 септември 2019 г. галериите, музеите, театрите, различните граждански сдружения, клубове и организации, могат да заявят своите конкретни предложения и инициативи, в отдел „Култура” при Община Стара Загора. Целта е иновативност, привличане на нови аудитории и локации. Специален афиш и дипляна ще отпечата Община Стара Загора, за да популяризира събитието.", "date": "2019.08.28", "title": "Стара Загора: Културното наследство на града ще бъде показано в Нощта на изкуствата"}
{"url": "http://www.focus-news.net/news/2019/08/28/2693342/gazeta-expressana-barnabich-se-sreshtna-s-ispanskiya-vanshen-ministar.html", "text": "Сръбският премиер Ана Бърнабич пристигна в Мадрид, където се срещна с испанския министър на външните работи Жозеп Борел, за да обсъди диалога между Косово и Сърбия, след като се очаква Борел да наследи Федерика Могерини като върховен представител на ЕС и посредник на диалога за нормализиране на отношенията между Прищина и Белград, съобщава  Gazeta Express . \r\n\"Очаквам приятелски диалог, когато една от основните теми ще бъдат взаимните отношения и възобновяването на диалога с Прищина\", каза Бърнабич според медиите в Белград. Бърнабич заяви, че ще обсъди с Борел постигнатите до момента споразумения и тяхното изпълнение. Тя обвини Прищина, че не е изпълнила споразуменията, постигнати по време на диалога, подпомаган от ЕС. Когато коментира възобновяването на диалога, който се забави от началото на 2019 г., Бърнабич заяви, че няма да има възобновяване на диалога, докато стопроцентовите мита върху сръбските стоки, въведени от правителството на Косово са в сила. Правителството на Косово въведе през ноември 2018 г. стопроцентови мита върху целия сръбски внос в отговор на агресивната кампания на Белград срещу държавността на Косово, припомня вестникът. \r\n \r\n  Юлиян Марков", "date": "2019.08.28", "title": "Gazeta Express:Ана Бърнабич се срещна с испанския външен министър"}
{"url": "http://www.focus-news.net/news/2019/08/28/2693347/plovdiv-okrazhnata-prokuratura-vnese-obvinitelen-akt-v-sada-sreshtu-29-godishen-mazh-za-opit-za-ubiystvo-na-portier-v-ohranitelna-firma.html", "text": "Окръжна прокуратура в града внесе в съда обвинителен акт срещу 29-годишен мъж за опит за убийство,  незаконно държане на оръжие и повреждане на чужда движима вещ. Това съобщиха от пресцентъра на  Апелативна прокуратура – Пловдив . \r\nОкръжна прокуратура-Пловдив внесе в съда обвинителен акт спрямо С.Х., на 29 г., арменски гражданин, със статут на постоянно пребиваващ чужденец в Република България, за това, че на 29.07.2018 г. в гр. Пловдив, е направил опит умишлено да умъртви А.К., в качеството му на длъжностно лице – портиер в охранителна фирма в гр. Пловдив, по повод изпълнение на службата му в заведение – дискотека, като изпълнителното деяние е било довършено, макар и да не са настъпили предвидените в закона и исканите от дееца общественоопасни последици, и деянието е извършено предумишлено – престъпление по чл.116, ал.1, т.1 и т.9, вр. чл. 115, вр. чл.18 ал. 1 от Наказателния кодекс.  \r\nС.Х. е предаден на съд и за това, че на същата дата в гр. Пловдив е държал огнестрелно оръжие  - пистолет и боеприпаси  - 4 броя патрони , без да има за това надлежно разрешение – престъпление по чл. 339 ал. 1 от Наказателния кодекс и за това, че на същата дата в гр. Пловдив е повредил противозаконно чужда движима вещ – задна гума и заден ляв калник на лек автомобил, марка „Мерцедес“, собственост на другиго, с което е причинил щети в размер не 657,26 лева – престъпление по чл. 216 ал. 1 от Наказателния кодекс.  \r\nПо делото е установено, че на 26/27.04.2018 г. обвиняемият С.Х. и негови познати отишли с джип „Рейндж Роувър Спорт“  пред дискотека в гр. Пловдив. С.Х. управлявал автомобила. Той спрял пред входа на заведението. В това време пострадалият А.К., който бил охранител, изпълнявал задълженията си по посрещане на клиентите и осигуряването на реда. Той помолил водача С.Х. да премести автомобила, защото блокирал пътя на другите коли към паркинга. Обвиняемият му отвърнал, че ще прави, каквото си иска и А. К. не може да му нарежда. Пострадалият обяснил какъв е реда, но С.Х. започнал да се държи агресивно, търсейки конфронтация с А.К. Стигнало се до спречкване между обвиняемия и спътниците му, които започнали да хвърлят камъни, от една страна, и А.К. и негови колеги охранители, от друга, като били разменени и удари. При стълкновението пострадал един от спътниците на С.Х. Той бил откаран в болницата със счупена челюст, като за тази телесна повреда правоохранителните органи не били уведомени. През следващите дни обвиняемият и други лица се срещали с представители на дискотеката и на фирмата, за да искат обезщетение за телесната повреда.  \r\nНа 29.07.2018 г., в гр. Пловдив, към 7,30 часа, пострадалият А.К. се прибирал с автомобил към дома си. Когато слязъл от колата, към него се приближил обвиняемия С.Х., който бил с качулка на главата и вързана кърпа пред лицето си. Той се затичал към А.К., вдигнал кърпата и стрелял с полуавтоматичен пистолет, като два пъти улучил бедрата на пострадалия. При стрелбата  куршумите пробили задна лява гума и заден ляв калник на паркирания наблизо автомобил „Мерцедес”. След това обвиняемият се оттеглил, преоблякъл се и тръгнал с автомобил към Курортен комплекс „Слънчев бряг“, където бил задържан. Пострадалият е бил настанен за лечение в болница.  \r\nПо делото са разпитани свидетели, извършени експертизи, иззети веществени доказателства и др.  \r\nСпрямо С.Х. е взета мярка за неотклонение „задържане под стража“.  \r\nНай-тежкото предвидено от закона наказание измежду тези, предвидени за престъпленията, в извършването на които С.Х. е обвинен, е лишаване от свобода за срок от 15 до 20 години, доживотен затвор или доживотен затвор без замяна.", "date": "2019.08.28", "title": "Пловдив: Окръжната прокуратура внесе обвинителен акт в съда срещу 29-годишен мъж за опит за убийство на портиер в охранителна фирма"}
{"url": "http://www.focus-news.net/news/2019/08/28/2693348/api-zapochna-remontat-na-17-km-ot-iztochniya-obhoden-pat-na-yambol-za-blizo-15-mln-lv.html", "text": "Започна ремонтът на 1,7 км от Източния обходен път на гр. Ямбол - от кръстовището с ул. „Търговска“ до бул. „Крайречен“, както и отсечка от булеварда, които съвпадат с трасето на републикански път III-5305 Ямбол - Веселиново. Това съобщиха от пресцентъра на  Агенция \"Пътна инфраструктура\" . Ремонтните дейности се изпълняват по договора за текущ ремонт и поддържане на републиканските пътища в област Ямбол и са на стойност 1 485 700,24 лв. с ДДС. Въведена е времена организация на движението в участъка от ул. „Търговска“ до бул. „Крайречен“, където ще бъде извършен ремонт на пътната настилка и подмяна на бордюрите. На ремонтирания през м. г. участък от Източния обходен път в близост до ж. к. „Георги Бенковски“ ще бъде изградена канавка за отвеждане на повърхностните води и ремонтните дейности няма да засягат движението.", "date": "2019.08.28", "title": "АПИ: Започна ремонтът на 1,7 км от Източния обходен път на Ямбол за близо 1,5 млн. лв."}
{"url": "http://www.focus-news.net/news/2019/08/28/2693346/ivaylo-zlatanov-ruo-blagoevgrad-pravilata-svarzani-sas-zavarshvaneto-na-uchenitsite-natsionalnoto-vanshno-otsenyavane-i-prehvarlyaneto-ot-edin-profil-v-drug-sa-reglamentirani-v-naredbi-ot-2016-g.html", "text": "Правилата, свързани със завършването на учениците, Националното външно оценяване и прехвърлянето от един профил в друг са регламентирани в наредби от 2016 г. Това каза за  Радио „Фокус“ – Пирин  Ивайло Златанов, началник на Регионалното управление на образованието – Благоевград (РУО) във връзка с изказано становище от председателя на Синдиката на българските учители – Благоевград Бонка Ичкова. Той каза, че не е съгласен с казано от нея, като не отговаря на реалната действителност. „Ако трябва да започна с някаква конкретизация, то бих казал, че към момента на сайта на Министерството на образованието и науката е публикуван проект на заповед във връзка с провеждането на Националното външно оценяване (НВО) за учениците от X клас за предстоящата учебна 2019 – 2020 година. Категорично в проекта на заповед, а срока за обсъждане бе 22 август, е описано на какви изпити ще се явят учениците при провежда на Националното външно оценяване (НВО)“, добави Златанов. Той посочи, че те са съответно: „Български език и литература“, „Математика“, „Чужд език“ (по желание) и оценяване на дигиталните компетентности. „Срока на обсъждане на проектната заповед е изтекъл и аз очаквам във всеки един момент, тя да бъде подписана от министъра, съответно с или без промени, ако такива са необходими. Така че отново повтарям не отговаря на истината, че предстоящите ученици, респективно техните учители не знаят как ще приключа учебната година за нашите десетокласници“, уточни Златанов. „И тъй като говорим за приключване на учениците в първи гимназиален етап, то категорично трябва да кажа, че в Наредба № 8 от 11.08.2016 г. за информацията и документите за системата на предучилищното и училищното образование, в Приложение № 4 към чл. 31 се казва, че учениците завършват, получавайки удостоверение за завършен първи гимназиален етап на средно образование. Документа е с № 3-31, като е разписано подробно какво точно включва той“, каза Златанов. „Поглеждайки към Наредба № 11 от 01.09.2016 г. за оценяване на резултатите от обучението на учениците, конкретизирано в член 26, се описва как се поставя окончателната оценка в първи гимназиален етап. Съответно тя е средно аритметична, като се изчислява с точност до 0,01 и включва задължителните и избираемите учебни часове“, добави Златанов. По думите му всичко, което е свързано с приключване на учебната година за учениците от I до XII клас и конкретно на учениците от X клас, е регламентирано във въпросната наредба, която по своя смисъл представлява и един от стандартите, които са регламентирани в Закона за предучилищното и училищното образование. Златанов обясни, че чл. 22 от Закона визира 19 образователни стандарта. „Смея да кажа, че чрез стандартите са конкретизирани и задължителните изисквания за резултатите от обучението на учениците в системата на предучилищното и училищното образование“, каза Златанов. Според него всичко е добре и подробно описано, така че всеки един учител, родител или ученик може да се запознае и да реагира в съответствие с изискванията в Закона. „По отношение преместването на учениците или продължаването на образованието след първия гимназиален етап, то обръщаме се към Наредба № 10 от 01.09.2016 г. за организация и дейностите в училищното образование. Там, в Глава пета или член 101, 102 и нататък се регламентира преместването по какъв ред и по какъв начин става, съответно за ученици от начален етап; от времето от VII до X клас; в XI клас; в XII клас. Така, че прекалено подробно и разбираемо са описани всички възможни ситуации, каквито биха могли да настъпят в процеса на обучение“, коментира Златанов. Той отбеляза, че не вижда никакви основания за коментари, относно това, че родителите и техните деца ще бъдат поставени в деликатно състояние и няма да бъдат наясно как приключва учебната година, учебен срок, етап или степен на образование. Ивайло Златанов подчерта, че всички наредби са още от 2016 г. и няма промяна в същността им. По думите му е възможно да има козметични промени, които са единствено и само нанесени с оглед на динамичните времена, в които живеем. „По-скоро дори бих казал, че те са заради изискванията, които отправят към нормативната уредба, към образователната система, ученици и родители. Смея да твърдя, че всяка една смислена претенция от страна на ученици, учители и родители намира място при промяна на стандартите“, допълни Златанов. \r\n \r\nЛивия НИНОВА", "date": "2019.08.28", "title": "Ивайло Златанов, РУО – Благоевград: Правилата, свързани със завършването на учениците, Националното външно оценяване и прехвърлянето от един профил в друг са регламентирани в наредби от 2016 г."}
{"url": "http://www.focus-news.net/news/2019/08/28/2693338/tass-izrigna-vulkanat-stromboli.html", "text": "Изригна вулканът Стромболи на едноименния остров край югоизточния бряг на Сицилия в сряда. Според  италианската агенция ANSA никой не е пострадал в резултат на изригването и то не е довело до материални щети, предава  TACC \r\nИталианската агенция цитира специалисти от Националния институт по геофизика и вулканология, които припомнят, че Стромболи изригна и на 3 юли, като тогава загина един турист. \r\nСтромболи е активен вулкан, разположен на едноименния остров, който е част от архипелага на Еолийските острови.  На остров Сицилия има още един активен вулкан, който изригва редовно – Етна (3 326 м). \r\n \r\n  Юлиян Марков", "date": "2019.08.28", "title": "ТАСС: Изригна вулканът Стромболи"}
{"url": "http://www.focus-news.net/news/2019/08/28/2693349/kyustendil-obshtinskiyat-dramatichen-teatar-v-dupnitsa-otkriva-noviya-tvorcheski-sezon-s-operetata-balgari-ot-staro-vreme.html", "text": "Общинският драматичен театър в Дупница открива новия творчески сезон с оперетата „Българи от старо време”. Това съобщиха за   Радио „Фокус” – Кюстендил  от Общински драматичен театър „Невена Коканова” – Дупница. Оперетата, която е на Музикално-драматичен театър „Константин Кисимов” – Велико Търново, ще бъде представена на 3 септември от 19.00 часа в театралния салон дупнишкия театър, а  специален гост-участник е Танцов състав „Зора”. Оперетата е с участието на солисти, актьори, оркестър, хор и балет на Музикално – драматичния театър. Музиката е на Асен Карастоянов, либрето Коста Райнов.  Постановъчната версия е дело на  Марио Николов, а диригент е Васил Вълчев. Сценографията е на  Лидия Къркеланова.  Хореограф – Борислав Ангелов. \r\n \r\nВенцеслав ИЛЧЕВ", "date": "2019.08.28", "title": "Кюстендил: Общинският драматичен театър в Дупница открива новия творчески сезон с оперетата „Българи от старо време”"}
{"url": "http://www.focus-news.net/news/2019/08/28/2693344/pazardzhik-tsik-naznachi-obshtinskite-izbiratelni-komisii-v-7-ot-12-e-obshtini-na-oblastta.html", "text": "Със свои решения Централната избирателна комисия назначи Общинските избирателни комисии в 7 от 12-е общини на област Пазарджик, предаде репортер на  Радио „Фокус“ – Пазарджик . Определени са съставите на комисиите в Батак, където председател е Петрунка Домусчиева, Брацигово – с председател Лъчезар Минев, Велинград – Натали Видаркинска, Пещера – Васко Икономов, Стрелча – Нонка Спасова, Лесичово – Иван Табаков, Сърница – Аки Пехливан. Предстои да бъдат назначени Общинските избирателни комисии за изборите за кметове и общински съветници на 27 октомври в Пазарджик, Белово, Септември, Ракитово и Панагюрище. \r\n \r\nВаня НИКОЛОВА", "date": "2019.08.28", "title": "Пазарджик: ЦИК назначи Общинските избирателни комисии в 7 от 12-е общини на областта"}
{"url": "http://www.focus-news.net/news/2019/08/28/2693352/afp-zadarzhani-sa-sluzhiteli-na-mladezhki-tsentar-v-rumaniya-za-nezakonna-eksploatatsiya-na-germanski-mladezhi.html", "text": "Румънските прокурори в сряда са задържали няколко служители на младежки център заради обвинения в незаконна експлоатация на германски тийнейджъри по социална програма, предназначена да помогне за рехабилитацията на непълнолетни, съобщиха източници от съдебната власт, цитирани от  AFP . \r\nНай-малко четирима непълнолетни са спасени, докато осем заподозрени, включително германска двойка, са разследвани за предполагаемо държане на деца в \"робски условия\". \r\nГерманците, които отговарят за програмата, са били разпитани, според представител на младежкия център, който е пожелал анонимност. \r\nТрима румънски служители също са били задържани, съобщи румънската информационна агенция Mediafax. \r\nСпоред местната агенция за закрила на детето в центъра е имало 20 деца. Центърът представлява отдалечена ферма в Северна Румъния, която е била претърсена във вторник заедно със седем други къщи. \r\nЧетири от децата са настанени от агенцията за закрила на детето, които чакат родителите им или други настойници да ги приберат, заяви говорителят на агенцията Адриан Мандру пред AFP, като заяви, че няма информация за другите 16 деца. \r\nПрокурорите твърдят, че в рамките на така наречения „Проект Марамуреш“ деца на възраст между 12 и 18 години са били принудени да „полагат изтощителен физически труд“ и са били третирани по „унизителен и неподходящ “ начин във фермата и в многобройните домакинства в село Визеу де Сус, окръг Марамуреш \r\nТийнейджърите са били лишавани от храна, не им било позволено да учат или да приемат лекарствата, отпускани по лекарско предписание, ограничавани са от контакти с външния свят и са били мишени на „сурови и брутални методи на така нареченото превъзпитание“, съобщиха от прокуратурата. \r\nПроектът, финансиран от германската държава, е основан и координиран от един от заподозрените германци и е лицензиран от министерството на труда в Румъния, според разследващите. \r\nПроектът обещава да \"рехабилитира\" проблемни деца от Германия с развлекателни дейности и психологическа помощ. \r\nСпоред уебсайта на програмата проектът е бил насочен към непълнолетни лица, страдащи от поведенчески разстройства или наркомании. \r\nЦентърът казва, че организира „образователни и развлекателни дейности сред природата“ под наблюдението на експерти по педагогика и психология. \r\n \r\n  Юлиян Марков", "date": "2019.08.28", "title": "AFP: Задържани са служители на младежки център в Румъния за незаконна експлоатация на германски младежи"}
{"url": "http://www.focus-news.net/news/2019/08/28/2693354/veliko-tarnovo-okolo-500-uchastnitsi-ot-12-oblasti-na-stranata-pristigat-v-kilifarevo-za-petiya-folkloren-humoristichen-festival-usukano-po-kilifarski.html", "text": "Около 500 участници от 12 области на страната пристигат в Килифарево за петия Фолклорен хумористичен фестивал „Усукано по килифарски“. Това съобщи за  Радио „Фокус“ – Велико Търново  кметът на населеното място Димитър Събев. Той уточни, състезанието е част от празничната програма по случай Деня на Килифарево – 31 август. Официалното откриване ще е в 10:00 часа, в събота, в центъра на града. „Имаме около 500 записани участници, които са от цялата страна. Съставите са около 55. Конкурсът е в три направление – речево, танцово и певческо. Във всяко едно ще има по няколко изпълнения. Основно са певческите състави, но ще имаме участия и на танцови формации, както и вербални речеви изпълнения. Ще има награди в три категории във всеки един от разделите“, допълни още Събев. Той уточни, че програмата за празника са включени още турнир по футбол за деца, авто, мото и вело изложения, както и гостуване на специалисти габровския музей „Етър“, които ще представят истински гайтани, усукани по килифарски. За вечерните часове са предвидени концерт на Представителния ансамбъл на въоръжените сили на България, както и заря. \r\n \r\nЛуиза ТРАНЧЕВА", "date": "2019.08.28", "title": "Велико Търново: Около 500 участници от 12 области на страната пристигат в Килифарево за петия Фолклорен хумористичен фестивал „Усукано по килифарски“"}
{"url": "http://www.focus-news.net/news/2019/08/28/2693350/sliven-poradi-pozhar-dvizhenieto-po-pat-iii-5503-v-uchastaka-ot-s-radevo-do-s-elenovo-e-ogranicheno.html", "text": "Движението по път III-5503 в участъка от с. Радево до с. Еленово е ограничено поради пожар.Това съобщиха от пресцентъра на  Агенция \"Пътна инфраструктура\" . Обходен маршрут през с. Млекарево. Участъкът се регулира от органите на \"Пътна полиция\" и \"Пожарна безопасност\".", "date": "2019.08.28", "title": "Сливен: Поради пожар движението по път III-5503 в участъка от с. Радево до с. Еленово е ограничено"}
{"url": "http://www.focus-news.net/news/2019/08/28/2693357/blagoevgrad-shte-se-provede-preskonferentsiya-po-povod-otkrivaneto-na-yubileyniya-100-ten-tvorcheski-sezon-na-dramatichen-teatar-nikola-vaptsarov-v-grada-na-29-avgust.html", "text": "Ще се проведе пресконференция по повод откриването на юбилейния 100-тен творчески сезон на Драматичен театър „Никола Вапцаров” – Благоевград на 29 август. Това съобщи за  Радио „Фокус“ – Пирин  Симона Спасова, експерт „Връзки с обществеността“ към културната институция. Събитието ще се състои от 10.00 часа. Участие в пресконференцията ще вземат Маргарита Мачева, директор на Драматичен театър „Никола Вапцаров” – Благоевград; Христо Мутафчиев, председател на Съюз на артистите в България; Юлия Дживджорска,  дългогодишна актриса в трупата на Драматичен театър „Никола Вапцаров” – Благоевград; Кънчо Кънев, актьор в трупата Драматичен театър „Никола Вапцаров” – Благоевград и Гергана Цакова, актриса в трупата Драматичен театър „Никола Вапцаров” – Благоевград. \r\n \r\nЛивия НИНОВА", "date": "2019.08.28", "title": "Благоевград: Ще се проведе пресконференция по повод откриването на юбилейния 100-тен творчески сезон на Драматичен театър „Никола Вапцаров” в града на 29 август"}
{"url": "http://www.focus-news.net/news/2019/08/28/2693358/ruse-vazstanoveno-e-dvizhenieto-po-pat-ii-51-byala-popovo-v-rayona-na-s-lom-cherkovna.html", "text": "Възстановено е движението по път II-51 Бяла - Попово в района на с. Лом Черковна, съобщиха от  Агенция \"Пътна инфраструктура\" .", "date": "2019.08.28", "title": "Русе: Възстановено е движението по път II-51 Бяла - Попово в района на с. Лом Черковна"}
{"url": "http://www.focus-news.net/news/2019/08/28/2693351/d-r-plamen-konov-veterinaren-balgarski-veterinaren-sayuz-burgas-metodikite-za-ovladyavane-na-populatsiyata-pri-divite-praseta-sa-trudni-za-izpalnenie.html", "text": "Методиките за овладяване на популацията при дивите прасета са трудни за изпълнение, а и се извършват от хора, които не са ветеринарни лекари. Това каза за  Радио „Фокус“ – Бургас  д-р Пламен Конов, председател на Български ветеринарен съюз за област Бургас. По думите му най-голяма трудност при борбата с африканската чума представлява овладяването на тяхната популация. „За всички професионалисти е ясно, че „резервоарът“ е в дивите прасета и в природата. Съгласен съм, че с ликвидирането на прасетата тип „заден двор“ е намаляла епизоотичната опасност от възникване на болестта в този тип ферми. С доброволното клане обаче не е ясно дали не са били заклани и прасета в Б клиничен стадий и дали разпространението на това месо няма да бъде опасно. И едното, и другото крият съответните рискове и не трябва да бързаме да заявяваме, че сме се справили“, отбеляза д-р Конов. Той добави, че от началото на седмицата са започнати проверки от Областната дирекция по безопасност на храните в Бургас  чрез официалните лекари по общини за това дали е спазено разпореждането за доброволно клане на прасета и обясни, че при отказ на някой от собствениците, се съставя акт за административно нарушение и се предприемат мерки по умъртвяването на прасетата. „Също така, доколкото знам, от вчера започна и оформянето на документите по отношение на изплащането на тези доброволно заклани прасета, но все още е неясен въпросът на кои точно ферми ще бъде заплатено“, добави д-р Конов. Той припомни, че обезщетението е в размер на 300 лева на заден двор, без значение колко прасета има там. „Доуточни се, че задни дворове с над 5 прасета няма да бъдат обезщетени, тъй като при тях се касае за големи нарушения на Закона за ветеринарно-медицинската дейност и за отглеждането на животните. Не е ясно дали ще бъдат обезщетявани собственици, чиито обекти са извън тази 20-километрова зона, тъй като се отчете, че такива мерки са взети в много села“, каза още д-р Конов. \r\nМария ПОПЧЕВА", "date": "2019.08.28", "title": "Д-р Пламен Конов, Ветеринарен Български ветеринарен съюз – Бургас: Методиките за овладяване на популацията при дивите прасета са трудни за изпълнение"}
{"url": "http://www.focus-news.net/news/2019/08/28/2693355/blagoevgrad-do-10-septemvri-e-krayniyat-srok-v-ramkite-na-koyto-sobstvenitsite-na-domashni-praseta-v-obshtina-simitli-mogat-da-gi-umartvyat-dobrovolno.html", "text": "До 10 септември е крайният срок, в рамките на който, собствениците на домашни прасета в Община Симитли могат да ги умъртвят доброволно. Това е станало ясно на проведена по-рано днес в Симитли среща, съобщиха за  Радио „Фокус“ – Пирин  от Общината. Решението е взето заради увеличаващия се риск от поява на нови огнища от Африканска чума по свинете в региона. По този повод кметът Апостол Апостолов, зам.-кметът Евгения Георгиева, кметове на села, ветеринари и специалисти координираха действията си. Мерките са в изпълнение на заповед на областния управител на Благоевград Бисер Михайлов. Всяко едно домакинство, което доброволно умъртви домашното си прасе и предприеме мерки за почистване и дезинфекция на обектите, след доброволно усвояване на месото от прасетата в личните стопанства, получава еднократна помощ от 300 лева. Освен това, всяко домакинство трябва да подаде заявление за доброволно клане, с което също така декларира, че 12 месеца няма да отглежда прасе. Живеещите в Симитли подават заявленията в общината, а живеещите в селата – в кметствата. Срокът е препоръчителен за стопаните на домашни прасета, като след тази дата, при евентуална поява на огнище от заразната болест, мерките ще бъдат крайни. Сериозен е проблемът с вирусното заболяване по прасетата, заради което е препоръчително да се умъртвят сега, защото месото от заболяло прасе е абсолютно неизползваемо. \r\n \r\nЛивия НИНОВА", "date": "2019.08.28", "title": "Благоевград: До 10 септември е крайният срок, в рамките на който, собствениците на домашни прасета в Община Симитли могат да ги умъртвят доброволно"}
{"url": "http://www.focus-news.net/news/2019/08/28/2693359/kardzhali-rezhisyorat-ot-azerbaydzhan-hafaz-guliev-shte-postavi-piesa-v-kardzhaliyskiya-teatar-v-nachaloto-na-noviya-teatralen-sezon.html", "text": "Режисьорът Хафъз Гулиев ще постави емблематична пиеса в кърджалийския театър в началото на новия есенно-зимен сезон. Със съдействието на Н. Пр. Наргиз Гурбанова, извънреден и пълномощен посланик на Република Азербайджан в Република България ще бъде осъществено гостуването на Хафъз Гулиев. Това съобщиха за   Радио “Фокус“   от Театъра в Кърджали. Режисьорът със световна известност.  Хафъз Гулиев е главен режисьор на Азербайджанската държавна академична опера и балет. Той е поканен  да постави адаптация по пиесата „Аршин Мал Алан“ от Узеир Хаджибеков. Пиесата е любовна комедия с много музика, песни и танци за четири сватби със щастлив край. „Неслучайно избрахме това заглавие, то е емблематично в репертоарния ни афиш. Идната година предстои отбелязването на 60-годишнината от създаването на нашия театър. „Аршин Мал Алан“ е играна в сезон 1963-1964 г. от кърджалийски актьори и ни е донесла една от най-престижните награди“, каза директорът на ТМЦ-Кърджали, Гълъб Бочуков. Премиерата на спектакъла ще бъде на 18 март, идната година, във връзка с отбелязването на Деня „Невруз“ (Нов ден). С традиционния за Азербайджан празник се бележи пролетното равноденствие, новото начало, прераждането на природата. Очаква се на премиерата в Кърджали да пристигнат високопоставени гости. Хафъз Гулиев е поставял пиесата на много места. Любовната комедия и в момента е в репертоара на Азербайджанската държавна академична опера и балет. Режисьорът идва с готов вариант и за нашия театър.  \r\nДарина ДЕЕНИЧИНА", "date": "2019.08.28", "title": "Кърджали: Режисьорът от Азербайджан Хафъз Гулиев ще постави  пиеса в кърджалийския театър в началото на новия театрален сезон"}
{"url": "http://www.focus-news.net/news/2019/08/28/2693353/blagoevgrad-tsentralnata-izbiratelna-komisiya-naznachi-obshtinskite-izbiratelni-komisii-v-12-ot-14-e-obshtini-v-oblastta.html", "text": "Централната избирателна комисия назначи Общинските избирателни комисии в 12 от 14-е общини в Област Благоевград, сочи справка на  сайта на ЦИК . В Община Сатовча за председател на комисията е определен Венцислав Заимов; в Гърмен – Катя Кардашева; в Якоруда – Петранка Кундева; в Гоце Делчев – Иванка Кехайова; в Кресна – Валентин Богоев; в Сандански – Весела Цомпова-Стоянова; в Белица – Дичка Грънчарова; в Разлог – Елена Пандева; в Петрич – Зорница Авгинова; в Струмяни – Ваня Пецанова; в Банско – Елиана Спасова и в Хаджидимово – Даниела Бойкова – Банева. Предстои да бъдат назначени Общинските избирателни комисии за изборите за кметове и общински съветници на 27 октомври в Благоевград и Симитли. \r\nЛивия НИНОВА", "date": "2019.08.28", "title": "Благоевград: Централната избирателна комисия назначи Общинските избирателни комисии в 12 от 14-е общини в областта"}
{"url": "http://www.focus-news.net/news/2019/08/28/2693313/sport-atlanta-specheli-kupata-na-sasht.html", "text": "Отборът на Атланта Юнайтед завоюва купата на Съединените щати по футбол за първи път в историята си. Клубът, воден от холандската легенда Франк де Бур, спечели финала за трофея срещу Минесота Юнайтед с 2:1. Мачът се играна клубния стадион на Атланта - \"Мерцедес-Бенц Стейдиъм\" пред повече от 35 хиляди зрители. В 74-тата минута Леандро Гонсалес беше изгонен и домакините доиграха мача с 10 души, но въпреки това удържаха финалния щурм на Минесота и завоюваха трофея пред собствените си фенове.  \r\nТака Атланта спечели втори трофей за по-малко от година, след като триумфира и с титлата от Мейджър Лийг Сокър в края на миналия сезон.", "date": "2019.08.28", "title": "Спорт: Атланта спечели купата на САЩ"}
{"url": "http://www.focus-news.net/news/2019/08/28/2693371/burgas-normalen-e-trafikat-v-oblastta.html", "text": "Нормален е автомобилният трафик в областта. Това съобщи за  Радио „Фокус“ – Бургас  дежурният от Областно пътно управление. Движението е спокойно, пътищата са  сухи и няма данни за задръствания. По-интензивен е трафикът в областния център. Натоварен е трафикът през кръговото кръстовище “Трапезица” и пред Окръжна болница, в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. “Демокрация”, по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Интензивен е трафикът и по бул. „Захари Стоянов“ в ж.к „Меден рудник“. \r\nМария КУРТЕВА", "date": "2019.08.28", "title": "Бургас: Нормален е трафикът в областта"}
{"url": "http://www.focus-news.net/news/2019/08/28/2693362/veliko-tarnovo-nay-golyamoto-uchilishte-v-grada-posreshta-uchebnata-godina-s-nova-vanshna-dograma-i-otoplitelna-sistema.html", "text": "Най-голямото училище във Велико Търново – СУ „Емилиян Станев“, ще посрещне новата учебна година с изцяло подменена външна дограма, съвременната отоплителна система, обновени кабинети и класни стаи.Това съобщиха от пресцентъра на  Община Велико Търново . В учебната институция с над 1300 възпитаници започна основен ремонт на сградата и прилагане на съвременни мерки за енергийна ефективност. До първия учебен ден ще са завършени всички ремонти на вътрешните помещения, монтирането на PVC-профилите и новото осветление, готова е отоплителната инсталация. За басейна ще бъдат монтирани нови панели за топла вода.  \r\nЦялата сграда на СУ „Емилиян Станев“ ще бъде санирана, като дейностите ще бъдат извършени на етапи и няма да повлияят на учебния процес. Докато трае санирането на отделните корпуси, съответните входове ще бъдат затворени за гарантиране на сигурността на учениците. \r\nРемонтът е част от големия проект на Община Велико Търново за прилагане на мерки за енергийна ефективност в пет училища. Това бе сторено в ОУ „Св. Патриарх Евтимий“ и ПМГ „Васил Друмев“. Обновяване предстои също на сградите на ОУ „Петко Р. Славейков“ и ОУ „Неофит Рилски“ /Килифарево/. Финансирането е по Националния доверителен екофонд. \r\nХодът на работата в СУ „Емилиян Станев“ бе проверен от специално сформирана от кмета на Велико Търново Даниел Панов, чиято задача е да провери готовността на училищата за първия учебен ден. За ръководител е определен заместник-кметът проф. Георги Камарашев.  \r\nНа финал е обновяването на сградата на Спортното училище и СУ „Георги С. Раковски“, където остават отделни довършителни работи без влияние върху учебния процес. След десетилетия прекъсване там е възстановен вътрешният плувен басейн. Тази сутрин комисията обходи също ОУ „Бачо Киро“ и ОУ „Св. Патриарх Евтимий“. \r\nОбект на проверката е състоянието на пешеходните пътеки и наличието на съответните пътни знаци. Всички констатирани от комисията въпроси ще бъдат решени до началото на новата учебна година.", "date": "2019.08.28", "title": "Велико Търново: Най-голямото училище в града посреща учебната година с нова външна дограма и отоплителна система"}
{"url": "http://www.focus-news.net/news/2019/08/28/2693360/sliven-vertolet-mi-17-ot-sastava-na-voennovazdushnite-sili-se-vklyuchi-v-gaseneto-na-pozhara-v-obshtina-nova-zagora.html", "text": "Вертолет Ми-17 от авиобаза Крумово излетя в 15.45 ч. днес, 28 август, за да се включи в гасенето на пожара, възникнал в района между селата Еленово и Сокол, община Нова Загора.  Това съобщиха от пресцентъра на  Министерство на отбраната . Командир на четиричленния екипаж е майор Александър Цанков.Военнослужещи от Центъра за подготовка на специалисти – Сливен също участват със специализирана техника в погасяването на огъня.", "date": "2019.08.28", "title": "Сливен: Вертолет Ми-17 от състава на Военновъздушните сили се включи в гасенето на пожара в община Нова Загора"}
{"url": "http://www.focus-news.net/news/2019/08/28/2693361/premierat-boyko-borisov-shte-se-sreshtne-s-novoizbraniya-predsedatel-na-ek-ursula-fon-der-layen.html", "text": "Министър-председателят Бойко Борисов ще се срещне с новоизбрания председател на Европейската комисия Урсула фон дер Лайен, която ще бъде на посещение в България. Това съобщиха от  правителствената информационна служба . В рамките на работната им среща в Министерския съвет двамата ще обсъдят различни теми от европейския дневен ред и от световната политика.  \r\nПосещението, което ще се състои на 29 август, четвъртък, е част от консултациите, които Урсула фон дер Лайен провежда с лидерите на държавите членки на ЕС преди представянето на пълния състав на новата Комисия за одобрение пред Европейския парламент.", "date": "2019.08.28", "title": "Премиерът Бойко Борисов ще се срещне с новоизбрания председател на ЕК Урсула фон дер Лайен"}
{"url": "http://www.focus-news.net/news/2019/08/28/2693356/tass-dzheremi-korbin-e-poiskal-sreshta-s-kralitsata.html", "text": "Лидерът на британската опозиционна Лейбъристка партия Джереми Корбин изпрати писмо до кралица Елизабет II, в което изрази несъгласие с решението на премиера на Обединеното кралство Борис Джонсън да спре работата на Камарата на общините. Това съобщи в сряда BBC, цитирана от TACC \r\nТой нарече тази стъпка „разгром и узурпиране на демокрацията, за да се наложи излизането от ЕС“. Според The Guardian, британският опозиционен лидер също е поискал среща с кралицата във въпросното писмо \r\nКорбин обеща, че Лейбъристката партия ще внесе законодателна инициатива в парламента, за да осуети плановете на Джонсън и тогава „в определен момент“ ще постави въпроса за недоверие към правителството. \r\nДжонсън в сряда обяви спирането на работа на британския парламент до 14 октомври. В същото време той отхвърли твърдението, че отлагането на заседанията на Камарата на общините има за цел да попречи на депутатите да блокират излизането на страната от Европейския съюз без споразумение за условията на Брекзит. Парламентаристите от опозиционната Лейбъристка партия и техните колеги от други партии, включително в лагера на консерваторите, остро критикуват това решение, коментира ТАСС. \r\n \r\n  Юлиян Марков", "date": "2019.08.28", "title": "ТАСС: Джереми Корбин е поискал среща с кралицата"}
{"url": "http://www.focus-news.net/news/2019/08/28/2693363/ek-poseshtenie-na-novoizbraniya-predsedatel-na-evropeyskata-komisiya-ursula-fon-der-layen-v-sofiya.html", "text": "На 29 август (четвъртък) новоизбраният председател на Европейската комисия Урсула фон дер Лайен ще бъде на посещение в България. Тя ще проведе работна среща с министър-председателя Бойко Борисов. Посещението е част от консултациите, които Урсула фон дер Лайен провежда с лидерите на държавите членки на ЕС преди представянето на пълния състав на новата Комисия за одобрение пред Европейския парламент, съобщава  Представителството на ЕК в България . \r\nПреди срещата двамата ще направят кратки изявления за медиите.  \r\nНа 16 юли 2019 г. Европейският парламент избра Урсула фон дер Лайен за бъдещ председател на Европейската комисия. Тя е първата жена, избрана за председател на Европейската комисия.", "date": "2019.08.28", "title": "ЕК: Посещение на новоизбрания председател на Европейската комисия Урсула фон дер Лайен в София"}
{"url": "http://www.focus-news.net/news/2019/08/28/2693372/velingrad-sabira-za-chetvarti-pat-tenisisti-v-natsionalen-rabotnicheski-turnir-za-amatyori.html", "text": "На 30 август започва четвъртото издание на „Велинград и приятели” – национално работническо първенство по тенис за аматьори, което ще продължи до неделя (1 септември), съобщиха от  общинската администрация . Срещите ще се провеждат на тенис кортовете на конна база „Сивек” и на болница”Вита”. Турнирът е под егидата на кмета на община Велинград д-р Костадин Коев. Основен организатор е Работническия спортен клуб „Хамлет Йовчев” със съдействието на Българската работническа федерация „Спорт и здраве”. Подадени заявления за участие има от тенисисти от София, Пловдив, Велинград, както и от Северна Македония.", "date": "2019.08.28", "title": "Велинград събира за четвърти път тенисисти в национален работнически турнир за аматьори"}
{"url": "http://www.focus-news.net/news/2019/08/28/2693377/api-vazstanoveno-e-dvizhenieto-po-pat-ii-37-pazardzhik-peshtera-v-rayona-na-s-radilovo.html", "text": "Възстановено е движението по път II-37 Пазарджик - Пещера в района на с. Радилово. Това съобщиха от пресцентъра на  Агенция \"Пътна инфраструктура\" .", "date": "2019.08.28", "title": "АПИ: Възстановено е движението по път II-37 Пазарджик - Пещера в района на с. Радилово"}
{"url": "http://www.focus-news.net/news/2019/08/28/2693374/zhechko-andreynski-vidinski-sayuz-na-zarnoproizvoditelite-okolo-300-kg-ot-dekar-e-dobivat-ot-slanchogled-vav-vidinskiya-region.html", "text": "От 270 кг. до 300 кг. от декар е добивът на слънчоглед във Видинския регион, каза за  Радио „Фокус“ – Видин , Жечко Андрейнски, председател на Видинския съюз на зърнопроизводителите.Той посочи, че добивите са с 15% до 20% по-ниски в сравнение с миналата година. „Изкупните цени са твърде колебливи и ниски според нас, зърнопроизводителите. Началната цена, на която се изкупува слънчогледът е 520 лв. на тон, но това е само началото“, обясни Андрейнски. Той допълни, че жътвата на слънчогледа в региона е започнала преди 10 дена, а на места някои от зърнопроизводителите  вече са приключили с прибирането на слънчогледа. В ниските части на Видинско е започнала и жътвата на царевицата. \r\n \r\nАнна ЛОЗАНОВА", "date": "2019.08.28", "title": "Жечко Андрейнски, Видински съюз на зърнопроизводителите: Около 300 кг. от декар е добивът от слънчоглед във Видинския регион"}
{"url": "http://www.focus-news.net/news/2019/08/28/2693375/burgas-sadat-zadarzha-v-aresta-mazh-obvinen-v-sklonyavane-kam-prostitutsiya-v-erotichen-klub-v-slanchev-bryag.html", "text": "По искане на Районна прокуратура – Несебър, съдът задържа под стража Димо П., обвинен в склоняване към проституция, съобщиха от  Районна прокуратура - Несебър . \r\nПо искане на Районна прокуратура – Несебър, съдът задържа под стража Димо П. Той е обвинен за това, че на неустановени дати през летния сезон на 2019 г. в еротичен клуб, разположен в к.к. Слънчев бряг, общ. Несебър, чрез обещаване на облаги, приел шест момичета, с цел да бъдат използвани за развратни действия – проституция – престъпление по чл.159а, ал.2, т.6, вр. ал.1 от НК. \r\nСпоред прокурора, налице е обосновано предположение за това, че Димо П. е извършил престъплението, в което е обвинен. Представителят на държавното обвинение, е категоричен, че Димо П. може да се укрие или да извърши ново престъпление. \r\nСъдът прие мотивите на прокурора и задържа под стража обвиняемия. \r\nОпределението на Районен съд – Несебър подлежи на обжалване пред Окръжен съд - Бургас.", "date": "2019.08.28", "title": "Бургас: Съдът задържа в ареста мъж, обвинен в склоняване към проституция  в еротичен клуб в  Слънчев бряг"}
{"url": "http://www.focus-news.net/news/2019/08/28/2693373/blagoevgrad-kmetat-na-obshtina-bansko-posreshtna-hilyadi-badeshti-nadezhdi-na-futbola.html", "text": "Година след юбилейното издание на международния турнир по футбол за деца \"Евима къп\", Банско отново се превърна във футболна столица. Най-силния детски футболен турнир в България премина при безупречна организация, с много футбол и страхотно настроение. Това съобщиха от пресцентъра на  Община Банско .Изиграха се над 240 мача на общо 10 терена в които всеки отбор показа сериозната си подготовка и завидни технически умения. \r\nСпециални гости на церемонията по награждаване \"Евима къп - 2019” , бяха Георги Икономов – кмет на община Банско и Петър Михтарски - оставил трайна следа в българския футбол.  \r\nИкономов пожела на децата от отборите на България, Северна Македония, Ливан, Сърбия и Румъния, здраве, усърдие и да помнят, че за да успяват трябва да са част от един силен и сплотен отбор. \r\nКметът връчи индивидуалните призове за най – добри вратар и полузащтитник в различните възрасти и награди с купи и медали шампионите от набор 2012. Община Банско направи своя финален подарък с песента We are the champions, в изпълнение на малките таланти от лятна музикалната школа на Марин Бърдарев, в унисон с който към небето излетяха балони с цветовете на българския трибагреник.  \r\nНадяваме се, че първото официално награждаване на градския площад да се превърне в една бъдеща традиция в турнирите на Евима къп.", "date": "2019.08.28", "title": "Благоевград: Кметът на община Банско посрещна хиляди бъдещи надежди на футбола"}
{"url": "http://www.focus-news.net/news/2019/08/28/2693380/ombudsmanat-maya-manolova-s-diskusiya-za-brekzit-po-problemite-na-balgarite-vav-velikobritaniya.html", "text": "Омбудсманът Мая Манолова организира среща на отговорните национални институции и български граждани, живеещи и работещи във Великобритания, по повод предстоящото напускане на ЕС от страна на Обединеното кралство. Това съобщиха от пресцентъра на  Омбудсмана на Република България . Дискусията е провокирана по настояване на нашите сънародници заради тревогите им във връзка с евентуален Брекзит без сделка. Те са обезпокоени от факта, че неясният статут на Великобритания, породен от Брекзит, ще засегне вече придобити и упражнявани права. Събитието ще се състои утре, 29 август 2019 г., от 10.00 часа в институцията на обществения защитник – гр. София, ул. „Георг Вашингтон“ № 22. Основните предизвикателства според българите, сезирали Манолова, са свързани с придобиването на новия им имиграционен статут след Брекзит и затруднената социална интеграция. По данни на МВнР българите във Великобритания наброяват над 200 000 души. На срещата в институцията на омбудсмана са поканени българските евродепутати, представители на министерствата на външните и вътрешните работи, на труда и социалната политика, на здравеопазването и правосъдието, Държавната агенция за българите в чужбина, Комисията за защита от дискриминация, посолството на Великобритания у нас, посолството на България в Обединеното кралство, Представителството на ЕК в България и др.", "date": "2019.08.28", "title": "Омбудсманът Мая Манолова с дискусия за Брекзит по проблемите на българите във Великобритания"}
{"url": "http://www.focus-news.net/news/2019/08/28/2693376/montana-15-godishna-uchenichka-ot-grada-dari-na-mestnata-biblioteka-kolektsiyata-si-ot-prikazki-i-pesni-na-dvd.html", "text": "15-годишна ученичка от Монтана дари на местната библиотека колекцията си от приказки и песни на DVD, съобщиха за  Радио „Фокус“ – Видин  от РБ „Гео Милев“. Колекцията съдържа 35 DVD-та с филми и песни. Симона Радославова е заявила на ръководството на библиотеката, че дарява любимите си песни и приказки на децата от Монтана, за да могат да ги гледат. Сред дарените заглавия са „Рапунцел“, „Тристан и Изолда“, „Синбад мореплавателят“, „Ну, погоди“, „Хайди“, „Скокльовци“, „Приключението на магьосника“, „Балетните обувки“ и други. \r\n \r\nАнна ЛОЗАНОВА", "date": "2019.08.28", "title": "Монтана: 15-годишна ученичка от града дари  на местната библиотека колекцията си от приказки и песни на DVD"}
{"url": "http://www.focus-news.net/news/2019/08/28/2693379/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е ясно, а пътните настилки са сухи. През деня не са получавани сигнали за инциденти по пътищата в областта. \r\nДо 30 август от 22:00 ч. до 06:00 ч. през нощта се спира движението през тунел „Кричим“ на третокласния път IIІ-866 Михалково – Кричим. Обходният маршрут е по път II-86 Пловдив – Асеновград – Смолян. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.08.28", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/08/28/2693382/voennosluzheshti-ot-suhopatnite-voyski-obezvrediha-nevzriven-boepripas-otkrit-v-gr-tvarditsa.html", "text": "При извършване на изкопни дейности в гр. Твърдица днес, 28 август, е открит невзривен боеприпас. Това съобщиха от пресцентъра на  Министерство на отбраната . Веднага е задействан специализиран екип от  военно формирование 22 220 – Сливен от състава на Сухопътните войски, с цел разузнаване и последващо унищожаване на боеприпаса. При огледа е установено, че това е силно корозирал 122 мм артилерийски снаряд без взривател. Военнослужещите, с ръководител капитан Гавраил Гандев, транспортираха снаряда  при спазване на необходимите мерки за безопасност. Той ще бъде унищожен в обезопасен район, извън населени места.", "date": "2019.08.28", "title": "Военнослужещи от Сухопътните войски обезвредиха невзривен боеприпас, открит в гр. Твърдица"}
{"url": "http://www.focus-news.net/news/2019/08/28/2693381/blagoevgrad-intenzivno-e-dvizhenieto-po-glaven-pat-e-79-i-avtomagistrala-struma.html", "text": "Интензивно е движението по главен път Е-79 и автомагистрала „Струма“. Пътните настилки в областта са сухи и нормално проходими. Това съобщиха за  Радио „Фокус“ -Пирин  от Областно пътно управление – Благоевград. Натоварено движение, но без образуването на колони от автомобили се наблюдава и по второкласен път – 19 Симитли – Гоце Делчев. През деня не са регистрирани тежки пътни инциденти в региона. В Област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. \r\n \r\nЛивия НИНОВА", "date": "2019.08.28", "title": "Благоевград: Интензивно е движението по главен път Е-79 и автомагистрала „Струма“"}
{"url": "http://www.focus-news.net/news/2019/08/28/2693383/sofiya-utre-ot-0930-do-1530-chasa-dvizhenieto-po-am-hemus-v-tunel-topli-dol-v-posoka-sofiya-shte-se-osashtestvyava-v-izprevarvashtata-lenta.html", "text": "Утре от 9:30 ч. до 15:30 ч. движението по АМ \"Хемус\" в тунел \"Топли дол\" в посока София ще се осъществява в една лента, поради ремонтни дейности на осветителните тела в съоръжението. Това съобщиха от пресцентъра на  Агенция \"Пътна инфраструктура\" .  Ще се ограничи движението в активната лента, като то ще се извършва в изпреварващата.", "date": "2019.08.28", "title": "София: Утре от 09.30 до 15.30 часа движението по АМ \"Хемус\" в тунел \"Топли дол\" в посока София ще се осъществява в изпреварващата лента"}
{"url": "http://www.focus-news.net/news/2019/08/28/2693384/anadolu-agency-turtsiya-shte-aktivizira-dvustrannite-otnosheniya-s-belarus.html", "text": "Турция и Беларус работят заедно за по-нататъшно укрепване на двустранните отношения, заяви в Минск гостуващият турски външен министър Мевлют Чавушоглу, цитиран от  Anadolu Agency \r\n\"Работим заедно за по-нататъшно развитие на отношенията ни в съответствие с целите, които поставиха нашите президенти след взаимни посещения и преговори\", каза външният министър Мевлют Чавушоглу на пресконференция заедно с неговия беларуски колега Владимир Макей. \r\nЧавушоглу заяви, че Турция и Беларус са създали съвместна работна група по търговия. \r\nТурският външен министър заяви още, че двете страни искат да си сътрудничат в областта на отбраната, културата и образованието. \r\nМакей от своя страна каза, че Турция е \"много важен\" партньор за Беларус. \r\nТой добави, че висшите дипломати са обсъдили сътрудничеството, икономиката и международната сигурност. \r\nПреди двустранната среща с Макей, Чавушоглу беше приет от президента на Беларус Александър Лукашенко. \r\n\"Имаме отлични отношения с приятелска Беларус. Ще активизираме отношенията с помощта на това посещение\", написа Чавушоглу в социалната мрежа „Туитър“. \r\nПо-късно в сряда Чавушоглу ще се отправи към Талин, столицата на Естония, където ще се срещне отделно с министър-председателя Юри Ратас и външния министър Урмас Рейнсалу. \r\n \r\n  Юлиян Марков", "date": "2019.08.28", "title": "Anadolu Agency: Турция ще активизира двустранните отношения с Беларус"}
{"url": "http://www.focus-news.net/news/2019/08/28/2693385/kmetat-na-sofiya-yordanka-fandakova-shte-proveri-remonta-na-filiala-na-kukleniya-teatar.html", "text": "Кметът на София Йорданка Фандъкова ще провери на 28 август в 11.30 часа ремонта на филиала на Кукления театър, ул.“Янко Сакъзов“ 17-19. Това съобщиха от  Столична община .", "date": "2019.08.28", "title": "Кметът на София Йорданка Фандъкова ще провери ремонта на филиала на Кукления театър"}
{"url": "http://www.focus-news.net/news/2019/08/28/2693387/dobrich-zapochna-petoto-izdanie-na-mezhdunarodniya-forum-balgarsko-nasledstvo-koyto-se-provezhda-v-balchik.html", "text": "Започна петото издание на Международния форум „Българско наследство“, който се провежда в Балчик. Това съобщи директорът на фестивала Маруся Костова,  предаде кореспондентът на  Радио „Фокус” – Варна . Новото тази година е, че форумът ще валидира пощенска марка за Белия град. Във фолклорния конкурс ще участват състави от България, Украйна, Молдова и Румъния. Като съпътстващи прояви са организирани изложби, представяне на списание „Форум“ и конференции, посветени на Любен Каравелов и етнологията на българите. Форумът продължава до 30 август. Повечето събития се провеждат в Културния информационен център „Мелницата“. \r\nЖулиета НИКОЛОВА", "date": "2019.08.28", "title": "Добрич: Започна петото издание на Международния форум „Българско наследство“, който се провежда в Балчик"}
{"url": "http://www.focus-news.net/news/2019/08/28/2693378/", "text": "След свикване на Тайния съвет на Нейно Величество и консултация с членовете му Кралица Елизабет Втора  реши да одобри спирането на работата на парламента, заявено от премиера Борис Джонсън, пише британският вестник  The Guardian . \r\nСлед консултация с членовете на тайния съвет – неговият председател Джейкъб Рийс-Мог и членовете баронеса Еванс и Марк Спенсър, кралицата  взе следното решение: \r\n„На днешния ден  бе взето решение от Нейно величество в присъствието на Съвета, че  парламентът ще бъде пророгиран ( ще бъде спряна работата му) не по-рано от понеделник, 9 септември, и не по-късно от четвъртък, 12 септември 2019 г. до понеделник, 14-ти октомври 2019 г....“ \r\nТова решение бе обявено официално в 15 часа местно време (17 часа българско време). \r\n \r\n  Юлиян Марков", "date": "2019.08.28", "title": "The Guardian: Кралицата одобри спирането на работата на парламента"}
{"url": "http://www.focus-news.net/news/2019/08/28/2693388/vasil-valchev-direktor-na-mdt-konstantin-kisimov-v-letnite-mesetsi-publikata-predpochita-spektaklite-na-otkrito-tsarevgrad-tarnov-slavata-i-velichieto-na-balgariya.html", "text": "В летните месеци публиката предпочита спектаклите на открито. Това каза в предаването „Царевград Търнов – славата и величието на България“ на  Радио „Фокус“  директорът на Музикално –драматичен театър „Константин Кисимов“ в старата столица Васил Вълчев. Той уточни, че констатацията не важи само за любителите на изкуството във Велико Търново, а за цялата страна. Към момента актьорите от МДТ са се представяли на открити сцени в редица градове, сред които Ловеч, Карлово, Хисаря. „През следващата седмица ни предстои турне из югозападна България – в Сандански и Петрич. Театърът ще постави съответно оперетата „Българи от Старо време“ в Летния театър в Сандански, а след това – на площада в Петрич ще играем мюзикъла „Криворазбраната цивилизация“. Там ще участваме в първия „Фестивал на мюзикъла и оперетата Петрич 2019 година“, обясни още директорът на МТД \"Константин Кисимов\". Той допълни, че тече и активната подготовка за новия театрален сезон. \r\nЛуиза ТРАНЧЕВА", "date": "2019.08.28", "title": "Васил Вълчев, директор на МДТ „Константин Кисимов“: В летните месеци публиката предпочита спектаклите на открито \"Царевград Търнов - славата и величието на България\""}
{"url": "http://www.focus-news.net/news/2019/08/28/2693391/kamarata-na-stroitelite-v-balgariya-i-evrokomisar-mariya-gabriel-shte-rabotyat-za-sazdavane-na-digitalen-hab-v-stroitelstvoto.html", "text": "Ръководството на Камарата на строителите в България (КСБ) проведе работна срещна с Мария Габриел, европейски комисар по цифрова икономика и цифрово общество, в сградата на браншовата организация. Това съобщиха от пресцентъра на  КСБ . Обсъдени бяха въпроси, свързани с европейските политики в сферата на цифровата икономика и цифровото общество, както и възможностите за цифровизиране на строителната индустрия в България. „Искам да благодаря на комисар Габриел за възможността да организираме тази среща и да начертаем възможностите за бъдещо партньорство“, заяви в началото на срещата председателят на УС на КСБ инж. Илиян Терзиев. „Дигитализацията на сектора е сред основните приоритети на КСБ“, сподели инж. Любомир Качамаков, член на ИБ и на УС на Камарата и вицепрезидент на Европейската федерация на строителната индустрия - FIEC. Той посочи, че за разлика от някои европейски страни, в България за бранша  темата е нова и че се работи за популяризацията й сред строителните компании. Инж. Качамаков информира, че през годината Областното представителство на КСБ в София е организирало поредица от семинари, които са били с насоченост да разяснят ползите от въвеждането на BIM технологиите и цифровизацията. Той подчерта, че Камарата иска да помогне в тази посока на своите членове, надява се да получи подкрепа и от страна на държавата и търси финансиране за нужните дейности. От своя страна комисар Мария Габриел благодари на ръководството на КСБ за поканата за среща. Тя сподели, че едва под 9% от сектор „Строителство“ в Европа са дигитализирани. Еврокомисарят обясни, че възможностите това да се промени са чрез финансиране от страна на програма „Хоризонт 2020“ (Хоризонт „Европа“ за новия програмен период) или чрез създаване на дигитални иновационни хъбове. Мария Габриел посочи, че за периода 2021 – 2027 г. ЕП е одобрил нова програма в областта на цифровите технологии за Европа (Digital Europe), която разполага с бюджет от 9,2 милиарда евро. Основната цел на програмата е да се направи така, че цифровата трансформация в Европа да бъде от полза за гражданите и предприятията. Тя ще даде възможност да се инвестира повече в цифровата икономика и цифровото общество. „Средствата по програмата ще се влагат в  цифрови умения, изкуствен интелект, киберсигурност и дигитални иновационни хъбове“, информира Габриел. Ръководството на КСБ и еврокомисар Габриел се договориха да работят за създаването на специализиран дигитален хъб, който да търси възможностите за цифровизиране на строителната индустрия в България. Една от основните му задачи ще е в него да работят в тясно сътрудничество всички заинтересовани страни - КСБ, представители на местната власт, на университетите, на частния сектор и неправителствени организации. Новата структура ще търси партньорство и с други подобни европейски и световни структури. От страна на КСБ в работната среща се включиха и инж. Христо Димитров, зам.-председател на УС на КСБ и председател на Областното представителство на КСБ – Варна, инж. Благой Козарев, член на ИБ и на УС, Любомир Пейновски, член на УС, изп. директор на КСБ инж. Мирослав Мазнев, директорът на дирекция „Организационна политика“ Димитър Копаров и Ренета Николова, прокурист и главен редактор на в. „Строител“ и ПР на КСБ.", "date": "2019.08.28", "title": "Камарата на строителите в България  и еврокомисар Мария Габриел ще работят за създаване на дигитален хъб в строителството"}
{"url": "http://www.focus-news.net/news/2019/08/28/2693389/pregled-na-mezhdunarodnite-novini-do-18-chasa-agentsiya-fokus.html", "text": "Министър-председателят на Великобритания Борис Джонсън потвърди преустановяването на работата на парламента до 14 октомври, предава телевизионният канал  Sky News . \r\nБорис Джонсън поиска от кралица Елизабет II да разпореди прекратяване на работата на парламента от средата на следващия месец, което ще ограничи възможността на депутатите да блокират излизането на страната от структурите на Европейския съюз без споразумение. \r\nСпоред плана на правителството, парламентът ще бъде блокиран в седмицата, започваща от 9 септември до 14 октомври - датата, на която кралицата ще изнесе нова реч, подробно уточняваща законодателната програма на администрацията на Джонсън. Така парламентът ще загуби ценно време за дебати преди планираната дата за Брекзит – 31 октомври.   \r\nЗапитан дали по този начин се стреми да ограничи действията на депутатите от опозицията за осуетяване на Брекзти без сделка, Джонсън отговори: „Не, това е напълно невярно. Предлагаме нова законодателна програма за престъпността, болниците, като гарантираме, че имаме необходимото финансиране за образование“. \r\nТой добави, че ще има „достатъчно време\" депутатите да обсъдят Брекзит както преди, така и след „решаващата\" среща в Брюксел на лидерите на ЕС на 17 октомври. Членът на Консервативната партия Джеймс Клевърли също омаловажи значението на акцията, твърдейки, че правителството планира реч на кралицата „точно както правят всички нови правителства“. \r\n*** \r\n \r\n  Голям екип от пожарникари е изпратен за справяне със стихия, пламнала във Виронас по склоновете на планината Химет, разположена североизточно Атина, съобщава електронното издание на атинския ежедневник  Kathimerini .  \r\nВ изявление за телевизия Skai, кметът на Виронас Григорис Катаподис заяви, че властите би трябвало в кратки срокове да поставят огъня под контрол.  \r\nМеждувременно, според доклади, втори пожар е избухнал на хълма на Туркоуна в централната част на Атина. Допълнителни подробности не се привеждат.  \r\nГорещото, сухо, ветровито време допринесе за разпалването десетки пожари в цялата страна. \r\n*** \r\n \r\n  Сърбия се готви да предотврати членството на Косово в Международната полицейска организация, предава държавната  RTK . \r\nВицепремиерът на Сърбия Небойша Стефанович и министърът на външните работи Ивица Дачич са обсъдили по-нататъшните дейности за предотвратяване на членството на най-младата държава на Балканите в Интерпол. По данни на медията двамата са договорили конкретни стъпки, които трябва да бъдат предприети на Общото събрание на организацията, което ще се проведе през октомври в Чили. Двамата са се съгласили, че всички трябва да са наясно, че „всяко приемане би било в противоречие с Резолюция 1244 на Съвета за сигурност на ООН, както и с резолюцията, одобрена от Общото събрание на Интерпол в Пекин, която ясно определя, че само страни-членки на ООН или наблюдатели имат право да станат част от тази организация“. \r\n*** \r\n \r\n  Президентът на Сърбия Александър Вучич все още не е получил покана от Полша да присъства на честването на 80-годишнината от началото на Втората световна война на 1 септември, научи белградският ежедневник  „Политика“  от сръбското президентство. Според Министерството на външните работи, посолството на Сърбия във Варшава е получило информация, че са поканени само членове на ЕС, НАТО и Източното партньорство. \r\nТова ще бъде второто голямо събитие, на което Сърбия няма да бъде представена в съответствие с историческата си роля и статута на страна-победител, коментира вестникът, като припомня, че на отбелязването на 100-годишнината от победата в Първата световна война на 11 ноември миналата година, Франция разположи президента на Сърбия в страничните редове, а в същото време настани държавния глава на Косово Хашим Тачи точно зад Владимир Путин. Официален Париж също постави хърватския президент Колинда Грабар Китарович на първи ред. \r\nОстри критики към Полша дойдоха и от Москва. А именно, Владимир Путин дори не получи покана за събитието, на което се очаква да присъстват около 20 световни лидери. Дмитрий Песков, прессекретар на президента на Русия, заяви, че „всички мемориални събития във всяка страна по света, посветени на годишнините от Първата световна война или Втората световна война, не могат да се считат за завършени без участието на Русия, тъй като нейната роля за завършването на Втората световна война не може да бъде пренебрегната.Той припомни, че само за освобождаването на Полша от нацистите, които я превземат през 1939 г., са дали живота си 600 хиляди съветски войници. \r\nРъководителят на кабинета на полския президент Кристоф Шчарски заяви, че се очакват 40 чуждестранни делегации, около 250 гости от цял свят, включително президенти, премиери, председатели на парламенти, външни министри, министри на отбраната, както и пратеници на европейските кралски семейства. В отговор на въпроса защо Русия не е поканена, той каза, че „президентът (на Полша) е решил да покани страните от Европейския съюз и Източното партньорство, Азербайджан, Армения, Беларус, Грузия, Молдова, Украйна. И Русия не участва в нито една от тези организации“. \r\nПо-рано полските власти взеха своето решение да не канят руски представители, обяснявайки, че на 1 септември 1939 г. Русия все още не е участвала във войната и Полша иска да отбележи годишнината с онези страни, с които сега тя работи в тясно сътрудничество. Полската консервативна партия „Право и справедливост“, която е на власт в страната, според медиите е избрала този формат, за да отбележи годишнината от нападението над Полша и началото на избухването на войната с днешните съюзници на НАТО и Европейския съюз, за да избегне руския президент, който беше поканен на предишната кръгла 70-годишнина. \r\nЗа първи път церемонията беше преместена от Гданск и полуостров Вестерплате във Варшава, поради по-ранни спорове с властите в Гданск, доминирани от полската опозиция. Програмата предвижда германският и полският президенти да отдадат почит на цивилните жертви от Втората световна война в град Велюн, в централната част на Полша, призори на 1 септември, внезапно бомбардиран от нацистите в 4.40 ч., докато Германия все още не е обявила война на Полша. \r\nВ Москва обаче смятат, че е точно обратното на това, което Полша твърди, и че става въпрос за класическа ревизия на историята. Генерал-полковник Леонтий Шевцов, член на съюза на журналистите на Русия, в авторски текст подчертава, че е „очевидно, че без участието на Русия, другите републики от бившия СССР, Сърбия, Китай и други страни, които са понесли основната тежест на войната, форматът, който предлага Полша предизвиква недоумение“, тъй като „по логиката на манипулацията на Варшава, организаторът на тази война – Германия и нейните съюзници, участват на манифестацията, а страните от антихитлеровската коалиция не са повикани. Като се погледне списъка на официалните лица човек може да се сети за същата далечна 1939 година. За какво НАТО, ЕС, а още повече Източно партньорство като почетни гости може да се говори. \r\nДостатъчно е, казва той, само да си припомним признанията на британския премиер Уинстън Чърчил, „който никога не е имал симпатии към СССР, че „Всички наши военни операции се извършват в много ограничен мащаб в сравнение с гигантските усилия на Русия“. \r\n \r\n От посолството на Полша: Изпратили сме покани само на най-близките партньори \r\n \r\nОт посолството на Полша потвърдиха информацията от Министерството на външните работи на Сърбия. На въпрос на „Политика“ и поканата е изпратена до някой от служителите от Белград и защо никой от Русия не е поканен, Павел Соколовски, служителят на посолството, отговори, че „поканите са изпратени до най-близките полски партньори от ЕС, НАТО и страните от Източното партньорство“. \r\n \r\n Студена война и в „Туитър“ \r\n \r\nВ последните дни около Втората световна война спориха в „Туитър“ и руският и американският посланици в Белград Александър Боцан-Харченко и Кайл Скот. Руският пратеник реагира на изявлението на американския си колега по повод 80-тата годишнина от подписването на пакта Молотов-Рибентроп. Скот написа, че „двама диктатори тайно си поделят Източна Европа на нацистка и съветска сфера на влияние“, а седмица по-късно е последвала инвазията срещу Полша и ужасите на Втората световна война. Боцан-Харченко му върна, че трагедията е могла да бъде избегната, ако западните сили са се съгласили да създадат предложената от СССР система за колективна сигурност. „Западните сили избраха циничната политика на умиротворяване, която би насочила агресията на Хитлер на изток“, написа дипломатът. Опитът да се представи Съветският съюз като провокатор на Втората световна война, отбеляза той, скверни паметта на милионите жертви, допринесли за краха на нацизма и освобождението на неговия народ и народите на Европа. \r\n*** \r\n \r\n  Лоялните на международно признатото правителство на Йемен формирования си върнаха изцяло контрола над пристанищния град Аден – временната столица на страната. Това заяви вътрешният министър на страната Ахмед ал Майсари, цитиран от  ТАСС . \r\n„Силите на легитимните власти си върнаха изцяло контрола над Аден“, цитира думите му телевизионният канал Al Arabiya. \r\nПо-рано подразделенията на проправителствената групировка започнаха настъпление срещу стратегически важния град, който до последния момент бе удържан от привърцениците на сепаратисткия Южен преходен съвет.  Те взеха практически без бой международното летище и започнаха придвижване към градските квартали. \r\n*** \r\n \r\n Сръбският премиер Ана Бърнабич пристигна в Мадрид, където се срещна с испанския министър на външните работи Жозеп Борел, за да обсъди диалога между Косово и Сърбия, след като се очаква Борел да наследи Федерика Могерини като върховен представител на ЕС и посредник на диалога за нормализиране на отношенията между Прищина и Белград, съобщава  Gazeta Express . \r\n\"Очаквам приятелски диалог, когато една от основните теми ще бъдат взаимните отношения и възобновяването на диалога с Прищина\", каза Бърнабич според медиите в Белград. Бърнабич заяви, че ще обсъди с Борел постигнатите до момента споразумения и тяхното изпълнение. Тя обвини Прищина, че не е изпълнила споразуменията, постигнати по време на диалога, подпомаган от ЕС. Когато коментира възобновяването на диалога, който се забави от началото на 2019 г., Бърнабич заяви, че няма да има възобновяване на диалога, докато стопроцентовите мита върху сръбските стоки, въведени от правителството на Косово са в сила. Правителството на Косово въведе през ноември 2018 г. стопроцентови мита върху целия сръбски внос в отговор на агресивната кампания на Белград срещу държавността на Косово, припомня вестникът. \r\n*** \r\n \r\n Румънските прокурори в сряда са задържали няколко служители на младежки център заради обвинения в незаконна експлоатация на германски тийнейджъри по социална програма, предназначена да помогне за рехабилитацията на непълнолетни, съобщиха източници от съдебната власт, цитирани от  AFP . \r\nНай-малко четирима непълнолетни са спасени, докато осем заподозрени, включително германска двойка, са разследвани за предполагаемо държане на деца в \"робски условия\". \r\nГерманците, които отговарят за програмата, са били разпитани, според представител на младежкия център, който е пожелал анонимност. \r\nТрима румънски служители също са били задържани, съобщи румънската информационна агенция Mediafax. \r\nСпоред местната агенция за закрила на детето в центъра е имало 20 деца. Центърът представлява отдалечена ферма в Северна Румъния, която е била претърсена във вторник заедно със седем други къщи. \r\nЧетири от децата са настанени от агенцията за закрила на детето, които чакат родителите им или други настойници да ги приберат, заяви говорителят на агенцията Адриан Мандру пред AFP, като заяви, че няма информация за другите 16 деца. \r\nПрокурорите твърдят, че в рамките на така наречения „Проект Марамуреш“ деца на възраст между 12 и 18 години са били принудени да „полагат изтощителен физически труд“ и са били третирани по „унизителен и неподходящ “ начин във фермата и в многобройните домакинства в село Визеу де Сус, окръг Марамуреш \r\nТийнейджърите са били лишавани от храна, не им било позволено да учат или да приемат лекарствата, отпускани по лекарско предписание, ограничавани са от контакти с външния свят и са били мишени на „сурови и брутални методи на така нареченото превъзпитание“, съобщиха от прокуратурата. \r\nПроектът, финансиран от германската държава, е основан и координиран от един от заподозрените германци и е лицензиран от министерството на труда в Румъния, според разследващите. \r\nПроектът обещава да \"рехабилитира\" проблемни деца от Германия с развлекателни дейности и психологическа помощ. \r\nСпоред уебсайта на програмата проектът е бил насочен към непълнолетни лица, страдащи от поведенчески разстройства или наркомании. \r\nЦентърът казва, че организира „образователни и развлекателни дейности сред природата“ под наблюдението на експерти по педагогика и психология. \r\n*** \r\n \r\n Турският изследователски кораб „Оруч Рейс“ тръгна на път за Кипър във вторник, седмица след като министърът на външните работи на страната Мевлют Чавушоглу обяви за такива намерения на турската страна, пише електронното издание на гръцкия вестник  Kathimerini \r\nКорабът отпътува от пристанище Истанбул във вторник и очевидно се е насочил към пристанището на Тасучу в южна Турция, срещу северното крайбрежие на Кипър, където вероятно ще бъде обслужен и подготвен, преди да започне своята дейност. \r\n„Оруч Рейс“ ще стане четвъртият кораб, който Турция е изпратила в региона, като това се разглежда като план за обкръжение на Кипър - със сондажите „Фатих“ и „Явуз“, действащи край западния и източния бряг на острова, и изследователския кораб \"Барбарос\" на юг. \r\nВ Атина официалните лица се опитват да преценят дали чрез тези стъпки турският президент Реджеп Тайип Ердоган просто тества търпението на Гърция и Кипър или възнамерява да продължи и да предизвика пълномащабна криза. \r\n*** \r\n \r\n Земетресение с магнитуд 4,8 е станало в сряда близо до гръцкия остров Карпатос в югоизточната част на Егейско море, според  Европейския средиземноморски сеизмологичен център (EMSC) . \r\nТрусът е регистрирани в 14.58 часа местно време, което съвпада с българското. Епицентърът е бил разположен на 35 километра североизточно от остров Карпатос, който е част от групата на Додеканезките острови на дълбочина 10 километра. \r\nСлед това земетресение последваха още два афтършока - един с магнитуд 3.1 бяха регистрирани в 15.15 часа на 46 километра североизточно от остров Карпатос и втори в 15.28 часа с магнитуд 3,5. Засега няма информация за пострадали хора и нанесени материални щети. \r\n*** \r\n \r\n След свикване на Тайния съвет на Нейно Величество и консултация с членовете му Кралица Елизабет Втора  реши да одобри спирането на работата на парламента, заявено от премиера Борис Джонсън, пише британският вестник  The Guardian . \r\nСлед консултация с членовете на тайния съвет – неговият председател Джейкъб Рийс-Мог и членовете баронеса Еванс и Марк Спенсър, кралицата  взе следното решение: \r\n„На днешния ден  бе взето решение от Нейно величество в присъствието на Съвета, че  парламентът ще бъде пророгиран ( ще бъде спряна работата му) не по-рано от понеделник, 9 септември, и не по-късно от четвъртък, 12 септември 2019 г. до понеделник, 14-ти октомври 2019 г....“ \r\nТова решение бе обявено официално в 15 часа местно време (17 часа българско време).", "date": "2019.08.28", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/08/28/2693395/maestro-yordan-kamdzhalov-simfonichniyat-kontsert-posveten-na-120-ya-yubiley-na-pancho-vladigerov-nosi-v-sebe-si-istinskiya-balgarski-duh.html", "text": "Най-ярките, най-известните у нас и Европа, но същевременно и най-българските творби на Панчо Владигеров, ще прозвучат на крепостта Царевец в  старопрестолния Търновград. Това съобщи в предаването „Царевград Търнов – славата и величието на България“ на  Радио „Фокус“  диригентът на симфоничния концерт Маестро Йордан Камджалов. Музикалната проява е посветена на 120 години от рождението на композитора, наричан Патриарх на българската музика. Това е първият симфоничен концерт, който се провежда на историческия хълм от началото на „Сцена на вековете“ през далечната вече 1985 година. „Цялата програма ще е само и единствено с творби на Панчо Владигеров. Солист ще бъде младият виртуозен виолончелист Атанас Кръстев. Ще прозвучат популярни и не чак толкова популярни творби на Владигеров. Разбира се Българската рапсодия „Вардар“ ще е началото на програмата. Ще участва и целият състав на Русенската филхармония“, разказа още Маестро Камджалов. \r\nСимфоничният концерт ще бъде този петък – 30 август, от 21.00 часа. От името на кмета на Велико Търново Даниел Панов подарък както за публиката, така и за изпълнителите, ще бъде прожекция на аудио-визуалния спектакъл „Царевград Търнов – звук и светлина“.  Той ще започне след края на концерта – в 23.30 часа. \r\n„Маестро Камджалов е един от утвърдените български диригенти, познат и ценен в България и по света като задълбочен интерпретатор на европейската симфонична музика. След забележителните му съвместни концерти с Русенската филхармония със симфониите на Брукнер, Малер и Шостакович, изборът му на български заглавия съвсем не е случаен. Акцентът попада върху показването на ясните паралели на творчеството на българските композитори с европейските музикални традиции, което категорично предопределя както европейската принадлежност на българската класическа музика, така и нейната висока стойност за музикалната култура на Стария континент“, допълват за твореца домакините от Община Велико Търново. \r\nБилети за спектакъла се предлагат в мрежата на www.evenim.bg и туристическите информационни центрове на ул. „Христо Ботев“ № 5 и на пл. „Цар Асен I“ във Велико Търново. \r\n \r\nЛуиза ТРАНЧЕВА", "date": "2019.08.28", "title": "Маестро Йордан Камджалов: Симфоничният концерт посветен на 120-я юбилей на Панчо Владигеров носи в себе си истинския български дух"}
{"url": "http://www.focus-news.net/news/2019/08/28/2693393/mariela-garkova-obshtina-burgas-osnovnata-tsel-na-proekta-e-namalyavane-na-kolichestvoto-deponirani-bitovi-otpadatsi-chrez-osiguryavane-na-dopalnitelen-kapatsitet-za-retsiklirane.html", "text": "Основната цел на проекта е намаляване на количеството депонирани битови отпадъци, чрез осигуряване на допълнителен капацитет за рециклиране, чрез анаеробно третиране на разделно събрани биоразградими отпадъци в регион Бургас. Това каза пред журналисти Мариела Гъркова, ръководител на проекта за изграждане на анаеробна инсталация за разделно събрани биоразградими отпадъци по време на пресконференция провела се по повод този проект, предаде репортер на  Радио „Фокус“ – Бургас . По думите й, като съпътстваща цел и резултат от реализирането на проекта е намаляване на емисиите на парниковите газове, като основно това е метанът. Тя добави, че специфичните цели, които си поставя проектът са осигуряване на инфраструктура и система за разделно събиране на биоразградими битови отпадъци на територията на трите общини Бургас, Несебър и Поморие, да се намалят количествата на депонираните битови отпадъци в регионалната система за управление на отпадъците и да бъдат намалени емисиите на парниковите газове от депонираните отпадъци. „В същото време проектът ще постигне социални и икономически ползи, ще бъдат разкрити нови работни места в новата инсталация и съответно друг резултат е удължаване на живота на клетката, в която депонираме отпадъците“, посочи още Мариела Гъркова. \r\n \r\nМария КУРТЕВА", "date": "2019.08.28", "title": "Мариела Гъркова, Община Бургас: Основната цел на проекта е намаляване на количеството депонирани битови отпадъци, чрез осигуряване на допълнителен капацитет за рециклиране"}
{"url": "http://www.focus-news.net/news/2019/08/28/2693390/mvr-ustanovena-e-samolichnostta-na-mazha-i-zhenata-otkriti-kray-negovan-na-17-avgust.html", "text": "Установена е самоличността на двете жертви /мъж и жена/, които бяха открити на 17 август в района на Негован. Това съобщиха от пресцентъра на  МВР . Назначени са експертизи. Активните процесуално-следствени действия продължават под наблюдението на Софийска градска прокуратура.", "date": "2019.08.28", "title": "МВР: Установена е самоличността на мъжа и жената, открити край Негован  на 17 август"}
{"url": "http://www.focus-news.net/news/2019/08/28/2693386/tass-donald-tramp-smyata-che-dzheremi-korbin-trudno-shte-vnese-vot-na-nedoverie-sreshtu-boris-dzhonsan.html", "text": "Президентът на САЩ Доналд Тръмп смята, че ще бъде много трудно лидерът на британската опозиционна Лейбъристка партия Джереми Корбин да внесе вот на недоверие срещу правителството на премиера Борис Джонсън. Американският лидер изрази това мнение в сряда на страницата си в социалната мрежа „Туитър“, цитиран от  TACC . \r\nВ сряда Корбин обяви планове за внасяне на вот на недоверие срещу кабинета на Джонсън и провеждане на предсрочни парламентарни избори, след като бъде постигнато ново отлагане за Брекзит с Брюксел. Той каза още, че лейбъристите по време на предстоящата предизборна кампания ще предприемат кампания за втори референдум за целесъобразността на членството в ЕС. \r\n\"Ще бъде много трудно Джереми Корбин, лидер на Британската лейбъристка партия, да се добере до вот на недоверие срещу Борис Джонсън, новия премиер, особено в светлината на факта, че Борис е този, от който се нуждае Обединеното кралство, и този, който ще бъде отличен лидер \", написа Тръмп. \"Обичам Великобритания\", добави той. \r\n \r\n  Юлиян Марков", "date": "2019.08.28", "title": "ТАСС: Доналд Тръмп смята, че Джереми Корбин трудно ще внесе вот на недоверие срещу  Борис Джонсън"}
{"url": "http://www.focus-news.net/news/2019/08/28/2693397/sliven-remonti-se-izvarshvat-po-patya-tvarditsa-elena.html", "text": "Трафикът по пътищата в Сливенско е интензивен,  но без задръствания. Пътните настилки са сухи и нормално проходими. Няма въведени ограничения  по  пътищата,  съобщиха от  Областно пътно управление . В участък от пътя между Твърдица и Елена, в отсечката от км 47+800 до км 48+000, има пропадане на пътното платно и текат ремонтни дейности, които трябва да приключат до 31 август. \r\nЗатворени за тежки автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно са въведени следните ограничения за движение на МПС са въведени  по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868.  Движението по път ІІІ-7306 Сунгурларе – Пъдарево в участъка с.Чубра – с.Пъдарево е ограничено за МПС над 12 т поради намалена носимоспособност на пътното тяло в участъка на област Бургас.Срокът на двата ремонта  е удължен до края на август.", "date": "2019.08.28", "title": "Сливен: Ремонти се извършват по пътя Твърдица – Елена"}
{"url": "http://www.focus-news.net/news/2019/08/28/2693396/shumen-naznachen-e-sastavat-na-obshtinska-izbiratelna-komisiya-venets.html", "text": "Централна избирателна комисия е назначила Общинска избирателна комисия в община Венец, в състав от 11 членове, за изборите за общински съветници и за кметове на 27 октомври 2019 г. Това сочи справка на сайта на  ЦИК . Председател на ОИК- Венец е Невим Ридванова Махмуд, а нейни заместници- Ради Въчев Панайотов  и Илмия Апазова Османова.  Левент Зекериев Ахмедов заема секретарското място. Общинската избирателна комисия встъпва в правомощията си на 7 септември.", "date": "2019.08.28", "title": "Шумен: Назначен е съставът на Общинска избирателна комисия- Венец"}
{"url": "http://www.focus-news.net/news/2019/08/28/2693398/predstoyashti-mezhdunarodni-sabitiya-za-29-avgust-agentsiya-fokus.html", "text": "*** \r\n  Визита на гръцкия премиер Кириакос Мицотакис \r\n \r\n*** \r\n  Визита на палестинския президент Махмуд Абас и съвместна пресконференция  с Ангела Меркел \r\n \r\n*** \r\n  Първо заседание на новия парламент, възможна номинация на новия премиер \r\n \r\n*** \r\n  Неформална среща на външните министри на ЕС \r\n \r\n*** \r\n  Визита на британския вътрешен министър Прити Пател и среща с френския  й колега за миграционния поток през Ламанша \r\n \r\n*** \r\n  СЗО ще изнесе данните за заболеваемостта от дребна шарка и рубеола \r\n \r\n*** \r\n  Пресконференция на свалените турски кметове от кюрдски произход \r\n \r\n*** \r\n  Втора сесия на Върховното народно събрание \r\n \r\n*** \r\n  Среща на Си Дзинпин с филипинския президент Родриго Дутерте  \r\n \r\n*** \r\n  Трети президентски дебат на кандидатите за президент от Демократическата партия", "date": "2019.08.28", "title": "Предстоящи международни събития за 29 август  (Агенция \"Фокус\")"}
{"url": "http://www.focus-news.net/news/2019/08/28/2693394/afp-rumanskiyat-parlament-se-otkaza-ot-protivorechiv-zakon-za-amnistiyata.html", "text": "Румънските депутати в сряда отхвърлиха законопроект, който би дал възможност на политиците да избегнат затвора за корупция след разпада на управляващата коалиция на социалдемократите (СДП), предава  AFP . \r\nПремиерът Виорика Данчила се бори за своето политическо оцеляване, след като младшият партньор на СДП напусна коалицията в понеделник, оставяйки управляващите с правителство на малцинството. \r\nЗаконовите изменения, предложени от СДП през 2017 г., които предизвикаха масови демонстрации, предлагаха да бъдат помилвани всички затворници, излежаващи присъди до пет години, с изключение на тези, признати за виновни в престъпления, свързани с насилие. \r\nОбщо 177 депутати от целия политически спектър гласуваха против промените, докато само един гласува в тяхна подкрепа и двама се въздържаха, отхвърляйки предложенията на СДП. \r\nРумънците гласуваха с голямо мнозинство срещу поправките на референдум на 26 май, проведен в деня на изборите за Европейски парламент, където СДП също претърпя загуба. \r\n \r\n  Юлиян Марков", "date": "2019.08.28", "title": "AFP: Румънският парламент се отказа от противоречив закон за амнистията"}
{"url": "http://www.focus-news.net/news/2019/08/28/2693399/kazanlak-mezhdunaroden-ekip-ot-pedagozi-po-proekt-tera-vita-razrabotva-uchebni-resursi-za-ekologichno-obrazovanie-i-vazpitanie-na-detsata-i-uchenitsite.html", "text": "Една от последните срещи за обмен на добри практики по проекта, по който работи Детска градина „ Мечо Пух” - „ Тера Вита”, ще се състои в края на месец септември, каза за  Радио „ Фокус”  директорът на градината Аксения Тилева. Тя поясни, че в рамките на срещата ще бъде организирана и международна образователна конференция, на която ще бъдат представени резултатите от дейностите по проекта. В нея ще участват и представители на партньорските страни – Гърция, Румъния, Испания, Словения, Полша Хърватия. Ще бъде дадена възможност и на други училища и детски градини в България, които имат сходен опит с целите на проекта, да споделят свои виждания и предложения, за да бъде получено максимално разпространение на добър педагогически опит, полезен за преподавателите. \r\n„ Проектът „ Тера Вита” е най – голямото предизвикателство за Детска градина „ Мечо Пух”, защото за първи път в историята на програма „ Еразъм +” детска градина управлява проект за стратегическо партньорство”, подчерта Тилева. Проектът е насочен към редица дейности, които обхващат екологичното образование е възпитание на децата, разработване на нови учебни ресурси, ръководства за учителите, учебни помагала за децата. Стремежът на международния педагогически екип е тези ресурси да бъдат направени достъпни за децата със специални образователни потребности, но и към децата със специални таланти и дарби в градините и училищата в осемте партньорски страни участници в проекта. \r\nДейностите по проекта трябва да приключат през месец октомври 2019 година. \r\nСлавяна ГАЙДАРОВА", "date": "2019.08.28", "title": "Казанлък: Международен екип от педагози по проект „ Тера Вита”, разработва учебни ресурси за екологично образование и възпитание на децата и учениците"}
{"url": "http://www.focus-news.net/news/2019/08/28/2693392/gd-granichna-politsiya-trafikat-e-intenziven-na-gkpp-kalotina-gkpp-kulata-gkpp-kapitan-andreevo-gkpp-lesovo-gkpp-dunav-most-ruse-i-gkpp-dunav-most-vidin.html", "text": "Трафикът е интензивен на ГКПП \"Калотина\", ГКПП \"Кулата\", ГКПП \"Капитан Андреево\", ГКПП \"Дунав мост\" - Русе и ГКПП \"Дунав мост\" - Видин. Това съобщиха от  ГД \"Гранична полиция\" . Информацията за тарфика е към 18.00 часа. На границата със Сърбия трафикът е интензивен на изход за леки автомобили на ГКПП \"Калотина\". На границата с Гърция трафикът е интензивен на вход за леки и товарни автомобили на ГКПП \"Кулата\".На границата с Турция трафикът е интензивен на вход за леки автомобили и на изход за товарни автомобили на ГКПП \"Капитан Андреево\", на ГКПП \"Лесово\" трафикът е интензивен на вход за леки автомобили. На границата с Румъния трафикът е интензивен на изход за товарни автомобили на ГКПП \"Дунав мост\" - Русе и ГКПП \"Дунав мост\" - Видин. На границата със Северна Македония трафикът е нормален на всички гранични контролно-пропускателни пунктове.", "date": "2019.08.28", "title": "ГД \"Гранична полиция\": Трафикът е интензивен на ГКПП \"Калотина\", ГКПП \"Кулата\", ГКПП \"Капитан Андреево\", ГКПП \"Лесово\", ГКПП \"Дунав мост\" - Русе и ГКПП \"Дунав мост\" - Видин"}
{"url": "http://www.focus-news.net/news/2019/08/28/2693400/sofiya-sazdava-se-vremenna-organizatsiya-na-dvizhenieto-v-rayona-na-stochna-gara-s-tsel-miene-na-zamarsenite-platna-ot-razliv-na-tsisterna.html", "text": "От 22.00 часа тази нощ се създава временна организация на движението в района на Сточна гара с цел извършване на миене на замърсените пътни платна от разлив на цистерна. Това съобщиха от пресцентъра на  Столична община .  \r\nЩе се извършва миене на улици и булеварди и почистване на дъждоприемните шахти - кръстовището на Сточна гара, участък от бул.“Данаил Николаев“, бул.“Владимир Вазов“, ул.“Резбарска“.  \r\nДвижението ще бъде затруднено. Затворен за движение ще бъде бул.“Данаил Николаев“ от Сточна гара в посока надлез „Подуяне“.  \r\nНапомняме на водачите на автомобили да карат внимателно и със съобразена скорост в района.  \r\nДнес бяха направени обработки на пътните платна, засегнати от разлива на 8 тона масло от тежкотоварна цистерна. Опесъчаването и обезопасяването на настилката, започна веднага след подаване на сигнала в първите часове на деня. Екипи на дирекция Аварийна помощ и превенция, на Столичен инспекторат и пожарната, полицията работят на място. Мобилизирани са почистващите фирми и техника.", "date": "2019.08.28", "title": "София: Създава се временна организация на движението в района на Сточна гара с цел миене на замърсените платна от разлив на цистерна"}
{"url": "http://www.focus-news.net/news/2019/08/28/2693405/vecher-makedoniya-svetovnoto-byalo-bratstvo-mezhdu-hristiyanstvoto-i-indiyskata-mistika.html", "text": "Хората, облечени в бяло на прочутите седем риелски езера, на надморска височина 2100 метра, изпълниха специален медитативен танц, известен като \"паневритмия\", продължил повече от час. Те са последователи на така нареченото Универсално бяло братство - езотерично общество, което съчетава християнството и индийския мистицизъм, пише македонският вестник  ”Вечер“  в материал, представен без редакторска намеса. \r\nТо е било основано от българския теолог Петър Дънов и забранено по времето на комунизма и все още се смята за секта от Българската православна църква. \r\nБратството утвърждава любовта, здравословните навици, позитивното мислене и живота в хармония с природата. \r\nДвижението няма точни данни за своите последователи, но се смята, че има десетки хиляди, може би и повече, по света, главно във Франция, Белгия и Швейцария, но също така и в САЩ, Канада, Мексико, Исландия и Конго. \r\nНеговите последователи смятат, че положителната космическа енергия е най-силна в района на Седемте езера в края на август и че паневритмията ще им помогне да канализират тази енергия и да я разпространят по целия свят. \r\nВенцислав Кунински, 59-годишен машинен инженер, е последовател на Бялото братство повече от 30 години. С тези упражнения ние влизаме в контакт с тези три свята не само вътре в себе си като индивиди, но и заедно в кръга и заедно във Вселената. \" \r\nЯнко Вардаджиев, строителен работник, казва: \"Всяко движение хармонизира и развива в себе си нещо, което ви кара да се чувствате добре, позитивно и въплътено в това, което правите в живота си извън братството.\" \r\nДруги казват, че при упражненията, които изглеждат лесни, но в действителност са много трудни за изпълнение, те са намерили чисто индивидуално удоволствие и ползи за здравето. 40-годишната Ралица Ковачева, професор по театър и изкуство, стана последователка на Братството преди пет години: „Това е пътят към здравето за мен. За всеки един от другите хора може да е нещо различно. Но за мен това е начин да се презаредя, да се свържа отново с природата, път към добро здраве и връщане към сърцето ми, защото в днешно време станахме много рационални, мислим много. \" \r\nМедицинските изследвания, публикувани през 2013 г., сочат, че редовната практика на паневритмия подобрява баланса и физическата издръжливост, като същевременно намалява агресията, увеличава оптимизма и се справя с депресията добре. \r\n \r\n  Юлиян Марков", "date": "2019.08.28", "title": "„Вечер“ (Македония): Световното бяло братство – между християнството и индийската мистика"}
{"url": "http://www.focus-news.net/news/2019/08/28/2693404/sofiya-promenya-se-organizatsiyata-na-dvizhenie-za-remont-na-ul-kamenodelska.html", "text": "От 29 август 2019 г. до 12 септември 2019 г. се забранява влизането на пътни превозни средства /ППС/. Това съобщиха от пресцентъра на  Столична община . Ограниченията са както следва:  \r\n- по източното пътно платно и релсовия път на ул. „Каменоделска” между ул. „Първа българска армия” и ул. „Малашевска”, като движението на превозни средства ще се извършва двупосочно в западното пътно платно на улицата в същия участък;  \r\n- по западното пътно платно на ул. „Каменоделска” между ул. „Малашевска” и ул. „Кнстантин Стоилов”, като движението се извършва двупосочно в източното пътно платно и релсовия път на улицата в същия участък;  \r\n- по обособеното трамвайно трасе на ул. „Първа българска армия” между ул. „Каменоделска” и трамвайно ухо „Орландовци”;  \r\n- по западното пътно платно на ул. „Каменоделска” между ул. „Козлодуй” и ул. „Индустриална” /под жп надлеза/, като движението на превозни средства ще се извършва двупосочно в източното пътно платно на улицата в същия участък.  \r\nЗа същия период се въвежда временна организация на движение по трамвайни линии №№ 3, 4 и 18, както следва:  \r\n- трамвайна линия № 3 – в посока кв. „Орландовци“ от бул. „Христо Ботев“ надясно по ул. „Струга“, по бул. „Княгиня Мария Луиза“ до пл. „Централна гара“, наляво по бул. „Христо Ботев“ и по маршрута си до гара „Захарна фабрика“;  \r\n- трамвайна линия № 4 – в посока кв. „Орландовци“, при ул. „Козлодуй“ по бул. „Княгиня Мария Луиза“, направо под надлез „Надежда“, кв. „Триъгълника“ до метростанция „Хан Кубрат“ – двупосочно;  \r\n- трамвайна линия № 18 – в посока кв. „Орландовци“, при ул. „Козлодуй“ направо по бул. „Княгиня Мария Луиза“ през пл. „Централна гара“ до надлез „Надежда“ и обратно по маршрута до пл. „Журналист“.  \r\nВременната автобусна линия № 4-ТМ ще се движи по маршрут: от пл. „Централна гара“ по бул. „Княгиня Мария Луиза“, по ул. „Козлодуй“, по ул. „Каменоделска“ до автостанция „Орландовци“, двупосочно.  \r\nВъзстановяват се постоянните маршрути на автобусни линии №№ 20 и 21/22.  \r\nАвтобусите от линии №№ 20, 21/22 и 4-ТМ ще спират на възстановените спирки:  \r\n- с код 2332 „Централен гробищен парк“ на ул. „Каменоделска“ преди кръстовището с ул. „Малашевска“ в посока ул. „Индустриална“;  \r\n- с код 6281 „Католически гробища” (на 20 м след входа на „Централен гробищен парк“) на ул. „Каменоделска“ в посока пл. „Централна гара“;  \r\n- с код 2309/2310 „Хладилен завод“ на ул. „Каменоделска“ преди кръстовището с ул. „Грънчарска“ в посока автостанция „Орландовци“.  \r\nПроменят се маршрутите на автобусни линии №№ 79 и 309 (в посока кв. „Христо Ботев“ и ж.к. „Люлин“), както следва: по маршрутите до кръстовище бул. „История славянобългарска“ – ул. „Заводска“ – ул. „Грънчарска“, по ул. „Грънчарска“, по ул. „Каменоделска“, под ж.п. надлеза на ул. „Козлодуй“, наляво по ул. „Константин Стоилов“ и по маршрутите си, двупосочно.  \r\nАвтобусите ще спират на временна спирка с код 6465 „Централен гробищен парк“ на ул. „Грънчарска“ на 30.00 метра след ул. „Заводска“ в посока пл. „Сточна гара“.  \r\nЗакриват се спирките:  \r\n1944 „Централен гробищен парк“ на ул. „Заводска“ в посока пл. „Сточна гара“;  \r\n2312 „Хладилен завод“ на ул. „Индустриална“ в посока пл. „Сточна гара“;  \r\n2311 „Хладилен завод“ на ул. „Каменоделска“ преди ул. „Заводска“ в посока ул. „Козлодуй“.  \r\n2333 „Централен гробищен парк“ на ул. „Каменоделска“ след ул. „Малашевска“ в посока автостанция „Орландовци“;  \r\nвременната с код 6473 „Хладилен завод“ на ул. „Индустриална“ след кръстовището с ул. „Каменоделска“ в посока ул. „Заводска“  \r\nвременната с код 6474 „Централен гробищен парк“ на ул. „История славянобългарска“, след кръстовището с ул. „Заводска“ в посока надлез „Надежда“;", "date": "2019.08.28", "title": "София: Променя се организацията на движение за ремонт на ул. „Каменоделска“"}
{"url": "http://www.focus-news.net/news/2019/08/28/2693403/zam-ministar-lozana-vasileva-obyavi-predstoyasht-priem-po-myarka-17-po-pmdr-2014-2020.html", "text": "„През месец септември 2019 г. предстои отваряне на нов, четвърти прием по мярка 1.7 „Добавена стойност, качество на продуктите и използване на нежелания улов“ на Програма по Морско дело и рибарство 2014 - 2020. Индикативният бюджет за приема е в размер над 1,8 милиона лева”. Това обяви заместник-министърът на земеделието, храните и горите Лозана Василева на информационна среща по ПМДР 2014-2020 г. в град Варна, съобщиха от  Министерството на земеделието, харните и горите . По мярката рибарите ще могат да кандидатстват за инвестиции, които да водят до повишаване качеството на продуктите от риболов. Допустими кандидати са физически и юридически лица, които притежават валидно разрешително за стопански риболов, удостоверение за придобито право за усвояване на ресурс от риба и други водни организми и специално разрешително за улов на квотиран видове риба, съгласно разпоредбите на Закона за рибарството и аквакултурите. По време на срещата Управляващият орган на ПМДР 2014 – 2020 презентира и другите отворени в момента приеми по програмата - Мярка 2.2 „Продуктивни инвестиции в аквакултурите“, Мярка 5.4 „Преработване на продуктите от риболов и аквакултури“, Мярка 1.2 „Здраве и безопасност“, Мерки от стратегиите за развитие на местна инициативна рибарска група „Варна, Район Аспарухово – Белослав - Аксаково“ и на местна инициативна рибарска група „Български Черноморски сговор Бяла - Долни Чифлик – Аврен“. На срещата бяха поканени заинтересовани страни, местни рибарски инициативни групи и представители на община Варна. Участие взеха и представители на Управляващия орган на ПМДР и Изпълнителна агенция по рибарство и аквакултури. Събитието е част от информационната кампания по програмата, която предвижда 12 информационни срещи със заинтересовани страни в цялата страна. \r\nУтре предстои среща в Балчик - в комплекс „Мелницата“ (пл. „Капитан Георги Радков” № 1) от 10:00 часа.", "date": "2019.08.28", "title": "Зам.-министър Лозана Василева обяви предстоящ прием по мярка 1.7 по ПМДР 2014 – 2020"}
{"url": "http://www.focus-news.net/news/2019/08/28/2693402/predstoyashti-sabitiya-v-stranata-za-29-avgust-agentsiya-fokus.html", "text": "*** \r\n   \r\nОт 14.00 часа в сградата на Министерския съвет министър-председателят Бойко Борисов ще се срещне с новоизбрания председател на Европейската комисия Урсула фон дер Лайен. \r\n \r\n \r\n*** \r\n   \r\nОт 18.00 часа на площад „27-ми Априлий“ вицепрезидентът Илияна Йотова ще бъде гост на честването на 50 години град Перущица. \r\n \r\n \r\n*** \r\n \r\nОт 11.30 часа на ул. „Янко Сакъзов“ 17-19 кметът Йорданка Фандъкова ще провери ремонта на филиала на Кукления театър. \r\n \r\n*** \r\n \r\nОт 10.00 часа на в  ул. „Георг Вашингтон“ № 22, омбудсманът Мая Манолова организира дискусия за Брекзит по проблемите на българите във Великобритания. \r\n \r\n*** \r\n   \r\nОт 10.00 часа 13 състав на Специализирания наказателен съд ще гледа делото срещу Светлин Д., Иван А. и др., обвинени в участие в ръководството на престъпна организация или група. \r\n \r\n*** \r\n   \r\nОт 11.00 часа в заседателната зала на Националната специализирана болница за активно лечение на хематологични заболявания /НСБАЛХЗ/ (София, ул. „Пловдивско поле“ 6) ще се проведе пресконференция за представяне на звено за психологична и немедицинска грижа. \r\n \r\n*** \r\n   \r\nОт 12.30 часа АБВ ще даде пресконференция в централата на партията. \r\n \r\n*** \r\n   \r\nОт 11.00 часа в НХА ще се проведе Уъркшоп „Аз и моята кукла“ с Нина Ковачева – съвременен български автор, работещ в Париж. \r\n \r\n*** \r\n   \r\nОт 14.00 часа в пресклуба в сградата на Народното събрание ще се проведе първият редовен брифинг на Централната избирателна комисия във връзка с подготовката и произвеждането на изборите за общински съветници и за кметове. \r\n \r\n*** \r\n   \r\nОт 18.00 часа в Националния военноисторически музей на ул. „Черковна“ 92 в София ще бъде открита документалната изложба „Борба и страдание. \r\n \r\n*** \r\n \r\nОт 10.00 часа в сградата на Драматичен театър „Никола Вапцаров” - Благоевград ще се проведе пресконференция по повод  откриването на юбилейния 100-тен творчески сезон.  \r\n \r\n*** \r\n   \r\nОт 18.30 часа в сградата на Драматичен театър „Никола Вапцаров” Благоевград /Фоайе №2, официален вход/ ще се проведе пресконференция по повод откриването на юбилейния 100-тен творчески сезон. \r\n \r\n*** \r\n \r\nОт 18.00 часа на открита сцена „Охлюва“, пред Археологическия музей и пред сградата на Община Бургас ще започат концерти, част от 47-то издание на Международния фолклорен фестивал. \r\n \r\n*** \r\n   \r\nОт 18.30 часа в Арт Галерия Ларго, ул. „Хан Крум“ № 8, ще се състои откриване на сборна изложба – живопис, акварел, мозайка и скулптура “Лятна разходка по Ларгото” на 30 съвременни български художници. \r\n \r\n*** \r\n   \r\nОт 10.00 часа в ул. „Иван Вазов“ № 14 ще бъде официалното откриване на Център за обществена подкрепа и Дневен център за подкрепа на деца с увреждания и техните семейства.  \r\n \r\n*** \r\n   \r\nОт 9.00 часа в Голяма зала на Общината ще се проведе редовна сесия на ОбС – Велико Ттрново.  \r\n \r\n*** \r\n   \r\nОт 11.00 часа в пресклуба на БТА ще се състои пресконференция на бившия председател на зоналния съвет на БФС Георги Велинов във връзка с изпълнително дело срещу него от ЧСИ Мария Глушкова в полза на „7 дни спорт“.  \r\n \r\n*** \r\n   \r\nОт 19.00 часа в читалище„Напредък“ започва представление на Детско театрално студио – Килифарево.  \r\n \r\n*** \r\n   \r\nОт 20.00 часа оперетата „Баядерка“ на Имре Калман ще бъде представена на крепостта „Царевец“. \r\n \r\n*** \r\n   \r\nОт 20.15 часа в Летния театър в парк „Марно поле“ проект „Лятно кино под звездите“ представя: „Възвишение“.  \r\n \r\n*** \r\n   \r\nОт 14.00 часа в конферентната зала на Община Видин на 6 етаж, кметът Огнян Ценков ще се срещне със спортистите и треньорите от Спортен клуб по кану-каяк \"Ванто\", за да им връчи грамота за постигнати високи резултати през 2019 г. \r\n \r\n \r\n*** \r\n \r\nВ 20.30 часа в сградата на Община Видин ще се състои среща с Лепа Брена. \r\n \r\n \r\n*** \r\n   \r\nОт 16.00 часа в Детски отдел  на РБ „Христо Ботев“ ще се проведе Вълшебно пътешествие сред чудесата на света - интерактивна игра за деца над 7 години. \r\n \r\n*** \r\n   \r\nОт 10.30 часа в Художествена галерия – Добрич ще се състои откриване на изложба от детски конкурс „Моето лято в галерията“. \r\n \r\n*** \r\n Златоград.  \r\nОт 18.00 часа на ул. „България“ в близост до блок №128, т.нар. „Текстилски блок” ще бъде извършена първа копка за отбелязване старта на четвъртия проект, изпълняван от Община Златоград с финансовата подкрепа на Оперативна програма „Региони в растеж“ 2014-2020 г., процедура BG16RFOP001-2.002 „Енергийна ефективност в периферните райони-2”.  \r\n \r\n*** \r\n   \r\nОт 10.30 часа в заседателната зала на Община Каварна директорът на Националния исторически музей доц. д-р Бони Петрунова ще проведе пресконференция за тазгодишните археологични открия на нос Калиакра.  \r\n \r\n*** \r\n   \r\nОт 14.00 часа ще се проведе заседание на Общинския съвет в Кюстендил. \r\n \r\n*** \r\n   \r\nОт 12.00 часа в парка до жп гара „Левски\"  ще се проведе Доброволчески лагер „Смелите мечти оставят следи”. \r\n \r\n*** \r\n   \r\nОт 09.00 часа ще се проведе редовната сесия на Общинския съвет. \r\n \r\n*** \r\n   \r\nОт 18.00 часа Музей „Симитлия – Древната земя на кукерите“ ще бъде открит по повод 50-та годишнина от обявяването на Симитли за град.  \r\n \r\n*** \r\n   \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведе: Европа Директно Стара Загора на гости на Детски отдел: Аз познавам природата на Европа - 2 част. „Четем и творим заедно“ – творчески забавления без компютър. „Шарената черга от нашите истории“ - писане на къси разкази за това, как децата са прекарали деня си, за времето прекарано с други деца, за новите приятели и др. \r\n \r\n*** \r\n   \r\nОт 10.00 часа в къща музей „Гео Милев“ ще се проведе Лято в къща музей „Гео Милев“: „Четем и рисуваме“, „Литературни закачки“ – отгатване на гатанки и рисуване на отговора, „Ние сме актьори“ – драматизация на „Работната Мецана“ на Леда Милева, „Да съставим приказка“ – по предварително зададена тема децата рисуват момент от приказка, а после заедно разказват. \r\n \r\n*** \r\n   \r\nОт 18.00 часа в Международен младежки център ще се проведе Среща с оперната прима Веселина Кацарова по проект  „Красивите лица на Стара Загора“.", "date": "2019.08.28", "title": "Предстоящи събития в страната за 29 август (Агенция „Фокус“)"}
{"url": "http://www.focus-news.net/news/2019/08/28/2693406/kazanlak-pet-sa-nominiranite-ucheni-za-tazgodishnata-nagrada-na-imeto-na-profesor-aleksandar-fol-koyato-se-prisazhda-za-prinos-v-prouchvaneto-na-trakiyskata-kultura.html", "text": "Пет са номинираните учени за тазгодишната награда на името на професор Александър Фол, която се присъжда за принос в проучването на тракийската култура, каза за Радио „ Фокус” Сребра Касева, началник – кабинет на кмета. Тя поясни, че четирима от номинираните са от екипа на Националния археологически музей с институт при Българска академия на науките: доц. д-р Христо Попов - директор на Иститута, доц. д-р Милена Тонкова, проф. д-р Анелия Божкова и доц. д-р Стефан Александров. Петият номиниран траколог е бившият декан на историческия факултет на СУ „Св. Климент Охридски“ проф. д-р Петър Делев, сегашен председател на Общото събрание на Университета. \r\nСтатуетката „ Орфей” ще бъде връчена за тринайсти път по време на официалното откриване на Празници в Долината на тракийските царе, на 30 август. Със спектакъл „Траките“ и джаз концерт ще продължи тържествената вечер. \r\nЗа първи път наградата „Проф.Александър Фол“ бе присъдена през 2006 година на покойния вече д-р Георги Китов по време на вторите „Празници в Долината на тракийските царе“. \r\n \r\nСлавяна ГАЙДАРОВА", "date": "2019.08.28", "title": "Казанлък: Пет са номинираните учени за тазгодишната награда на името на професор Александър Фол, която се присъжда за принос в проучването на тракийската култура"}
{"url": "http://www.focus-news.net/news/2019/08/28/2693412/sport-nyurburgring-otpada-ot-kalendara-na-formula-1-vlizat-holandiya-i-vietnam.html", "text": "Едно от емблематичните състезания във Формула 1 на легендарната \"Нюрбургринг\" отпада от календара на надпреварата при най-бързите, съобщава \"Ауто, Мотор унд Шпорт\". \r\nКалендарът за следващата година ще бъде увеличен до 22-а старта, като в него влизат Виетнам и Холандия. Новият сезон ще започне с Гран при на Австралия на 15 март, следван от Бахрейн седмица по-късно. Виетнам ще дебютира след още две седмици. \r\n„Зандвоорт“ в Холандия ще приеме първия европейски кръг на 3 май, ако календарът бъде одобрен. Испанското Гран при ще запази за момента мястото си, но ще бъде проведено седмица по-късно.", "date": "2019.08.28", "title": "Спорт: \"Нюрбургринг\" отпада от календара на Формула 1, влизат Холандия и Виетнам"}
{"url": "http://www.focus-news.net/news/2019/08/28/2693408/kyustendil-za-edinadeseta-poredna-godina-v-selo-zhabokrat-e-vrachen-priz-nay-krasiv-dvor.html", "text": "За единадесета поредна година в село Жабокрът е връчен приз „Най-красив двор”. Това каза пред  Радио „Фокус” – Кюстендил  Милена Стоименова, председател на читалище „Съгласие”. Тази година призът е присъден на семейство Андрей и Теодора Тодорови. Наградата е връчена по време на ежегодния събор в населеното място. В надпреварата тази година са участвали 17 семейства. „Идеята на конкурса е селото да стане цветно, да стане красиво. Хората да са въодушевени да правят дворовете си за тях, а и за цялото село. Имаше много хубави дворове, но ние награждаваме само един”, каза Милена Стоименова. Критериите за оценка на дворовете са 12. Сред тях са наличие на звънец, на пощенска кутия, визия на оградата и на фасадата на къщата. Цветни и зеленчукови лехи, детски кът и кът за отдих, алеи и декоративни елементи. \r\nВенцеслав ИЛЧЕВ", "date": "2019.08.28", "title": "Кюстендил: За единадесета поредна година в село Жабокрът е връчен приз „Най-красив двор”"}
{"url": "http://www.focus-news.net/news/2019/08/28/2693407/mvr-presechena-e-opasnostta-ot-navlizane-na-oganya-v-naselenite-mesta-v-rayona-na-selata-elenovo-sokol-i-radevo.html", "text": "Пресечена е опасността от навлизане на огъня в населените места в района на селата Еленово, Сокол и Радево, съобщиха от пресцентъра на  МВР .Спряно е разпространението на огъня в три посоки на горене. Продължават усилията на групите за гасене за пълно локализиране на огнището.  \r\nНа място е съсредоточена пожарна, верижна и тежка техника, с които се прокарват просеки и се извършват пожарогасителни действия.  \r\nВ района е осигурено полицейско присъствие за гарантиране на безопасността.", "date": "2019.08.28", "title": "МВР: Пресечена е опасността от навлизане на огъня в населените места в района на селата Еленово, Сокол и Радево"}
{"url": "http://www.focus-news.net/news/2019/08/28/2693401/stivan-barkli-es-shte-e-vinoven-za-brekzit-bez-sporazumenie.html", "text": "Британският министър за Брекзит Стивън Баркли предупреди в сряда, че Европейският съюз ще бъде обвинен за „липсата на гъвкавост“ по въпроса за ирландската граница в случай на Брекзит без споразумение, цитира думите му  AFP   \r\nПо време на бизнес конференция в Париж, Баркли заяви, че ако Великобритания напусне ЕС без сделка след крайния срок от 31 октомври, „хората ще се съмняват в бъдеще дали става дума за липса на гъвкавост“ от страна на ЕС. \r\nТой каза, че ще се чудят по-специално „защо, следвайки 100-процентовата гаранция за липса на риск на ирландската граница в края на 2020 г., ние създадохме този риск през ноември“. \r\nС малко повече от два месеца преди крайния срок за излизане на Великобритания от ЕС и двете страни се обвиняват една-друга в нарастващата вероятност британците да напуснат без сделка, сценарий, който се очаква да предизвика хаос в икономиката и пътуванията. \r\nБританският премиер Борис Джонсън настоява ЕС да се откаже от предпазната клауза за ирландската граница в сделката, договорена с предшественика му Тереза Мей. \r\nПредпазната клауза има за цел да предотврати връщането на граничните проверки между Ирландия-член на ЕС и управляваната от Великобритания Северна Ирландия, която беше обхваната от  национален и религиозен конфликт между 1968 и 1998 г., като запазва Великобритания в митническия съюз на ЕС, ако не бъде подписана търговска сделка след Брекзит. \r\nБаркли предположи, че ЕС е по-притеснен от защитата на единния европейски пазар - след Брекзит границата между Северна Ирландия и Ирландия ще стане външна граница на ЕС, отколкото от запазването на мира на остров Ирландия. \r\n \r\n  Юлиян Марков", "date": "2019.08.28", "title": "Стивън Баркли: ЕС ще е виновен за Брекзит без споразумение"}
{"url": "http://www.focus-news.net/news/2019/08/28/2693411/ministarat-na-kulturata-boil-banov-otkriva-izlozhbite-koito-postavyat-nachaloto-na-praznitsite-na-izkustvata-apoloniya.html", "text": "2019. 35-ото издание на фестивала започва в Созопол утре, 29 август и продължава до 7 септември, съобщиха от пресцентъра на Министерство на културата. Министърът ще даде начало на събитието в 18 часа в Художествената галерия в Стария град и ще разгледа експозициите „Великата красота“ с куратор проф. Свилен Стефанов и „Триенале на сценичния плакат“, която представя специална селекция от близо 500 плаката на автори от 26 държави. \r\nОфициалното откриване на тазгодишните Празници на изкуствата ще се състои в Амфитеатър Аполония с юбилеен спектакъл на Балет „Арабеск“, който тази година отбелязва 50 години от създаването си. Календарът на фестивала в Созопол включва над 70 събития.  \r\nПразниците на изкуствата в града традиционно се организират с финансовата подкрепа на Министерството на културата.", "date": "2019.08.28", "title": "Министърът на културата Боил Банов открива изложбите, които поставят началото на Празниците на изкуствата Аполония"}
{"url": "http://www.focus-news.net/news/2019/08/28/2693409/the-jerusalem-post-padnalite-dronove-v-livan-kakvo-se-sluchi-v-sashtnost.html", "text": "Вероятно никога няма да разберем цялата история за случилото се в Бейрут рано в неделя сутринта, но едно е сигурно: ако експлозивните дронове бяха израелски, това е било операция на ниво, което не е виждано от години, пише израелското англоезично издание  The Jerusalem Post \r\nИзраел остана безмълвен след съобщенията, идващи от Ливан, както се случва обикновено. Това оставя обществото да разчита на истории, създадени от  Хизбула – враг на Израелската армия и социални медии. \r\nИ така, нека да продължим с това, което знаем: Само часове след като военновъздушните сили на Израел извадиха от строя група  на Иранския революционен гвардейски корпус „Кудс“, ръководена от две оперативни лица от \"Хизбулла\", планиращи експлозивна атака с дронове срещу Израел, два дрона се появиха в небето над Дахие. Единият катастрофира, след като бе свален с камъни, а другият избухна, рани трима души и причини сериозни щети на медийния офис на \"Хизбулла\". \r\nСпоред \"Хизбулла\" двата дрона са носели по 5,5 килограма експлозив С4 всеки и са били на „самоубийствена мисия“, а не са били разузнавателни или цивилни. \r\nДокато Хизбула и ливанските въоръжени сили бързо обвиняват Израел за нападението, мнозина в Йерусалим обвиняват Иран. Ако Иран не може да започне атака с дрон срещу Северен Израел от Сирия, защо да не опита от Ливан? Малко вероятно. \r\nТози модел дронове  не са в състояние да летят твърде далеч от своите оператори на земята, в най-добрия случай няколко километра. Това би означавало, че техните оператори са били на земята в крепостта на \"Хизбулла\". Подобна операция може да е рискувала не само израелските агенти да бъдат заловени от шиитската група, но и цялостна война между двете вражески страни. \r\nВъзможно ли е агентите да  не са направили нещо друго? Вместо експлозивни дронове, може би атентат с кола бомба или убийство от стрелец със заглушител? \r\nИзраел е бил обвинен в подобни операции по целия свят, така че защо не и в Бейрут? \r\nНо е малко вероятно медийният офис да представлява непосредствена заплаха за сигурността на гражданите на Израел. Трябваше да е нещо - или някой друг. \r\nПредполагаемото видео от местопроизшествието, публикувано в социалните медии, показва, че един от дроновете витае над паркинг, вероятно в очакване на мишена. \r\nДруги изображения от местопроизшествието показаха два камиона в пламъци след експлозията. Остава обаче въпросът: какво може да бъде толкова важна цел за Израел да рискува подобна операция? \r\nСпоред материал на The Times, целта не е високопоставен служител на \"Хизбулла\" като Хасан Насрала, който се крие дълбоко под земята в бункера си, а по-скоро горящите камиони, виждани на изображенията. \r\nСпоред източници на разузнаването, цитирани в материала, камионът е превозвал контейнери с машини за смесване на висококачествено гориво за прецизно управлявани ракети от съседно складово помещение, което съдържаше промишлен смесител от висок клас, необходим за смесване на горива с твърдо гориво за висококачествените прецизни ракети. \r\nИзработеният в Иран смесител, който се считаше за една от ключовите части на прецизната ракетна технология, беше сериозно повреден, а компютърният механизъм за управление, който беше в отделен контейнер, беше напълно унищожен при взрива. \"Хизбулла\" от години се опитва да произвежда прецизно управлявани ракети, които да добави към своя арсенал, а Израел от години се опитва да го предотврати. \r\nПремиерът Бенямин Нетаняху предупреди през декември, че \"Хизбулла\" се опитва да изгради инфраструктура за преобразуване на ракети земя-земя в прецизни ракети в близост до пристанището на града и международното летище  на Бейрут „Рафик Харири“. \r\nСпоред източници служителите на \"Хизбулла\" са взели съзнателно решение да пренесат центъра на тежестта на проекта за прецизни ракети, с който се занимават от известно време, от Сирия в цивилното пространство в сърцето на Бейрут. \r\nИма и други обекти в Бейрут и другаде, където оперативните работници на \"Хизбулла\" по подобен начин работят за създаване на инфраструктура, която ще бъде определена за бъдещо съхранение и преобразуване на прецизни ракети. Според източници Израел следи тези обекти с разнообразни възможности и средства и притежава много информация за проект за прецизни ракети на \"Хизбулла\". \r\nИзраел е знаел, че тези камиони представляват непосредствена заплаха; те са били целта на експлозивните дронове. Арсеналът на \"Хизбулла\" от приблизително 130 000 ракети се състои от предимно малки, преносими от човек и неуправляеми ракети „земя-земя“ и ракети с обхват между 10 км и 500 км Групата има и няколко вида ракети „земя-въздух“ и „земя-море“. \r\nИзраелските представители обаче смятат, че ливанската шиитска терористична група ще притежава повече от 1000 високоточни ракети в рамките на едно десетилетие, и това не може да бъде допуснато от израелската армия. \r\nТова е нещо, с което Израел оправдава  разширената си кампания срещу Иран. Първо в Сирия, а след това, според съобщенията, миналия месец в Ирак. И сега в самия Ливан. \r\n \r\n  Юлиян Марков", "date": "2019.08.28", "title": "The Jerusalem Post: Падналите дронове в Ливан – какво се случи в същност"}
{"url": "http://www.focus-news.net/news/2019/08/28/2693414/nimh-prez-noshtta-shte-bade-yasno-a-utre-shte-e-slanchevo.html", "text": "През нощта ще бъде ясно и почти тихо, а утре ще е слънчево, след обяд в низините - горещо. Това съобщи за  Агенция „Фокус“  дежурният метеоролог Мартин Славчев от  Националния институт по метеорология и хидрология . Ще духа слаб до умерен вятър от изток-североизток. Максималните температури ще са между 31° и 36°. Атмосферното налягане ще се задържи малко по-високо от средното за месеца. \r\nПо Черноморието ще бъде предимно слънчево. Ще духа до умерен вятър от изток-североизток. Максималните температури ще са 28°-30°. Температурата на водата е 27-28°. Вълнението на морето ще бъде 2-3 бала. \r\nНад планините ще бъде предимно слънчево. Ще духа умерен до силен вятър от изток-североизток. Максимална температура на височина 1200 метра ще е около 25°, на 2000 метра – около 16 °. \r\nПрез следващите дни до края на седмицата времето ще се задържи без съществена промяна - предимно слънчево, в следобедните часове с временни увеличения на облачността, повече в петък, но с много малка вероятност за превалявания. Ще остане горещо, с максимални температури над 30°, на места ще достигат 35°-36°. Вятърът от изток-североизток ще се запази, ще е слаб до умерен, в Източна България - по-често умерен и с него към почивните дни температурите там временно и слабо ще се понижат.", "date": "2019.08.28", "title": "НИМХ: През нощта ще бъде ясно, а утре ще е слънчево"}
{"url": "http://www.focus-news.net/news/2019/08/28/2693413/afp-dzhon-boltan-podcherta-znachenieto-za-sasht-na-teritorialnata-tsyalost-na-ukrayna.html", "text": "Съветникът по националната сигурност на Белия дом Джон Болтън в сряда подчерта ангажимента на САЩ към \"териториалната цялост\" на Украйна по време на разговори с новия президент на страната, предава  AFP \r\nСъветникът по сигурността заяви, че ще пътува за Молдова, а след това и за Беларус, превръщайки се в най-високопоставен представител на САЩ от години, който ще посети  бившата съветска република, близък съюзник на Москва. \r\nБолтън похвали \"продуктивните\" разговори с украинския президент Владимир Зеленски и подчерта \"ангажимента на САЩ за украински суверенитет и териториална цялост\" по време на разговорите с висши киевски служители, каза той пред журналисти по време на брифинг. \r\nТой повдигна и перспективата Зеленски да се срещне с президента на САЩ Доналд Тръмп на събитие във Варшава този уикенд, за отбелязване на 80 години от нацисткото нашествие в Полша. \r\n \r\n  Юлиян Марков", "date": "2019.08.28", "title": "AFP: Джон Болтън подчерта значението за САЩ на териториалната цялост на Украйна"}
{"url": "http://www.focus-news.net/news/2019/08/28/2693415/tass-kitay-otkaza-razreshenie-za-vlizane-na-amerikanski-voenen-korab-v-kitaysko-pristanishte.html", "text": "Китайските власти информираха американската страна, че няма да приемат кораб на ВМС на САЩ в пристанището на Циндао (провинция Шандонг, Източен Китай), което е било планирано по-рано, предава  TACC , като се позовава на заместник-министъра на отбраната на САЩ, Рендал Шрайвър. \r\n\"Наскоро получихме от китайската страна съобщение, в което се казва, че им е трудно да приемат кораба, чието акостиране преди това е било планирано в пристанището на Циндао\", каза Шрайвър. “Конкретният кораб, той ще отиде в друго пристанище. \" \r\nВ сряда говорителят на китайското външно министерство Ген Шуанг не коментира съобщения в медиите, че Пекин отказва да разреши на кораба на ВМС на САЩ да влезе в Циндао. \r\nReuters съобщи във вторник, позовавайки се на източник на Пентагона, че китайските власти са отхвърлили искане от страна на САЩ  американски военен кораб да акостира в Циндао. Според събеседника на агенцията американският разрушител е трябвало да влезе в пристанището на 25 август, но Пекин е отказал предварително. Американските кораби, според агенцията, многократно са влизали в китайските пристанища: последният път това се е случило през 2017 г., докато ракетният разрушител „Бенфолд“ е влязъл директно в пристанището в Циндао през 2016 г. \r\nПо-рано китайските власти отказаха да приемат в Хонконг десантния кораб „Грийн Бей“ и ракетния крайцер „Лейк Ери“. \r\n \r\n \r\n \r\n \r\n  Юлиян Марков", "date": "2019.08.28", "title": "ТАСС: Китай отказа разрешение за влизане на американски военен кораб в китайско пристанище"}
{"url": "http://www.focus-news.net/news/2019/08/28/2693417/sport-grigor-dimitrov-e-v-tretiya-krag-na-us-open.html", "text": "Борна Чорич се е отказал от участие във втория кръг на US Open поради разкъсан мускул на гърба. Това означава, че Григор Димитров продължава директно към трети кръг на турнира, където ще срещне Камил Маршак от Полша или уругваеца Пабло Куевас. \r\n \r\nМачът между Чорич и Димитров трябваше да се проведе около 04:00 часа  тази вечер, като бе избран за завършек на програмата на „Луис Армстронг“. Очакваше се сериозна битка с оглед на представянето и на двамата в първи кръг, но българинът продължава напред без игра. На тяхно място в програмата се измества двубоят между Рейли Опелка и Доминик Койфер.  \r\n \r\nВ първия кръг Димитров прекъсна серия от три поредни загуби, преодолявайки опитния Андреас Сепи в четири сета. Григор можеше да се наложи и в три, но допусна спад в представянето си във втория и това го лиши от чиста победа.", "date": "2019.08.28", "title": "Спорт: Григор Димитров е в третия кръг на US OPEN"}
{"url": "http://www.focus-news.net/news/2019/08/28/2693416/kazanlak-sportni-initsiativi-za-roditeli-i-detsa-organizira-v-nachaloto-na-septemvri-detska-gradina-mecho-puh.html", "text": "В началото на месец септември ще бъдат организирани редица спортни инициативи за родители и деца в Детска градина „ Мечо Пух”, каза за  Радио „ Фокус”  директорът на градината Аксения Тилева. Тя поясни, че с тези инициативи се цели на родителите и децата да бъде показано как могат заедно в свободното време, когато децата не посещават градина, да практикуват полезни и здравословни дейности, как заедно да упражняват естествено – приложни движения, които са важни за психическото, физическото и умственото израстване на децата. Дейностите ще бъдат изпълнени в рамките на проект, по който детското е партньор с представители на други европейски страни, който акцентира върху спорта и активния начин на живот на децата и техните семейства. Тилева подчерта, че голяма част от партньорите по проекта са представители на академичната общност – университети от Италия, Словения и Турция. Освен чисто научните и практични документи, които екипите изготвят, са направени и проучвания на нагласите на родителите в тези четири европейски страни. Екипът от специалисти занимаващи се в сферата на предучилищното образование разработва и практически карти с кратки описания и инструкции към родителите, как да насърчават желанието за физическа активност на своите деца и как по правилен начин да изпълняват упражненията. Идеята е тези карти освен на хартия, да бъдат достъпни като приложения и към смарт устройствата на родителите.  \r\nСлавяна ГАЙДАРОВА", "date": "2019.08.28", "title": "Казанлък: Спортни инициативи за родители и деца организира в началото на септември Детска градина „ Мечо Пух”"}
{"url": "http://www.focus-news.net/news/2019/08/28/2693410/v-2015-chasa-pred-sgradata-na-tehnicheski-universitet-shte-ima-brifing-na-mvr-i-prokuraturata.html", "text": "В 20.15 часа пред сградата на Технически университет, кв. „Студентски град“ ще има брифинг по повод съвместно разследване на полицията и прокуратурата. Това съобщиха от пресцентъра на  МВР .", "date": "2019.08.28", "title": "В 20.15 часа пред сградата на Технически университет ще има брифинг на МВР и Прокуратурата"}
{"url": "http://www.focus-news.net/news/2019/08/28/2693418/tass-v-italiya-e-postignata-dogovorenost-za-novo-pravitelstvo-nachelo-s-dzhuzepe-konte.html", "text": "Италианското Движение  „5 звезди“ (Д5З) сключи политическо споразумение с Демократическата партия (ДП) за сформиране на ново правителство с Джузепе Конте начело. Това съобщи в сряда лидерът на Д5З Луиджи Ди Майо, цитиран от  TACC . \r\n\"Имаме политическо споразумение с ДП, така че Джузепе Конте да може да формира стабилно правителство в дългосрочен план\", каза Ди Майо. Той припомни, че преди малко повече от година партията му е посочила името на Конте. \"Преди година аз се отказах от поста на  министър-председателя и благодарение на това се появи нашето правителство. Сега направих същото\", каза Ди Майо. \r\n \r\n  Юлиян Марков", "date": "2019.08.28", "title": "ТАСС: В Италия е постигната договореност за ново правителство начело с Джузепе Конте"}
{"url": "http://www.focus-news.net/news/2019/08/28/2693420/ministar-mladen-marinov-pri-razsledvaneto-na-ubiystvoto-na-mazha-i-zhenata-kray-negovan-parvo-stignahme-do-izvarshitelite-a-po-kasno-razbrahme-koi-sa-zhertvite.html", "text": "При разследването на убийството на мъжа и жената край Негован първо стигнахме до извършителите, а по-късно разбрахме кои са жертвите. Това каза министър Младен Маринов на брифинг по повод разкриване жестокото убийство на мъж и жена, предаде репортер на  Агенция „Фокус“ . „Искам да благодаря на колегите за изключителната работа, последователност и търпение, което приложиха. Започнахме от нулата, бих казал, не знаехме кои са жертвите. Интересно е, че първо стигнахме до евентуалните извършители като информация и по-късно разбрахме кои са  жертвите. Всичко това е вследствие на много аналитична работа, събиране на информация на  терен, по оперативен път. Аз лично съм потресен от зверството, което виждам при извършването на това убийство и последващите действия по разчленяване на труповете. Всеки ще си зададе въпроса дали това могат да го извършат хора.  Оптимист съм от това, което до момента има като събрани доказателства, чакаме експертизите да сме твърдо убедени, за да можем да дадем годен материал на прокуратурата, за да може тя да поддържа обвинението пред съда“, допълни министър Младенов.", "date": "2019.08.28", "title": "Министър Младен Маринов: При разследването на убийството на мъжа и жената край Негован първо стигнахме до извършителите, а по-късно разбрахме кои са жертвите"}
{"url": "http://www.focus-news.net/news/2019/08/28/2693419/ivan-geshev.html", "text": "Случаят в Негован е изключително сложен, защото по него не е имало сигнал за извършено престъпление или изчезнали лица. Това заяви на брифинг зам. – главния прокурор Иван Гешев, предаде репортер на  Агенция „Фокус“ . „Изключително тежък случай, изключително брутално убийство, изключително трудно за разкриване. Българските граждани могат да се гордеят със служителите на МВР, с разследващите органи и съдебната власт, които към момента се справят изключително добре с този случай“, обясни Гешев. „Жертвите, възрастен мъж и жена, бяха установени в следствие на изключително професионалната работа на служителите на Министерство на вътрешните работи, съвместно с прокуратурата“, каза още зам. – главният прокурор. По думите му пробивът по случая е започнал след много добра оперативна работа на МВР и след постъпилата първоначална оперативна информация за евентуалните извършители на това деяние. „Чак на по-късен етап, след доста сериозна работа при налични данни на евентуалните извършители в неделя срещу понеделник бяха установени и евентуалните жертви“, добави още Иван Гешев.", "date": "2019.08.28", "title": "Иван Гешев: Случаят в Негован е изключително сложен - по него не е имало сигнал за извършено престъпление или изчезнали лица"}
{"url": "http://www.focus-news.net/news/2019/08/28/2693423/afp-v-italiya-se-razbraha-za-pravitelstvo.html", "text": "Италианското антисистемно Движение „5 звезди“ (Д5З) и лявоцентристката Демократическа партия (ДП) сключиха споразумение в сряда, за да съставят ново правителство и да избегнат изборите в третата по големина икономика на еврозоната, предава  AFP . \r\nД5З заяви, че коалицията ще бъде ръководена от настоящия премиер Джузепе Конте, който подаде оставка след разпада на управляващата коалиция в началото на този месец. \r\nСделката между историческите „врагове“ ще сложи край на „най-лудата криза досега“, според италианските вестници. \r\nРъководителят на Д5З Луиджи Ди Майо заяви пред журналисти в президентския дворец в Рим, че одобрението във вторник на Конте от президента на САЩ Доналд Тръмп „ни показа, че сме на правилния път“. \r\nИмето на Конте - бивш преподавател по право, избран за компромисен премиер миналата година – беше в центъра на споровете, като от ДП настояваха за нов премиер, за да се даде „нов старт“. \r\nДи Майо обаче предупреди, че всяка сделка с Демократическата партия (ДП) все пак ще трябва да бъде одобрена от членовете на партията при онлайн гласуване, така че неизвестността засега остава. \r\n \r\n  Юлиян Марков", "date": "2019.08.28", "title": "AFP: В Италия се разбраха за правителство"}
{"url": "http://www.focus-news.net/news/2019/08/28/2693424/georgi-hadzhiev-sdvr-ima-danni-che-zhertvite-ot-negovan-i-ubiytsite-im-sa-se-poznavali-za-period-poveche-ot-godina-polovin-godina.html", "text": "В хода на разследването има данни, че жертвите и убийците са се познавали за период повече от година и половин година. Това каза Георги Хаджиев – директор на СДВР, на брифинг по повод жестокото убийство край Негован, предаде репортер на  Агенция „Фокус“ . „Извършвали са ремонтни дейности в предишни техни апартаменти, включително и в апартамента, който представлява сцена на самото местопроизшествие“.  \r\nГеорги Хаджиев уточни, че тези лица не са били обявени за издирване, което изключително много е затруднило разследването.", "date": "2019.08.28", "title": "Георги Хаджиев, СДВР: Има данни че жертвите от Негован и убийците им са се познавали за период повече от година  половин година"}
{"url": "http://www.focus-news.net/news/2019/08/28/2693422/zam-glavniyat-prokuror-ivan-geshev-zadarzhani-sa-dve-litsa-zapodozreni-za-sluchaya-v-negovan.html", "text": "В Технически университет София са били открити два пистолета, за които се има подозрение, че с един от тях е извършено убийството. Това заяви на брифинг зам. – главния прокурор Иван Гешев, предаде репортер на  Агенция „Фокус“ . „Извършителите нямат сериозна връзка, която да ги свързва с Техническия университет, имали са трудов договор за техническа поддръжка“, обясни зам.- главният прокурор. Иван Гешев коментира, че към момента са задържани две лица, за които се има подозрения, че са извършителите на това доста сериозно и тежко престъпление. „Казвам подозрения, защото утре предстои анализ на събраните доказателства. Двете лица бяха задържани по закона на МВР днес на обяд. Наблюдаващият прокурор ще оцени събраните доказателства в рамките на тези 24 часа и ще предприеме съответните действия за привличане в качеството им на обвиняеми“, добави още Гешев.", "date": "2019.08.28", "title": "Зам.-главният прокурор Иван Гешев: Задържани са две лица, заподозрени за случая в Негован"}
{"url": "http://www.focus-news.net/news/2019/08/28/2693428/afp-ukrayna-osvobodi-zadarzhan-ruski-zhurnalist.html", "text": "Украйна в сряда освободи журналист на руска държавна медия в очакване на процеса за \"държавна измяна\", на фона на обсъждана от двете страни потенциална обмяна на задържани, предава  AFP \r\nКирило Вишински, журналист на руската агенция „РИА Новости“, беше освободен при условие, че остане в страната и ще се явява в съда, заяви адвокатът му Андрий Домански пред AFP. \r\nПо време на телевизионното изслушване Вишински каза, че \"най-накрая съдът е взел справедливо решение по моя случай\". \r\nГоворителят на Кремъл Дмитрий Песков заяви пред журналисти, че „ние от Кремъл приветстваме решението“. \r\nРусия осъди ареста на украинския журналист през май миналата година. През 2015 г. президентът Владимир Путин му предостави руско гражданство с указ. \r\nОсвобождаването му под гаранция идва на фона на съобщения, че Москва и Киев се подготвят за обмен на затворници като част от усилията за разрешаване на дългогодишния им конфликт. \r\nТо идва и след като изборът тази година за президент на Владимир Зеленски възроди усилията за мир и лидерите на Русия, Украйна, Германия и Франция ще се срещнат следващия месец, коментира агенцията. \r\n \r\n  Юлиян Марков", "date": "2019.08.28", "title": "AFP: Украйна освободи задържан руски журналист"}
{"url": "http://www.focus-news.net/news/2019/08/28/2693427/veliko-tarnovo-okolo-50-uchastnika-shte-se-vklyuchat-v-konkursa-za-nay-dobra-banitsa-koyto-se-podgotvya-v-balvan.html", "text": "Около 50 участника ще се включат в конкурса за най-добра баница, който се подготвя в Балван. За четвърта поредна година великотърновското село ще е домакин на Празника на баницата, като мотото този път е „Баница в делник и празник“, съобщи в ефира на  Радио „Фокус“ – Велико Търново  кметът Недьо Георгиев. Той уточни, че състезателите в кулинарния конкурс ще са от всички краища на страната, като отново ще има и международно участие. Ще има награди за най-вкусна баница, най-атрактивна рецепта, призове за участие, както и много стимули от спонсори. Паралелно с това в центъра на селото ще тече фолклорна програма, в която ще се включат около 20 състава. „Още през миналата година Празникът на баницата прескочи националните граници на България и имахме международно участие.  То ще се повтори и тази година. Гостите ни са от Бела паланка – Сърбия, където също има Празник на баницата. Отново ще има кулинари от там. Ще има и танцов състав от 20 човека, които ще играят сръбски национални танци. Записването става на място, преди самия конкурс“, обясни Недьо Георгиев. Той допълни и, че публиката и тази година ще има възможност да опита от баниците, които се състезават. През миналата е имало много атрактивни тестени изделия – сладки и солени, с плодове, шоколад и различни билки. Очакванията са този път да са още по-разнообразни. \r\nПразникът ще се проведе в центъра на Балван, на 31 август, като началото ще е в 9.30 часа. \r\nЛуиза ТРАНЧЕВА", "date": "2019.08.28", "title": "Велико Търново: Около 50 участника ще се включат в конкурса за най-добра баница, който се подготвя в Балван"}
{"url": "http://www.focus-news.net/news/2019/08/28/2693425/tass-mateo-salvini-obvivni-politicheskite-oponenti-v-zagovor.html", "text": "Матео Салвини, лидер на партията „Лига“, се противопостави на новото правителство на Движението „5 звезди“ и Демократическата партия (ДП), обвинявайки ги в заговор срещу интересите на италианците, цитиран от  TACC . \r\nТой каза това пред репортери в сряда, след като се срещна с президента Серджо Матарела в консултации относно начините за излизане от правителствената криза. \r\n\"Това правителство е създадено под знака на омразата към Лигата, най-популярната партия в страната. Този план идва отвън за разпродажба на италиански компании. Слабото правителство се интересува от европейските столици - Париж, Берлин, Брюксел. Очевидно е, че никой не би позволил одобряване на смел бюджет въз основа на единна скала за данъчно облагане “, каза Салвини. \r\nТой също така отбеляза, че Джузепе Конте е „посочен от Седемте като премиера на новото правителство. Конте представляваше Италия на срещата на върха в Биариц, а президентът на САЩ Доналд Тръмп говори в подкрепа на него в социалната мрежа “Туитър”.“ Сега ще имаме премиер по молба на Париж, Берлин и Брюксел, защото никой не се нуждае от правителство, което поддържа гордостта и суверенитета на своя народ, и партията (Демократическата), която загуби всички възможни последни избори на всички нива - национално, регионално, общинско, европейско \", подчерта Салвини. Всъщност единственият демократичен изход от кризата е провеждането на нови избори и той прогнозира на новия кабинет половин година живот. \r\nСалвини все още е част от коалиционното правителство с Движението „5 звезди“ изпълнява функциите на вицепремиер и министър на вътрешните работи. \r\nЗагриженост относно \"опасния сценарий\" изрази лидерът на \"Напред Италия\", бившият премиер Силвио Берлускони. \"Правителството на Движението и Демократическата партия е политически погрешно решение, не е подходящо за изпълнение на важните задачи пред страната\", каза политикът пред репортери след среща с президента. \r\nДП, която все още беше в опозиция, вече се беше съгласила да сформира мнозинство с Движението „5 звезди“. \r\n \r\n  Юлиян Марков", "date": "2019.08.28", "title": "ТАСС: Матео Салвини обвивни политическите опоненти в „заговор“"}
{"url": "http://www.focus-news.net/news/2019/08/28/2693421/vzglyad-sasht-se-nuzhdayat-ot-provokatsiya-za-da-skarat-rusiya-i-turtsiya.html", "text": "САЩ се нуждаят от провокация, за да скарат Русия и Турция, пише Геворг Мирзаян, доцент по политология във Финансовия университет към правителството на Руската федерация във вестник  “Взгляд“  в материал, представен без редакторска намеса. \r\nНа 27 август турският президент Реджеп Ердоган пристигна в Москва на непредвидено посещение. Целта на срещата беше да се избегне война, от която нито Москва, нито Анкара се нуждаеха. \r\nБързането на турския президент се обяснява с развитието на ситуацията в Сирия -изключително неизгодно и опасно за Ердоган. \r\nВсъщност самата Турция е виновна за ситуацията. Миналата година Реджеп Ердоган сключи сделка с Москва, Дамаск и Техеран. Сирийските сили спряха настъпателните операции в провинция Идлиб (които заплашваха Анкара със загуба на влияние, ликвидация на протурски бойци и поява  на десетки хиляди нови бежанци, които ще избягат от войната през сирийско-турската граница), в замяна на което Ердоган обеща да се справи самостоятелно с управляващите терористи в Идлиб. И така мина една година, а турският президент не се справи Според Путин терористите \"продължават да обстрелват позициите на сирийските правителствени сили, опитвайки се да атакуват и руските военни обекти\". \r\nТогава сирийските войски започнаха да подреждат района с подкрепата на руските сили - те надвиха най-обучените единици от бунтовниците, след това си върнаха контрола над град Хан Шейхун (известен с фалшифицирана история за предполагаемото използване на химическо оръжие от Асад срещу цивилни”). \r\nМосква обясни, че тези територии са контролирани от терористи, което означава, че примирието не се отнася за тях. Следователно сирийската армия имаше пълното право да реши въпроса със собствените сили. \r\nПроблемът е, че вътре се намира наблюдателният пункт на турската армия, а сега е заобиколен от сирийски войски. Ердоган вече предупреди, че ще направи всичко възможно, за да защити войниците си - в края на краищата репутацията му е на карта и то не само на външния, но и на вътрешния политически фронт. И всички разбраха: в случай на някои въоръжени инциденти, да не говорим за смъртта на турските войски, ситуацията в Сирия рязко ще се влоши. Възможни са пълномащабни битки между сирийската и турската армия. Битките, които не са нужни нито на сирийците, нито на турците, нито на руснаците. Затова Реджеп Ердоган отлетя за Москва, за да реши проблема. \r\nОтчасти той явно го е решил. Настъплението на сирийската армия ще бъде спряно, турските войници ще бъдат изтеглени от наблюдателния пункт, а Путин ще даде още един шанс на Ердоган да реши по някакъв начин проблема с терористите в Идлиб. \r\nТеоретично, разбира се, Москва би могла да заеме много по-строга позиция и просто да притисне Анкара. Реджеп Ердоган сега подготвя операция срещу сирийските кюрди и изобщо не му е лесно да отвори втори фронт срещу Дамаск. Освен това, на фона на конфликта със САЩ, той също не е в състояние да отвори втория фронт на \"дипломатическата война\" с Русия - единственият всъщност голям съсед, с когото турският лидер е развил добри отношения. Очевидно обаче Кремъл реши да не разрушава мостовете и да угоди на Ердоган в името на бъдещи сделки. \r\nТака че не е случайно, че турският президент посети Жуковски по време на изложението МАКС-2019. Там, както много точно каза руският турколог, старши изследовател в Руската академия на науките Владимир Аватков, „Владимир Путин хранеше турския си колега с руски сладолед, за да охлади разпалването му, говори за възможностите за разширяване на сътрудничеството и показва по всякакъв начин, че Москва, за разлика от Вашингтон, е готова за много но ... желае взаимност.\" \r\nВсъщност задълбочаването на руско-турското сътрудничество в икономиката, отбраната, туризма и т.н. отдавна не е самоцел, но и важен сигнал за Запада. Сигнал за това, че опитите за изолация на Турция и Русия, само тласка Москва и Анкара в обятията един на друг,  което сериозно накърнява интересите на колективния Запад. И Путин, и Ердоган активно използват тези демонстрации, за да принудят САЩ и Европа да преразгледат отношенията си със страните, които ръководят. \r\nНапример, и Москва, и Анкара активно демонстрират на Запад готовността си да сключат сделка за закупуване на руски самолет Су-57 от Турция. Вместо жестоките F-35, които САЩ отказаха да продадат на Ердоган заради сделката С-400. Този договор (ако, разбира се, ще бъде сключен) рязко ще повиши авторитета на Русия на глобалния оръжеен пазар и ще бъде още един удар за Турция срещу неписаните правила на НАТО - удар, който в същото време ще подчертае независимостта и непреклонността на турското ръководство към натиск от страна на САЩ. Затова американските журналисти вече настояват Тръмп и Конгресът (който се готви да предприеме нови санкции срещу Анкара поради закупуването на най-новия комплекс С-400) \"спешно да обърнат внимание на тази неприемлива ситуация\". \r\nВ тази връзка, разбира се, идеалното решение на проблема за САЩ не би било да се намери компромис с Анкара и Москва, а да се организира провокация, която да принуди Русия и Турция да се разположат в различни окопи.  \r\nВ Москва и Анкара, разбира се, се обмисля подобен сценарий - и затова Ердоган долетя толкова бързо в Русия, а Путин толкова бързо сключи споразумение с него, макар и тактическо. Руско-турската игра трябва да продължи \r\n \r\n  Юлиян Марков", "date": "2019.08.28", "title": "„Взгляд“: САЩ се нуждаят от провокация, за да скарат Русия и Турция"}
{"url": "http://www.focus-news.net/news/2019/08/28/2693432/pazardzhik-prodalzhava-problemat-s-bezdomnite-kucheta-v-mestnostta-yundola.html", "text": "Продължава проблемът с бездомните кучета в местността Юндола, това съобщи за  Радио „Фокус“- Пазарджик  Мехмед Местан кмет на село Юндола. Той каза, че всеки ден се наблюдава увеличение на популацията от кучета, но те не били на местните, а ги изхвърляли там от други населена места. „Забелязани са  и кучета с ушни марки, кастрирани от градове и оставени в покрайнините на селото. Много от туристите ги хранят и се грижат за тяхно това е само през туристическия летен сезон. Въпреки отправените молби към няколко организации за съдействие, за сега нито една не е откликнала на молбата ни“, уточни Местан. Четириногите обикалят предимно около пазара в центъра на курорта. \r\nАлбена ЖИЛЕКОВА", "date": "2019.08.28", "title": "Пазарджик: Продължава проблемът с бездомните кучета в местността Юндола"}
{"url": "http://www.focus-news.net/news/2019/08/28/2693433/dve-litsa-sa-zadarzhani-po-podozrenie-v-ubiystvo-na-vazrastni-mazh-i-zhena-v-negovan-obzor.html", "text": "Две лица са задържани по подозрение в убийство на възрастни мъж и жена в Негован. Това заяви на брифинг  зам.-главният прокурор Иван Гешев . В Технически университет София са били открити два пистолета, за които се има подозрение, че с един от тях е извършено убийството. Според Гешев извършителите нямат сериозна връзка, която да ги свързва с университета. Те са имали са трудов договор за техническа поддръжка. Утре предстои анализ на събраните доказателства. В рамките на 24 часа наблюдаващият прокурор ще оцени събраните доказателства и ще предприеме съответните действия за привличане в качеството им на обвиняеми. Според зам.-главният прокурор убийството е извършено в апартамента на жертвите. Това показват наличните до момента доказателства. Има данни,че извършителите са положили усилия за заличаване на следите от местопрестъплението – кръвта и всякакви други биологични следи, т.е. използвали са различни препарати, белина и т.н. Но не са успели да отстранят абсолютно всичко. Според Гешев жертвите са били застреляни. Заместник-главният прокурор допълни, че лицата за задържани на днес на обяд. Иван Гешев обясни, че заподозрените не са се криели, а са продължили спокойно да водят живота, който са водили преди извършване на деянието.  Те са задържани, докато са работили в обекта. Служителите на МВР са преценили, че е по-добре да бъдат задържани доста извън София, в едно по-малко населено място, защото спецификата на това престъпление предполагат една потенциална опасна съпротива и опасност за задържащия екип и евентуално намиращи се на близо хора. Гешев заяви, че случаят в Негован е изключително сложен, защото по него не е имало сигнал за извършено престъпление или изчезнали лица. Зам.-главният прокурор благодари за изключително професионалната работа на служителите на Министерство на вътрешните работи, съвместно с прокуратурата.  \r\n Министърът на вътрешните работи Младен Маринов  заяви, че при разследването на убийството на мъжа и жената край Негован първо стигнахме до извършителите, а по-късно е станало ясно кои са жертвите. По думите му първо се е разбрало кои са евентуалните извършители като информация и по-късно е станало ясно кои са жертвите. Всичко това е вследствие на много аналитична работа, събиране на информация на терен, по оперативен път. Младенов коментира, че е потресен от зверството, което вижда при извършването на това убийство и последващите действия по разчленяване на труповете.  \r\n Георги Хаджиев – директор на СДВР  заяви, че в хода на разследването са получени данни, че жертвите и убийците са се познавали за период повече от година и половин година. Георги Хаджиев уточни, че тези лица не са били обявени за издирване, което изключително много е затруднило разследването.", "date": "2019.08.28", "title": "Две лица са задържани по подозрение в убийство на възрастни мъж и жена в Негован (ОБЗОР)"}
{"url": "http://www.focus-news.net/news/2019/08/28/2693426/zamestnik-glavniyat-prokuror-ivan-geshev-ubiystvoto-na-zhertvite-ot-negovan-e-izvarsheno-v-apartamenta-im.html", "text": "Убийството е извършено в апартамента на жертвите, към този момент това са наличните доказателства, като съответните действия по разчленяването им, поне по събраните до момента доказателства, се е случило в този апартамент. Това каза прокурор Иван Гешев на брифинг по повод убийството на мъжа и жената от Негован, предаде репортер на  Агенция „Фокус“ . „След това има данни, че извършителите са положили усилия за заличаване на следите от местопрестъплението – кръвта и всякакви други биологични следи, т.е. използвали са различни препарати, белина и т.н. Но не са успели да отстранят абсолютно всичко. Взети са много лични следи, които предстои да бъдат анализирани. Жертвите са застреляни, допълни още Иван Гешев. \r\nЗаместник-главният прокурор допълни, че лицата за задържани на обяд. „Какъв е маршрутът, мотивът и т.н., това са неща, които няма как да бъдат изяснени в първите шест часа.“ \r\nИван Гешев обясни, че заподозрените не са се криели, а са продължили спокойно да водят живота, който са водили преди извършване на деянието. „Лицата са извършвали строително-монтажни работи. Лицата се контролират, да го кажем по този начин, от 6 дена постоянно, денонощно, в реално време. Те са задържани, докато са работили в обекта. Колегите са преценили, че е по-добре да бъдат задържани доста извън София, в едно по-малко населено място, защото спецификата на това престъпление предполагат една потенциална опасна съпротива и опасност за задържащия екип и евентуално намиращи се на близо хора“, добави още заместник-главният прокурор. \r\nТой уточни също, че задържаните са криминално проявени.", "date": "2019.08.28", "title": "Заместник-главният прокурор Иван Гешев: Убийството на жертвите от Негован е извършено в апартамента им"}
{"url": "http://www.focus-news.net/news/2019/08/28/2693429/smolyan-obshtina-chepelare-prodalzhava-izpalnenieto-na-sotsialnite-uslugi-lichen-asistent-sotsialen-asistent-i-domashen-pomoshtnik-do-kraya-na-2019-g.html", "text": "Община Чепеларе подписа Анекс към Споразумението с Агенцията за социално подпомагане – София по чл. 19 от ПМС №344 /21.12.2018г. С него на основание ПМС №180/18.07.2019г. се осигуряват средства на Община Чепеларе за продължение на социалните услуги „Личен асистент“, „Социален асистент“, „Домашен помощник“ до 31 декември 2019г. Това съобщиха от пресцентъра на община Чепеларе. \r\nВ рамките на това финансиране продължава предоставяне на социалните услуги на лицата, които са потребители на услугите към 31.08.2019г. Предстои подписване на допълнителните  споразумения с потребителите и персонала, предоставящ услугата, за срок до 31.12.2019г. При наличието на свободен финансов ресурс, в рамките на осигурените средства ще се организира прием на нови кандидати за ползване на услугите и за работа като лични асистенти. Информация за това ще бъде публикувана на сайта на Община Чепеларе, раздел Проекти – Устойчивост на ЦУОДС – 2019г.", "date": "2019.08.28", "title": "Смолян: Община Чепеларе продължава изпълнението на социалните услуги „Личен асистент“, „Социален асистент“ и „Домашен помощник“ до края на 2019 г."}
{"url": "http://www.focus-news.net/news/2019/08/28/2693431/lyubka-aleksandrova-kmet-na-obshtina-levski-traditsionniyat-panair-v-grad-levski-vi-ochakva-bogata-raznoobrazna-programa.html", "text": "Традиционният панаир в град Левски ви очаква  богата разнообразна програма. Това каза  Радио „Фокус“  Любка Александрова, кмет на община Левски по повод събитието, което се провежда около 28 август, Голяма Богородица по стар стил. ,,Панаирните дни в град Левски и тази година са изпълнени  с богата и разнообразна програма - предизвикателство  за сетивата и музика за душата. На 31 август /събота/ Първият  фестивал  на панаирната кулинарна традиция в региона „Пълнената чушка – най-вкусната левченска традиция”   ще събере майстори на традиционното левченско ястие от близо и далеч  в 17.00ч. в парка до Общината. Над 25 са заявките  за участие във фестивала организиран от Община Левски и НЧ „Георги Парцалев-1901”. Майстори, любители и ценители на кулинарното изкуство ще могат да покажат, да се насладят и оценят най –вкусната левченска традиция.  Кулинарен конкурс, интересни  състезания ,музика и забавления в духа на фолклорното ни богатство със съвременно изпълнение ще радват домакини и гости на празника. Вкусните  ястия  на традиционната и здравословна българска кухня да оценят младите е идеята и фестивалът да стане емблема за региона”, каза Любка Александрова. Тя подчерта, че вкусно приготвените  пълнени чушки,  кулинарната панаирна традиция на град Левски, ще могат да опитат всички на фестивала. ,,На  29 август (четвъртък) от 20.00ч. ще се състои  концерт и награждаване на най-добре представилите се участници в играта „Сливи за смет”ще бъде закрит   Проект „Зелено училище - Предай нататък познанието”на Община Левски”, каза още Любка Александрова.  \r\nВиолета КРЪСТЕВА", "date": "2019.08.28", "title": "Любка Александрова, кмет на община Левски: Традиционният панаир в град Левски ви очаква  богата разнообразна програма"}
{"url": "http://www.focus-news.net/news/2019/08/28/2693430/zamestnik-glavniyat-prokuror-ivan-geshev-predi-okolo-dva-mesetsa-e-izvarsheno-ubiystvoto-v-negovan.html", "text": "Преди около два месеца е извършено убийството в Негован. Това заяви на брифинг заместник-главният прокурор Иван Гешев, предаде репортер на  Агенция „Фокус“ . Гешев коментира, че е потресен от начина на убийството. „Без притеснения лицата са разчленили жертвите. Прекарали са ги през цяла София, за да стигнат до мястото, където са оставени, това което е останало от жертвите. Съответно как съвсем спокойно са се връщали, чистят апартамента, което говори за сериозни личностни деформации“, обясни Гешев. „Извършена е доста сериозна работа след като са установени извършителите бяха установени маршрутите им към момента на извършване на престъплението. Колегите освен извършителите на престъплението разкриха и датата на извършване на престъплението. Установени са маршрутите, по които са се движили, започната е работа по тези маршрути дали има такива лица“, добави още заместник-главният прокурор.  По думите му, когато е получена конкретна информация за конкретни лица, които евентуално могат да са жертвите, кръгът на евентуалните жертви е бил почти стеснен. „В този момент дъщерята, която дълги години живее извън България, се е свързала със своя позната, която се е свързала със Столична дирекция на вътрешните работи, само защото е нямала връзка с родителите си дълго време. От там служител на МВР подаде информация, която беше анализирана и съвпадна с района, където подозирахме, че е извършено престъплението“, допълни Гешев.", "date": "2019.08.28", "title": "Заместник-главният прокурор Иван Гешев: Преди около два месеца е извършено убийството в Негован"}
{"url": "http://www.focus-news.net/news/2019/08/28/2693434/the-guardian-kakvo-e-prorogatsiyata-na-parlamenta-i-zashto-ya-izpolzva-boris-dzhonsan.html", "text": "Пророгацията е официален механизъм за приключване на сесия на парламента, която обикновено трае само кратко време, докато дейността му започне отново с реч на кралицата. Това означава, че заседанието на парламента е спряно и той прекратява цялото обсъждано законодателство, обяснява  The Guardian \r\nНормално е това да се случва всяка есен. Настоящата сесия на парламента, която започна през юни 2017 г., е най-дългата от близо 400 години. \r\nТук играят редица силно необичайни фактори. Пророгацията да продължи повече от месец е безпрецедентно в последно време. Например, тъй като пророгацията от 80-те години на миналия век насам обикновено продължава по-малко от седмица. \r\nПрекъсването за пет седмици обаче включва триседмичен период, през който обикновено така или иначе парламентът не заседава, три седмици, през които се провеждат конференциите на партиите на либерал-демократите, лейбъристите и консерваторите. \r\nПродължителността на пророгацията очевидно ще има ефект на стесняване на възможностите на недоволните от Брекзит - те ще имат две седмици по-малко в парламента, за да приемат някакво законодателство срещу напускане без споразумение. \r\nДжонсън отхвърли твърденията, че решението му има за цел да блокира депутатите да обмислят начини да осуетят плановете му за Брекзит, след като беше обвинен в провеждането на „преврат“ срещу парламента. Премиерът заяви, че ще има \"достатъчно време\" депутатите да обсъдят Брекзит преди и след срещата на върха на ЕС на 17 октомври. \r\nТой каза, че този ход ще му позволи да „представи амбициозна нова законодателна програма за одобрение от депутатите“. \r\nДепутатите не могат да гласуват против  пророгацията. Парламентът трябваше да излезе във ваканция след втората седмица на септември  и имаше предложения депутатите да гласуват против тази ваканция или всеки опит за нейното удължаване. Въпреки това пророгирането на  парламента не е гласувано от депутати, така че не може да бъде спрян по този начин. \r\nИскането до кралицата и предложения график бяха отправени на заседание на Тайния съвет в Балморал от малък брой висши министри, които присъстват на заседанията. \r\nИма известно объркване, защото технически висши депутати от опозицията са членове на тайния съвет, включително Джеръми Корбин, лидер на лейбъристите. Но тези депутати не ходят на реални срещи, това е резервът на избран брой висши министри, водени от Джейкъб Рийс-Мог, който е лорд президент на съвета. \r\nТехнически кралицата можеше да откаже да изпълни желанието на премиера под кралската прерогатива. Но в действителност щеше да й бъде изключително трудно да го направи. Корбин ѝ е написал, че „съществува опасност кралският прерогатив да бъде настроен директно срещу желанията на мнозинството от Камарата на общините“. \r\nПо-малко от 24 часа след като Корбин и други опозиционни депутати постигнаха споразумение, че ще използват законодателни усилия, за да спрат Брекзит без споразумение, а не „ядреният вариант“ на незабавен вот на недоверие, изглежда, че прозорецът за потенциално законодателство е станал далеч по-тесен. \r\nТова прави перспективата за бърз вот на недоверие далеч по-вероятна и депутатите, които остават, ще трябва отново да преценят тази възможност. Корбин предложи да ръководи временно правителство за да договори удължаване  на член 50 и след това да свика общи избори - предложение, което е крайно неприемливо за повечето консервативни депутати. \r\nБунтовникът от Торите Доминик Грийв, който се противопоставя на Брекзит без споразумение, заяви, че ще се консултира с депутати със сходно мислене през следващите няколко дни преди завръщането на парламента следващата седмица. \r\nГрийв каза, че вотът на недоверие вече е по-вероятен. „Ако е невъзможно да се предотврати пророгацията, тогава смятам, че ще бъде много трудно за хората като мен да запазят доверие в правителството и добре виждам защо лидерът на опозицията би искал да внесе предложение за вот на „недоверие“ - каза той. \r\nСъс сигурност ще има опит за правни действия срещу пророгацията. Депутатът от Шотландската народна партия Джоана Чери потвърди, че е говорила с правния си екип за ускоряване на планираното обжалване в шотландските съдилища, което трябваше да се разглежда на 6 септември. \r\n \r\n  Юлиян Марков", "date": "2019.08.28", "title": "The Guardian: Какво е пророгацията на парламента и защо я използва Борис Джонсън"}
