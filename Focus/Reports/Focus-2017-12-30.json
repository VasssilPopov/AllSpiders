{"url": "http://www.focus-news.net/news/2017/12/30/2472183/ria-novosti-neizvesten-otkri-strelba-v-blizost-do-cherveniya-ploshtad.html", "text": "Неизвестен е открил стрелба на Николска улица в Москва, на около 300 метра от Червения площад. Двама души са пострадали, а полицията издирва извършителят, съобщиха пред РИА Новости от пресслужбата на московската полиция.\r\n„Около 22:32 московско време (21:32 българско) постъпи съобщение за конфликт на адрес улица Николска номер 15. Според предварителните данни, между няколко граждани се е разразил конфликт, в хода на който неизвестен извършител, от неустановено огнестрелно оръжие, е ранил двама граждани и е избягал от местопрестъплението“, е заявил източникът на РИА.\r\nНа мястото работи следствено-оперативна група, а пострадалите са закарани в болница. \r\nОрганите на реда издирват извършителя.\r\nИзточник от правоохранителните органи е уточнил, че на посочения адрес се помещава бар. „Не е изключено, конфликтът да е започнал под въздействието на алкохол. Тази информация в момента се проверява“, е добавил още той.\r\nПревод и редакция:", "date": "2017.12.30", "title": "РИА Новости: Неизвестен откри стрелба в близост до Червения площад"}
{"url": "http://www.focus-news.net/news/2017/12/30/2472160/veliko-tarnovo-gradskite-avtobusi-shte-vozyat-bezplatno-navrah-nova-godina.html", "text": "Безплатен ще е градският транспорт във Велико Търново навръх Нова година. На 1 януари свободно ще бъде пътуването в автобусите по всички маршрути от градската транспортна схема – № 1, 2, 4, 5, 9, 13, 20, 30, 40, 50, 70, 110. Това съобщиха от пресцентъра на Община Велико Търново.\r\nБезплатният обществен транспорт е жест към жителите и гостите на старопрестолния град от страна на превозваческите фирми „Надежда” и „Алекс ОК”, и от кмета Даниел Панов. Добрата практика съществува от 1 януари 2010 година и вече се утвърди като традиция. Автобусите по всички линии ще се движат по празнични разписания в периода от 30 декември 2017 г. до 1 януари 2018 г. включително.", "date": "2017.12.30", "title": "Велико Търново: Градските автобуси ще возят безплатно навръх Нова година"}
{"url": "http://www.focus-news.net/news/2017/12/30/2472161/gripat-vze-parva-zhertva-u-nas-obzor.html", "text": "Грипът взе първа жертва у нас. На 5 декември бе потвърден първият грипен щам за сезона, като оттогава  циркулацията на грипа тръгна в България. Седмици по-късно, на 28 декември, грипът взе и първата си жертва. Вследствие на усложнения от щам А (H1N1) е починало дете на 3 години и осем месеца. Случаят е регистриран в София  на 28 декември 2017 г. Главният държавен  здравен инспектор д-р  Ангел Кунчев потвърди информацията и поясни, че детето е получило усложнение миокардит. Д-р Кунчев уточни, че  според статистиката тежките случаи на грип са под 0,5 %. Другият случай на вирус от тип А(H1N1) бе регистриран на 7 декември при 49-годишна жена, настанена в УМБАЛ-Русе. През изминалата седмица са доказани 5 случая на грип тип В, като пробите им са изпратени от различни  болници в София. \r\nДеница КИТАНОВА", "date": "2017.12.30", "title": "Грипът взе първа жертва у нас (ОБЗОР)"}
{"url": "http://www.focus-news.net/news/2017/12/30/2472162/politico-polovinata-germantsi-iskat-angela-merkel-da-se-ottegli-vednaga-spored-anketa.html", "text": "Близо половината немци искат Ангела Меркел да си подаде оставката като канцлер моментално, според проучване на общественото мнение, публикувано в събота, пише Politico.\r\nАнкетата, поръчана от изданието Die Welt, показа, че 46% от запитаните искат Меркел да се оттегли от поста си още преди да е започнала да се подготвя за преговорите за формиране на „голяма коалиция“ с ГСДП, които трябва да започнат на 7 януари.\r\nОще 17% ще се присъединят към тях, ако канцлерът не успее да доведе преговорите между Съюза (ХДС/ХСС) и ГСДП до успешен край.\r\nВсе пак, Меркел регистрира подобрение в сравнение с анкета, проведена от Bild по-рано тази седмица, показала, че 47% от запитаните искат незабавно оставката й и се противопоставят на идеята за четвтърти неин мандат начело на страната.\r\nСпоред данните на проучването на Die Welt, в рамките на което са интервюирани 5120 респонденти в периода 28-30 декември, привържениците на „Алтернатива за Германия“ са най-убедени в това, че Меркел трябва да подаде оставка, като 87% са категорични в това си желание.\r\nПревод и редакция:", "date": "2017.12.30", "title": "Politico: Половината германци искат Ангела Меркел да се оттегли веднага, според анкета"}
{"url": "http://www.focus-news.net/news/2017/12/30/2472163/kyustendil-ot-nachaloto-na-godinata-v-regionalnata-direktsiya-po-gorite-sa-postapili-20-zhalbi-za-nezakonni-deynosti-v-gorskite-teritorii.html", "text": "От началото на годината в Регионална дирекция по горите – Кюстендил са постъпили 20 жалби за незаконни дейности в горските територии. Това съобщи пред Радио „Фокус” – Кюстендил инж. Здравчо Тодоров, директор на структурата. По думите му по-голямата част от сигналите са били неоснователни. Около 5% от жалбите са били свързани с разрушени горски пътища заради извозване на дървесина с товарни автомобили. Останалите получени жалби и сигнали в по-голямата си част са за извършени неправомерни сечи във възстановени гори на физически лица и в държавни горски територии, за възражения по изведени сечи от наследници на гори без пълномощно от останалите правоимащи и др. „В по-голямата си част основателно подадените жалби и сигнали са за извършени незаконни сечи с неустановен извършител. Неоснователните жалби се дължат основно на непознаване от страна на жалбоподавателите на действащите нормативни документи, грешна представа за местоположението на възстановените им горски имоти и други”, каза Здравчо Тодоров.\r\nВенцеслав ИЛЧЕВ", "date": "2017.12.30", "title": "Кюстендил: От началото на годината в Регионалната дирекция по горите са постъпили 20 жалби за незаконни дейности в горските територии"}
{"url": "http://www.focus-news.net/news/2017/12/30/2472164/washington-examiner-severna-koreya-shte-prodalzhi-da-razviva-yadrenata-si-programa-dokato-sasht-prodalzhavat-da-ya-iznudvat.html", "text": "Северна Корея няма никакво намерение да спира ядрената и ракетната си програма, докато САЩ и техните съюзници продължават с „изнудванията и военните маневри“, според съобщение в севернокорейската държавна агенция KCNA, публикувано в събота, пише американското издание Washington Examiner.\r\nСпоред заявлението от Корейската централна новинарска агенция, страната „продължава да разширява възможностите си за самозащита и превантивни удари с ядрено оръжие“, въпреки „продължаващата ядрена заплаха, изнудвания и военни маневри“ на САЩ и „техните васални сили“. \r\nТам се казва още, че американския президент Доналд Тръмп е заплашил Пхенян с превантивен удар, както и че Северна Корея е „безспорна стратегическа държава и ядрена сила“.\r\n„Не очаквайте промяна в нашата политика“, заявяват от севернокорейската агенция. „Съществуването ни като непобедима сила не може да бъде подкопано, нито изкоренено“.\r\nОт KCNA добавят още, че “Северна Корея е отговорна ядрена държава, която ще продължи исторически си път по посока на независимостта“.\r\nПхенян продължи да провежда ядрени и ракетни изпитания тази година, въпреки разширените от ООН санкции срещу страната. От администрацията на Тръмп не отричат, че обмислят военна опция спрямо Северно Корея, но само като най-краен вариант.\r\nПревод и редакция:", "date": "2017.12.30", "title": "Washington Examiner: Северна Корея ще продължи да развива ядрената си програма, докато САЩ продължават да я „изнудват“"}
{"url": "http://www.focus-news.net/news/2017/12/30/2472165/blagoevgrad-sredno-okolo-50-leva-struva-novogodishnata-vecherya-za-trichlenno-domakinstvo-v-grada-pokazva-reporterska-proverka-na-radio-fokus-pirin.html", "text": "Средно около 50 лева ще струва новогодишната вечеря за тричленно домакинство в Благоевград, показва репортерска проверка на Радио „Фокус“ – Пирин. По традиция вечерта на 31 декември трапезата трябва да е богата, за да бъде такава и новата година. Сред задължителните компоненти, които трябва да присъстват на масата, са месото, сезонните плодове и зеленчуци, баница с късмет и шампанско. \r\nПроучване из търговските вериги и магазини в града установи, че килограм свински врат без кост ще струва на благоевградчани около 6.90 лева. Маринованият джолан е малко по-скъп – 7.20 лева за килограм. При плодовете и зеленчуците цените са нормални за сезона, като килограм картофи може да бъде немерен за около 0.60 лева, чушките „Сиврия“ струват около 1.90 лв./кг. Червените ябълки са около 1.30 лв./кг, киви се продава на цени от по 2 лв./кг, мандарините и портокалите са между 1.00 – 2.00 лв./ кг. \r\nПродуктите, необходими за новогодишната баница, пък ще ни струват около 1.20 лева за готови точени кори, цената на сиренето зависи от вида, но средната е около 4 лв. за половин килограм, маслото е приблизително 3.99 лв./250 гр, а яйцата са около 2.20 лв. за 6 броя. При шампанското цените започват от 2 лева за бутилка. Останалите алкохолни и безалкохолни напитки се продават на различни цени в зависимост от качеството на продукта. \r\nПри сухите мезета, които често присъстват на новогодишната трапеза, цените на много места са намалени. Така например 300 гр луканка би ни струвала около 4.00 лева, а пастърма, врат или друг вид сушено месо са на цени от 23 лева за килограм. Ядките остават скъпи към момента, като кашуто, шам фъстъкът и бадемите са на цени от по около 3.30 лв. за 100 грама. По евтини са обикновените фъстъци – печени и пържени, както и гарнираните такива. \r\nЛивия НИНОВА", "date": "2017.12.30", "title": "Благоевград: Средно около 50 лева струва новогодишната вечеря за тричленно домакинство в града, показва репортерска проверка на Радио „Фокус“ – Пирин"}
{"url": "http://www.focus-news.net/news/2017/12/30/2472166/petro-poroshenko-vsichki-zalozhnitsi-v-harkov-sa-osvobodeni.html", "text": "Президентът на Украйна Петро Порошенко заяви, че всички заложници в пощенския клон в Харков са освободени, а злосторникът е задържан, предава РИА Новости.\r\n„Всички заложници в Харков са освободени, а похитителят е задържан. Благодаря за добрата работа на полицията и службата за сигурност на Украйна“, написа той в „Туитър“.\r\nПревод и редакция:", "date": "2017.12.30", "title": "Петро Порошенко: Всички заложници в Харков са освободени"}
{"url": "http://www.focus-news.net/news/2017/12/30/2472167/sliven-gradat-posreshta-novata-godina-na-ploshtada-s-narodna-muzika-vino-i-banitsa-s-kasmeti.html", "text": "Жителите и гостите на Сливен, които заедно ще посрещнат новата 2018 година на площада пред Общината, ще се почерпят с хубаво вино и ще открият късмета си в новогодишната баница. Това съобщиха от пресцентъра на Община Сливен. В празничната вечер на 31 декември, от 23,30 ч. ще звучат български песни и хора, в изпълнение на фолклорен оркестър „Хаджии“, с ръководител Добри Рахнев.\r\nПреди настъпването на новата година своето обръщение към жителите на Сливен ще отправи кметът Стефан Радев. Празнични илюминации, подготвени от професионалисти, в полунощ ще озарят небето над площада.\r\n„Нека бъдем заедно в новогодишната нощ!“, призовават от Общината.", "date": "2017.12.30", "title": "Сливен: Градът посреща новата година на площада с народна музика, вино и баница с късмети"}
{"url": "http://www.focus-news.net/news/2017/12/30/2472168/trafik-i-katastrofi-v-predposledniya-den-ot-godinata-obzor.html", "text": "Засилен бе трафикът в предпоследния ден от годината. Екипи на \"Пътна полиция\" бяха разположени по бул. „Цариградско шосе“ в столицата, от където потокът от влизащи и излизащи автомобили бе най-голям. Изключително натоварено бе движението по главен път Е-79 в посока Банско, както и през ГКПП „Калотина“. \r\nДенят не се размина и без тежки катастрофи, които взеха 3 жертви. \r\n57-годишен мъж загина при катастрофата в участъка между Йоаким Груево и Кадиево рано сутринта. До инцидента се е стигнало след като са се ударили челно два леки автомобила. Водачът на едната кола е 31-годишен мъж. Той е откаран в болница. Вторият автомобил е управлявал 57-годишен, който е загинал на място. И двамата са пътували сами в колите. \r\nПо-късно през деня при друг тежък инцидент по главен път Шумен-Карнобат, близо до село Ивански, живота си загубиха дете и млада жена, а други четирима души бяха настанени в болница. По първоначални данни катастрофата е станала след като на пътя пред единия автомобил са изскочили кучета. Жената зад волана е направила опит да ги избегне, при което е навлязла в насрещната лента за движение и се е ударила в движеща се срещу нея кола. \r\nБез жертви и пострадали се размина друг инцидент, при който туристически автобус с пътници се е запалил в движение на пътя Карлово-Павел баня, при местността Стражата. Шофьорът е реагирал мигновено и пътниците, около 30, са били изведени навреме от автобуса. Движението в района бе спряно заради пожара и разлята нафта.", "date": "2017.12.30", "title": "Трафик и катастрофи в предпоследния ден от годината (ОБЗОР)"}
{"url": "http://www.focus-news.net/news/2017/12/30/2472169/ulichnite-antipravitelstveni-protesti-v-iran-prodalzhavat-treti-den-obzor.html", "text": "Антиправителствените протести, които се разразиха в Иран, продължават трети пореден ден в събота, като същевременно в страната се провеждаха и демонстрации в подкрепа на властите.\r\nДържавните медии в Иран показаха кадри от столицата Техеран, на които се виждат хиляди привърженици на настоящата власт, развяващи табелки и знамена с лика на Върховния лидер аятолях Али Хаменей. Подобна бе ситуацията и във втория по големина град – Машхад.\r\nОт държавните медии съобщиха още, че подобни демонстрации са проведени в 1200 градове и села, като целта им е била да отбележат годишнината от уличните протести през 2009 година, когато в Иран се появи напрежение заради спорното преизбиране на Махмуд Ахмадинеджад за втори мандат на президентския пост.\r\nСъщевременно, публикации в социалните медии показаха, че за трети пореден ден в градовете Техеран и Керманшах е имало безредици. В едно от филмчетата се вижда как десетки протестиращи освиркват полицията, след като тя обявява, че събирането на демонстрантите е незаконно. Все пак, достоверността на кадрите не е потвърдена.\r\nСпоред новинарската агенция Фарс, около 70 студенти са се събрали пред Техеранския университет и са хвърляли камъни по полцейския кордон. В кадри, качени в социална медия, се чува как те скандират „Смърт на диктатора“, имайки предвид Хаменей. В друго филмче, заснето малко по-късно, се вижда как органите на реда разгонват протестиращите и арестуват някои от тях. Към антиправителствените демонстранти се е насочила и група привърженици на властите, което е накарало градската управа да затвори двете близки станции на метрото „до овладяването на ситуацията“.\r\nОткритите политически протести са рядкост в Ислямската република, където силите за сигурност разполагат с неограничени права.\r\nДо текущите демонстрации и безредици се стигна заради високата безработица в някои райони и инфлацията.\r\nЗа сериозността на ситуацията говори и предупреждението на министъра на вътрешните работи на Иран Абдолреза Рахмани-Фазли срещу опитите за подклаждане на по-сериозни безредици чрез социалните медии. „Призоваваме хората да не взимат участие в незаконните събирания. Ако те искат да проведат демонстрация,трябва да поискат позволение“, заяви той.\r\nВ четвъртък, стотици излязоха по улиците на град Машхад, един от най-свещените за шиитските мюсюлмани, за да протестират срещу високите цени. Демонстрацията премина в безредици и полицията задържа 52 души, според данни от съдебните власти.\r\nТова предизвика американския президент Доналд Тръмп да осъди действията на иранските органи на реда, използвайки за целта „Туитър“: „Иранското правителство трябва да уважава правата на собствения си народ, включително правото им да изразяват себе си. Светът гледа!“\r\nГоворителят на иранското външно ведомство Бахрам Касеми отговори на американския държавен глава, че „иранския народ няма да бъде повлиян от опортюнистичните изказвания на американските служебни лица и самия Доналд Тръмп“.\r\nСпоред публикации в иранските медии, повечето от задържаните през последните два дни вече са освободени.\r\nРедакция:", "date": "2017.12.30", "title": "Уличните антиправителствени протести в Иран продължават трети ден (ОБЗОР)"}
{"url": "http://www.focus-news.net/news/2017/12/30/2472170/kiril-yosifov-kmet-na-selo-gradevo-napalno-gotovi-sme-za-zimata-i-vinagi-se-spravyame-nezavisimo-ot-kolichestvata-valezhi.html", "text": "В село Градево, община Симитли, сме напълно готови за зимата и винаги се справяме, независимо от количествата валежи, които има. Това каза за Радио „Фокус“ – Пирин Кирил Йосифов, кмет на населеното място. По думите му традиционно най-голям проблем при зимното поддържане на инфраструктурата в селото създават отдалечените махали. \r\n„С централния път нямаме проблеми, тъй като там се грижи фирма за пътно поддържане, защото през нас минава пътят за Банско, Разлог, Предел. Страничните пътища, тоест - тези в махалите, си остават за почистване от самите нас. Когато възникне проблем, винаги получаваме съдействие от кмета на Община Симитли – Апостол Апостолов, който ни осигурява техника, която да разчисти снега от пътищата“, посочи още Йосифов. Той добави, че при първите валежи от сняг тази година в село Градево са се справили много добре с почистването и изрази надежда, че това ще се случва и в бъдеще, тъй като тепърва се очакват по-сериозните снеговалежи.\r\nЛивия НИНОВА", "date": "2017.12.30", "title": "Кирил Йосифов, кмет на село Градево: Напълно готови сме за зимата и винаги се справяме, независимо от количествата валежи"}
{"url": "http://www.focus-news.net/news/2017/12/30/2472171/reuters-turskite-vlasti-zayaviha-che-predostavyaneto-na-ubezhishte-na-turskiya-voenen-uchastval-v-opita-za-prevrat-prez-2016-godina-shte-povliyae-na-otnosheniyata-s-gartsiya.html", "text": "Министерството на външните работи на Турция излезе с изявление относно решението на гръцки съд да предостави убежище на турски военен, обвинен в родината си, че е участвал в неуспешния опит за преврат срещу Реджеп Таийп Ердоган през юли 2017 година. От ведомството твърдят, че това ще повлияе негативно на двустранните отношения между Анкара и Атина, както и на съдействието между страните по регионалните въпроси, предава Reuters>.\r\nКакто Агенция „Фокус“ вече информира, осем турски военнослужещи избягаха в Гърция с военен хеликоптер след неуспешния опит за преврат. Седем от тях кандидатстваха за убежище и им беше отказано, но продължават да се крият от турските власти на територията на тази страна. Гръцките власти два пъти отхвърляха искания за екстрадация на осемте от Анкара, предизвиквайки гнева им и обтягайки допълнително и без това сложните отношения между съюзниците в НАТО.\r\n„Предоставяйки убежище на един от осемте заговорници, участвали в опита за преврат от 15 юли, Гърция показа за пореден път, че е страна, която защитава и приема превратаджии“, заявиха от турското външно ведомство.\r\nОт гръцкото правителство все още не са коментирали случая.\r\nПревод и редакция:", "date": "2017.12.30", "title": "Reuters: Турските власти заявиха, че предоставянето на убежище на турския военен, участвал в опита за преврат през 2016 година, ще повлияе на отношенията с Гърция"}
{"url": "http://www.focus-news.net/news/2017/12/30/2472172/veliko-tarnovo-fk-etar-se-razdeli-s-trima-futbolisti.html", "text": "Футболен клуб (ФК) „Етър“-Велико Търново се раздели по взаимно съгласие с трима досегашни свои футболисти. Александър Александров, Джихат Кямил и Цветомир Тодоров вече разтрогнаха договорите си с клуба, след като се разбраха с ръководството, съобщиха от пресцентъра на клуба.\r\n„Благодарим на Сашо, Джихат и Цветомир за това, че бяха част от „Етър“ и дадоха своя принос с виолетовия екип. Пожелаваме им успех по-нататък в състезателната им кариера в бъдещите им клубове“, заявяват от ръководството на „Етър“.\r\nОт Клуба посочват още, че Джихат Кямил и Цветомир Тодоров през изминалия сезон са имали основен принос за влизането на отбора в Първа лига, а Сашо Александров пък е направил силни мачове през есенния полусезон в елита с виолетовата фланелка.", "date": "2017.12.30", "title": "Велико Търново: ФК „Етър“ се раздели с трима футболисти"}
{"url": "http://www.focus-news.net/news/2017/12/30/2472173/donald-tramp-represivnite-rezhimi-ne-mogat-da-sashtestvuvat-vechno.html", "text": "Президентът на САЩ Доналд Тръмп продължи с коментарите си за антиправителствените протести в Иран в събота, предупреждавайки, че хората в страната искат промяна и че „репресивните режими не могат да съществуват вечно“, предава AFP.\r\nАмериканският държавен публикува откъс от речта си, произнесена от трибуната на Общото събрание на ООН през септември, в който критикува режима в Техеран, сочен от него и партията му за основния враг на САЩ в Близкия Изток.\r\n„Репресивните режими не могат да съществуват вечно и ще дойде ден, в който иранския народ ще бъде принуден да избира“, гласи съобщението в социалната мрежа, като към него е добавено и „Светът гледа!“.\r\nПревод и редакция:", "date": "2017.12.30", "title": "Доналд Тръмп: Репресивните режими не могат да съществуват вечно"}
{"url": "http://www.focus-news.net/news/2017/12/30/2472174/ministar-neno-dimov-uveri-che-hoteli-i-restoranti-nyama-da-se-stroyat-v-natsionalen-park-pirin-obzor.html", "text": "Строителство на хотели и ресторанти в Национален парк „Пирин“ няма да има. Промените, приети от правителството на 28 декември дават право на изграждане само на спортна инфраструктура и прилежащи съоръжения. Това заяви на брифинг в Банско министърът на околната среда и водите Нено Димов след среща с кмета на града Георги Икономов. По думите на министъра Община Банско започва да разработва устройствен план за ски зоната, който ще премине през екологична оценка и оценка за съответствие. Той уточни, че евентуални инвестиционни намерения за проекти ще бъдат подлагани на оценки, но планът за управление на НП „Пирин“ не подлежи на екологична оценка, защото той само променя режими. Министър Димов увери, че се търси баланса на различните гледни точки и подчерта, че развитието на туризма в зоната трябва да бъде балансирано и отговарящо на всички екологични европейски и национални норми. По думите му територията на ски зоната в Банско е 2% от НП „Пирин“, а за Добринище - 0,6%. Той отхвърли твърденията, че ще бъдат застроени 48% от територията на Националния парк и поясни, че става въпрос единствено за спортна инфраструктура. \r\nКметът на Банско Георги Икономов отбеляза от своя страна, че европейските директиви дават право за изграждане на съоръжения за спорт в парковете. „Искам ясно да заявя, че като кмет на Банско няма да допусна застрояване или презастрояване на планината“, увери Икономов.", "date": "2017.12.30", "title": "Министър Нено Димов увери, че хотели и ресторанти няма да се строят в Национален парк „Пирин“ (ОБЗОР)"}
{"url": "http://www.focus-news.net/news/2017/12/30/2472007/predstoyashti-sabitiya-za-30-dekemvri-agentsiya-fokus.html", "text": "***\r\nОт 16.00 часа в заседателната зала на Община Банско министърът на околната среда и водите Нено Димов и кметът на Община Банско -Георги Икономов ще дадат брифинг. на него ще присъства и представител на Инициативния комитет за развитие на ски зона Банско. Брифингът във връзка с решението на Министерски съвет от 28.12.2017 година, свързано с Плана за управление на природен парк Пирин и изграждането на втори лифт в курортния град. \r\n***\r\nОт 08.30 до 19.30 часа откритата лекоатлетическа писта на стадион „Ивайло“ във Велико Търново ще бъде отворена през новогодишните празнични дни.\r\n***\r\nОт 19.00 часа в Държавна опера – Русе ще бъде представен \"Лешникотрошачката\" -балет от П. И. Чайковски.", "date": "2017.12.30", "title": "Предстоящи събития за 30 декември (Агенция „Фокус”)"}
{"url": "http://www.focus-news.net/news/2017/12/30/2472008/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп заяви, че не е имало общуване между неговата кандидат-президентска кампания с Русия и допълни, че „дори и такова да е имало, това не е престъпление“, пише The Hill.\r\n„Няма общуване. Общуването не е престъпление. Дори и да е престъпление, то няма общуване\", заяви Тръмп. Той също така осъди разследването около въпроса  и допълни, че то влошава имиджа на САЩ. \r\n„Това поставя страната ми в лоша позиция. Колкото по-бързо се изясни всичко, толкова по-добре за нея“, допълни президентът.\r\n***\r\nПрезидентът на САЩ Доналд Тръмп осъди медиите, определяни от него като „фалшиви новини“ и заяви, че неговият рейтинг може да се сравни с този на предшественика му Барак Обама, въпреки негативното покритие, което получава и „руската измама“, пише Washington Examiner.\r\n„Макар и фалшивите новини да обичат да говорят за моя т.нар. \"нисък\" рейтинг на одобрение, всъщност той на 28 декември бе приблизително същия като на Обама на същата дата през 2009 г. - 47%. Въпреки предимно негативното покритие на това, което правя и руската измама“, заяви Тръмп. \r\nСпоред проучване на „Расмусен Репортс“ одобрението към Доналд Тръмп е 46%. Според друго проучване – това на „Галъп“ Обама е имал одобрение от 51% по това време на президентството си, докато днес Тръмп има 38% одобрение.\r\n***\r\nНаскоро в чуждестранните медии се появиха спекулации, че китайски кораби нелегално продават петрол на севернокорейски съдове в разрез с резолюциите на Съвета за сигурност на ООН, въпреки че няма твърди доказателства в подкрепа на тези твърдения. По време на пресконференция прес-секретарят на китайското МВнР Хуа Чунин заяви, че всичко това е изградено на спекулации, а не на факти, пише „Женмин Жибао“.\r\nХуа Чунин попита медиите дали могат да уточнят кой кораб или кораби са продавали петрол и постави под въпрос как подобни умозаключения са постигнати без твърдо доказателство. Тя допълни, че позициите на китайското правителство остават ясни. „Китайското правителство е ясно, точно и вярно спазващо резолюциите на ООН относно Китай“, заяви тя и допълни, че отношението на страната ѝ към ядрената програма на Северна Корея е „искрена и сериозна“ и че мерките, които са поети от нея са „влезли в сила ефективно“. \r\n„Ако има доказателство, че от страна на Китай има някакви нарушения на резолюциите, Китай ще се справи с въпроса според закона и нито един нарушител няма да се размине с това“, допълни Хуа Чунин.\r\n***\r\nТурция и други държави ще закупят ракети въздух-въздух от американската корпорация „Рейтеън“, предава   Daily Sabah.\r\n„Рейтеън мисайл Ко“ получи договор за доставката съвременни ракети въздух-въздух със среден обхват“, пише в официално заявление на Пентагона. В сделката са включени ракетите, резервни части и елементи от телеметричните системи. \r\nПоръчката на ракети и компоненти на обща сума от 634 млн. долара включва клиенти от Япония, Южна Корея, Мароко, Полша, Индонезия, Румъния, Испания, Турция, Бахрейн и Катар.\r\n***\r\nWashington Post: САЩ възнамеряват да намалят броя на цивилните жертви в Йемен  Министърът на отбраната на САЩ Джеймс Матис заяви, че страната му възнамерява да намали цивилните жертви във водената от Саудитска Арабия кампания срещу бунтовниците в Йемен и ще настоява саудитските пилоти да идентифицират легитимни цели, пише   Washington Post.\r\n„Ще продължим да ги обучаваме на идентификация на цели. Ще продължим да работим със саудитските пилоти и да им обясняваме бомбените мисии“, заяви Матис. „Ще направим всичко, което ще ограници цивилните жертви. Ще направим така, че саудитските въоръжени сили да са по-способни да извършват това, което смятат за необходимо във военно отношение, но без убиването на невинни“, допълни той. \r\nМеждувременно Матис обвини и йеменските бунтовници, че складират оръжие в жилищни зони, което според него е белег, че те не се интересуват от безопасността на цивилните.", "date": "2017.12.30", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/12/30/2472009/ispanskiyat-ministar-predsedatel-izleze-s-otchet-na-sluchiloto-se-v-stranata-za-godinata-obzor.html", "text": "Министър-председателят на Испания Мариано Рахой изнесе пресконференция, на която изложи постигнатото от правителството му в страната през изминалата година. Същевременно той обърна специално внимание на случващото се в Каталуния, където в началото на октомври се проведе референдум за независимостта на областта, който в последствие бе обявен за нелегитимен от централните власти. На 20 декември в областта се проведоха избори за нов парламент. \r\nРахой заяви, че 2017 г. е била „трудна“ за страната му, но същевременно заяви, че е отбелязала икономически прогрес. Рахой подчерта, че безработицата в Испания е спаднала под четири милиона души за първи път от 2008 г. насам, но допълни, че целта му е до 2019 г. в трудовия пазар на страната да участват 20 млн. души. „Инвестициите, консумацията, износът и строителството ни позволяват да растем“, убеден е той. Министър-председателят допълни, че от следващата година страната му ще излезе от списъка с нарушителите на правилата за бюджетния дефицит на ЕС. Испания и Франция в момента са единствените две страни от Еврозоната, които са под специалния бюджетен надзор на Брюксел заради това, че техният бюджетен дефицит надхвърля наложения от ЕС лимит от 3% от БВП.\r\nМакар и Рахой да се фокусира най-вече върху икономическите показатели, отбелязвайки „икономически, социални и институционални победи\", той също така обърна внимание и на политическата криза в Каталуния, която описа като „най-голямото нападение срещу испанската конституция“ и „единствената сянка, създаваща проблеми за икономиката ни“.\r\nИспанският министър-председател призова формирането на каталунския парламент да приключи до 17 януари, което ще бъде първата стъпка към повторното установяване на местното правителство, чиито правомощия бяха поети от Мадрид след опита да се обяви независимост на региона през октомври. След формирането на парламента, депутатите в него трябва да излъчат кандидат, който да води регионалното правителство и който преди това трябва да премине през вот на доверие.\r\nПартиите, искащи отделяне от Испания получиха мнозинство на изборите от 21 декември, но те трудно ще формират правителство, след като редица техни членове са преследвани от закона на Испания заради ролята им в референдума за независимостта или са в самоналожено изгнание.\r\nРахой разкритикува желанието на бившия каталунски лидер Карлес Пучдемон да управлява областта, докато е в Белгия, където избяга от преследване. „Абсурдно е един човек да е президент на регион, докато живее в чужбина“, заяви министър-председателят.", "date": "2017.12.30", "title": "Испанският министър-председател излезе с отчет на случилото се в страната за годината (ОБЗОР)"}
{"url": "http://www.focus-news.net/news/2017/12/30/2472010/kitayski-korabi-sa-bili-zabelyazani-da-targuvat-petrol-sas-severna-koreya-pekin-otricha-obzor.html", "text": "Южнокорейските медии излязоха с данни, че кораби, принадлежащи на Китай са търгували с петрол в международни води със севернокорейски съдове, което е в пряк разрез с резолюциите на Съвета за сигурност на ООН относно санкциите, налагани срещу Пхенян, заради ядрената му и ракетна програми. По-късно южнокорейските власти съобщиха, че са задържали кораб, принадлежал на Хонконг заради съмнение, че именно той е един от тези, извършвали нелегалните доставки на петрол. \r\nПрезидентът на САЩ Доналд Тръмп, заяви че е  „много разочарован от Китай, че позволява петрол да достига до Северна Корея“ и че подобно нещо може да предотврати „приятелско решение на кризата, предизвикана от ядрената програма на Пхенян“. „Заловени на местопрестъплението\", бе коментарът му в социалната мрежа \"Туитър\".\r\nНа свой ред министърът на отбраната на САЩ Джеймс Матис заяви, че не би спекулирал относно възможността дали американският флот ще действа по някакъв начин срещу съдовете, заподозрени, че превозват петрол за Северна Корея.  „Ясно е, че правителствата, открили, че в пристанищата им има кораби, извършващи търговия, забранена според резолюциите на Съвета за сигурност на ООН, имат задължения“, заяви министърът. „До момента сме свидетели, че държавите приемат това задължение сериозно“, допълни той.\r\nПравителството на Китай категорично отхвърли появилите се данни. По думите на говорителя китайското МВнР Хуа Чунин „скорошните съобщения относно тази ситуация се разминават с фактите“. Китайското правителство не би позволило на „своите граждани или компании да се замесят в каквито и да е да действия“, които нарушават резолюциите на ООН. Тя  попита медиите дали могат да уточнят кой кораб или кораби са продавали петрол и постави под въпрос как подобни умозаключения са постигнати без твърдо доказателство. Тя допълни, че позициите на китайското правителство остават ясни. „Китайското правителство е ясно, точно и вярно спазващо резолюциите на ООН относно Китай“, заяви тя и допълни, че отношението на страната ѝ към ядрената програма на Северна Корея е „искрена и сериозна“ и че мерките, които са поети от нея са „влезли в сила ефективно“. „Ако има доказателство, че от страна на Китай има някакви нарушения на резолюциите, Китай ще се справи с въпроса според закона и нито един нарушител няма да се размине с това“, допълни Хуа Чунин.", "date": "2017.12.30", "title": "Китайски кораби са били забелязани да търгуват петрол със Северна Корея - Пекин отрича (ОБЗОР)"}
{"url": "http://www.focus-news.net/news/2017/12/30/2472011/znachitelno-e-namalyal-protsentat-na-prestapnostta-i-patnotransportnite-proizshestviya-v-sofiya-po-vreme-na-pochivnite-dni-okolo-koleda-obzor.html", "text": "Значително е намалял процентът на престъпността и пътнотранспортните произшествия в София по време на почивните дни около Коледа. Това стана ясно по време на брифинг на столичната полиция във връзка с мерките за сигурност по време на празниците, в който взеха участие началникът на отдел „Охранителна полиция“ - комисар Борислав Муеров, началникът на отдел „Пътна полиция“ - комисар Тенчо Тенев, и Мирослав Йотов от ГД “Контрол на пазара” към Държавна агенция за метрологичен и технически надзор (ДАМТН).\r\nКомисар Муеров посочи, че зад тези резултати стоят предприетите превантивните мерки от ръководството на СДВР - създадена предварителна организация, проведени срещи с представителите на охранителните фирми, сформирани тактически екипи и засилено полицейско присъствие. Той уточни, че по време на празниците са работили допълнително и 10 новосформирани екипа от полицейски служители, обучени от специализираните сили във връзка и с Европредседателството на България как да действат с открито лице при активна стрелба. По думите му по време на почивните дни от 22 до 27 декември са регистрирани 4 джебчийски кражби, 5-6 случая във всяко от столичните районни управления на задържани лица с наркотични вещества и над 2000 случая на незаконно притежание на пиротехника.\r\nКомисар Тенчо Тенев обясни, че по време на почивните дни за коледните празници в София са станали 10 тежки пътнотранспортни произшествия, заловени са 25 шофьори, управлявали след употреба на алкохол, и четирима – след наркотични вещества.\r\nИнж. Мирослав Йотов поясни, че по време на празниците са извършени 303 съвместни проверки на ДАМТН със служба КОС на пиротехнически изделия, от които са открити само 25, несъответстващи на изискванията.\r\nЦветилена СИМЕОНОВА", "date": "2017.12.30", "title": "Значително е намалял процентът на престъпността и пътнотранспортните произшествия в София по време на почивните дни около Коледа (ОБЗОР)"}
{"url": "http://www.focus-news.net/news/2017/12/30/2472012/turtsiya-i-rusiya-podpisaha-dogovora-za-dostavka-na-pvo-sistema-s-400-obzor.html", "text": "Русия и Турция подписаха окончателното споразумение за доставка от руска страна на няколко системи за противовъздушна отбрана тип S-400. Сделката е била подписана на официална церемония в турската столица, провела се в петък, 29 декември 2017 г. Двете страни са се договорили и за отпускане на заем, предназначен да покрие част от разходите по закупуването на системите. Кредитът ще бъде в размер на 2,5 млн. долара, но ще бъде отпуснат в рубли, пише още вестникът, като се позовава на изказване, направено по-рано от президента на страната Реджеп Тайип Ердоган.\r\nПо думите на държавния глава „те (представителите на Русия – бел.ред) ще пристигнат в петък и ще бъде подписано споразумението за отпускане на кредит“, като Ердоган добави още, че „ние ще вземем не долари, а рубли“. Според президента, по този начин „бюджетният дълг ще бъде много по-малък“.\r\nАнкара постигна споразумението с Москва за закупуване на четири противовъздушни системи тип \"земя-въздух\" S-400 през септември, но изпълнението на сделката чакаше финализирането и на последната стъпка, която бе отпускане на руски заем на Турция, който да покрие част от разходите по закупуването. Москва очаква да успее да извърши първите доставки към месец март 2020 г.: Цанко Цолов", "date": "2017.12.30", "title": "Турция и Русия подписаха договора за доставка на ПВО система S-400 (ОБЗОР)"}
{"url": "http://www.focus-news.net/news/2017/12/30/2472013/zasileni-shte-badat-merkite-za-sigurnost-v-sofiya-po-vreme-na-novogodishnite-praznitsi-obzor.html", "text": "Засилени ще бъдат мерките за сигурност в София по време на новогодишните празници. Това стана ясно по време на брифинг на столичната полиция, в който взеха участие началникът на отдел „Охранителна полиция“ - комисар Борислав Муеров, началникът на отдел „Пътна полиция“ - комисар Тенчо Тенев, и Мирослав Йотов от ГД “Контрол на пазара”- ДАМТН.\r\n„От вчера започна денонощната полицейска охрана на пл. „Княз Ал. Батенберг“ във връзка концерт - спектакъла „Сцена под звездите“  на 31 декември“, обясни комисар Муеров, като уточни, че ще има достатъчно брой служители на работa, сред които и допълнителни полицейски екипи на всички бежански центрове в централна градска част. „Ще има изградени 8 контролно-пропускателни пункта на пл. „Княз Ал. Батенберг“, като ще има и две линии с тежка техника и 12 екипа жандармерия, които ще обезпечават всички постъпи към сцената на площада. Първата линия ще бъде с по-тежка техника, а втората – отново с моторизирана техника, ще обезпечава за евентуално нахлуване на автомобили. На пунктовете ще бъде извършвана проверка на всички лица, които са в явно нетрезво състояние или притежаващи забранени предмети – огнестрелни оръжия, пиротехника, стъклени бутилки, чадъри. На основните метростанции – „Св. Климент Охридски“ и „Сердика“, също ще бъде засилено полицейското присъствие както отвън, така и в самите метростанции“, каза още той. По думите на площада ще има екипи огнеборци и медицински екип на столичната пожарна, готови да окажат помощ на гражданите, ако това се наложи. Екипи ще дежурят и в зоните на стратегическите обекти на територията на столицата – летище, гари, автогари, големи търговски обекти.\r\nКомисар Тенчо Тенев уточни, че през настоящите празнични дни са осигурени по два екипа на КАТ, които ще дежурят пред големите търговски обекти. Очаква се засилен трафик на 1 януари на входните артерии на София – по първоначални данни около 150 хиляди коли ще влязат в столицата. Движението ще бъде подпомагано от екипи на отдел „Пътна полиция“ и при необходимост те ще имат готовност да преминат към ръчно регулиране. На Владая ще бъде въведено т.нар. реверсивно движение - с цел улеснение на влизащите в София ще бъдат отворени две платна. Ще продължат и проверките за шофиране след употреба на алкохол и наркотични вещества, ще се контролира и движението по пътното платно и др. \r\nЦветилена СИМЕОНОВА", "date": "2017.12.30", "title": "Засилени ще бъдат мерките за сигурност в София по време на новогодишните празници (ОБЗОР)"}
{"url": "http://www.focus-news.net/news/2017/12/30/2472014/ataka-sreshtu-tsarkva-v-egipet-zavarshi-s-devet-zhertvi-i-ubit-napadatel-obzor.html", "text": "Атака срещу църква, разположена на юг от египетската столица Кайро, завърши с девет жертви и убит нападател. В петък, 29 декември, въоръжен мъж се е приближил към християнска църква разположена в областта Хелуан, най-вероятно с намерението да влезе в храма и започне да стреля по намиращите се вътре хора. Той обаче е спрян от охранителите на сградата след което започва престрелка. Вследствие петима охранители са ранени и загиват от раните си, още четирима души са убити. Полицията успява на свой ред да рани смъртоносно нападателя. Снимка на убития е публикувана на интернет страницата на държавния египетски вестник. На нея се вижда брадат мъж носещ патрондаш с голям брой амуниции, както и немалко боеприпаси разпилени по улицата. Все още никоя организация не е поела отговорност за организирането на атаката, но в последните няколко години от местното подразделение на „Ислямска държава“ са организирали множество нападения срещу християнското малцинство. Властите съобщиха, че нападателят най-вероятно е имал съучастник, който е избягал след началото на престрелката. След кратко търсене полицията е успяла да намери и арестува заподозрения като съучастник. \r\nЕгипет засили мерките за сигурност след като през ноември над 300 души бяха убити при нападение, извършено от „Ислямска държава“ срещу църква, по време на неделна литургия. Египетският президент Абдел Фатах ас Сиси разпореди хиляди войници да се включат в охраната на ключови места в страната. Засилени са мерките за сигурност най-вече около християнски храмове, туристически дестинации и държавни институции.  : Цанко Цолов", "date": "2017.12.30", "title": "Атака срещу църква в Египет завърши с девет жертви и убит нападател (ОБЗОР)"}
{"url": "http://www.focus-news.net/news/2017/12/30/2472015/oon-generalniyat-direktor-na-yunesko-sazhalyava-dalboko-za-reshenieto-na-izrael-da-se-ottegli-ot-agentsiyata.html", "text": "Директорът на ЮНЕСКО Одри Азуле изрази дълбоко съжаление заради решението на Израел да се оттегли от агенцията, показва справка на интернет страницата на прес-секретариата на ООН.\r\nПосочвайки, че е получила официално уведомление от правителството на Израел за излизане от агенцията, считано от 31 декември т.г, Азуле изрази съжаление, заявявайки, че е убедена, че „вътре, а не вън от ЮНЕСКО“, страните ще могат по-лесно да превъзмогват различията си. \r\nСпоред нея разногласията, които съществуват между страните-членки и се трансформират в резултат на гласуванията са предмет на отговорност на въпросните държави.  Виктор Турмаков", "date": "2017.12.30", "title": "ООН: Генералният директор на ЮНЕСКО съжалява дълбоко за решението на Израел да се оттегли от агенцията"}
{"url": "http://www.focus-news.net/news/2017/12/30/2472016/the-independent-buryata-dilan-priblizhava-velikobritaniya.html", "text": "Метеоролозите предупреждават, че пътуващите с влак, кола или самолет във Великобритания ще се сблъскат с хаос, заради приближаването към страната на бурята „Дилън“, пише  The Independent.   \r\nМетеоролозите предупреждават, че в края на 2017 г. времето във Великобритания ще бъде лошо, като скоростта на вятъра може да достигне до 130 км/ч., като най-силно ще бъдат засегнати Шотландия и Северна Ирландия. В събота и в неделя на места в страната ще бъде обявен жълт код за сигурност. \r\nНощта срещу събота стана една от най-студените през годината, когато температурите паднаха под -12,3 градуса на места.", "date": "2017.12.30", "title": "The Independent: Бурята „Дилън“ приближава Великобритания"}
{"url": "http://www.focus-news.net/news/2017/12/30/2472017/aktualna-patna-obstanovka.html", "text": "Дъжд вали в областите Кюстендил, Разград, Русе, Силистра и Ямбол, както и в района на Предел, Кресна и Брежани (обл. Благоевград), Пода, Малко Търново и Айтос (обл. Бургас), Алтимир (обл. Враца), Микре (обл. Ловеч), Гулянци (обл. Плевен). Това съобщиха от пресцентъра на Агенция „Пътна инфраструктура”. Сняг вали в района на Студенец (обл. Пловдив). Пътните настилки са преобладаващо мокри, като по усойните и планински райони и районите със снеговалеж – частично заледени, заснежени и обработени.\r\nНамалена е видимостта поради мъгла - до 50 м в планинската част на област Сливен, както и в района на проход Шипка, а до 100 м има в района на гр. Омуртаг (обл. Търговище).:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-Велико Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г. (ВОД): ОПУ-Благоевград:\r\nВременно са въведени следните ограничения за движение на МПС: няма ограничения.ОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.ОПУ-Варна:\r\nВременно са въведени следните ограничения за движение на МПС: няма ограничения.ОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.ОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. ОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:\r\nВременно са въведени следните ограничения за движение на МПС: няма ограничения.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.ОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.ОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; ОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.ОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.ОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:\r\nВременно са въведени следните ограничения за движение на МПС: няма ограничение.ОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.ОПУ-Силистра:\r\nВременно са въведени следните ограничения за движение на МПС: няма ограничения.ОПУ-Сливен:\r\nВременно са въведени следните ограничения за движение на МПС: няма ограничения.ОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.ОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч до 31.12.2017 г. Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-КарнобатШофьорите да се движат с повишено внимание по тези участъци.", "date": "2017.12.30", "title": "Актуална пътна обстановка"}
{"url": "http://www.focus-news.net/news/2017/12/30/2472018/regnum-vav-venetsuela-izbuhna-pozhar-na-nay-golyamata-petrolna-rafineriya-v-stranata.html", "text": "Пожар е избухнал в най-голямата петролна рафинерия във Венецуела „Амуай“. Причините и мащабите на пожара все още не са известни, предава  Regnum, позовавайки се на местни медии.\r\nРафинерията е разположена на полуостров Парагуана и е най-голямата във Венецуела с производствен капацитет от 645 барела петрол на денонощие. \r\nВ редица щати на Венецуела в момента се наблюдава недостиг на петролни продукти, въпреки, че страната е един от най-големите износители на суровината в световен мащаб.  Виктор Турмаков", "date": "2017.12.30", "title": "Regnum: Във Венецуела избухна пожар на най-голямата петролна рафинерия в страната"}
{"url": "http://www.focus-news.net/news/2017/12/30/2472019/ayshe-redzhep-sas-sredstvata-koito-poluchihme-ot-balgarskata-koleda-deteto-mi-shte-mozhe-da-napravi-okolo-20-fizioterapevtichni-protseduri.html", "text": "Със средствата, които получихме от „Българската Коледа“, детето ми ще може да направи около 20 физиотерапевтични процедури. Това каза за Агенция „Фокус“ Айше Реджеп от село Маслиново, област Хасково  – майка на 10-годишно дете с диагноза Детска церебрална парализа, подпомогнато от кампанията „Българската Коледа“.\r\n„Участваме в инициативата за четвърти път, като използваме средствата, които получихме от нея, за физиотерапия, на каквато най-вероятно ни предстои да се подлагаме още много години“, уточни тя. \r\nМайката обясни, че за „Българската Коледа“ е научила от лекари в пловдивска болница, при които детето й е било на физиотерапия. „По този начин ни се дава възможност да използваме и още възможности, които са извън направленията от лекарите. Много се радвам, че има такива инициативи, които да подпомагат децата с проблеми“, каза още тя.\r\nЦветилена СИМЕОНОВА", "date": "2017.12.30", "title": "Айше Реджеп: Със средствата, които получихме от „Българската Коледа“, детето ми ще може да направи около 20 физиотерапевтични процедури"}
{"url": "http://www.focus-news.net/news/2017/12/30/2472020/predstoyashti-sabitiya-za-30-dekemvri-agentsiya-fokus.html", "text": "***\r\nОт 16.00 часа в заседателната зала на Община Банско министърът на околната среда и водите Нено Димов и кметът на Община Банско Георги Икономов ще дадат брифинг, на който ще присъства и представител на Инициативния комитет за развитие на ски зона Банско. Брифингът е във връзка с решението на Министерски съвет от 28.12.2017 година, свързано с Плана за управление на природен парк Пирин и изграждането на втори лифт в курортния град. \r\n***\r\nОт 08.30 до 19.30 часа откритата лекоатлетическа писта на стадион „Ивайло” във Велико Търново ще бъде отворена през новогодишните празнични дни.\r\n***\r\nОт 19.00 часа в Държавна опера – Русе ще бъде представен „Лешникотрошачката” - балет от П.И. Чайковски.", "date": "2017.12.30", "title": "Предстоящи събития за 30 декември (Агенция „Фокус”)"}
{"url": "http://www.focus-news.net/news/2017/12/30/2472021/predstoyashti-mezhdunarodni-sabitiya-za-30-dekemvri-agentsiya-fokus.html", "text": "Политическата криза в Перу продължава, след като президентът на страната Педро Пабло Кучински обяви амнистия за своя предшественик Алберто Фухимори. \r\n*** Съдът ще излезе с присъда срещу бившия президент-ислямист на страната Мохамед Морси и други 24 обвиняеми заради \"обида на съдебната власт\".\r\n*** Президентът на САЩ Доналд Тръмп започва своята зимна почивка като ще проведе игра на голф с представители на бреговата охрана\r\n*** Върховният съд на Русия ще разгледа жалбата на опозиционера Алексей Навални относно решението на ЦеЦИК да не го допусне до участие в президентските избори в страната\r\n***", "date": "2017.12.30", "title": "Предстоящи международни събития за 30 декември (Агенция „Фокус“)"}
{"url": "http://www.focus-news.net/news/2017/12/30/2472022/nimh-do-obyad-valezhite-na-povecheto-mesta-v-stranata-shte-sprat-maksimalnite-temperaturi-shte-sa-mezhdu-4-i-9.html", "text": "Днес до обяд валежите в повечето места ще спрат и над западната половина от страната облачността ще намалее до слънчево. По-късно през деня от запад отново ще се заоблачи. В Източна България ще се задържи облачно с валежи от дъжд, главно в югоизточните райони. Ще духа слаб до умерен вятър от запад-северозапад. Максималните температури ще са между 4° и 9°. Това съобщи за Агенция \"Фокус\" дежурният синоптик Анна Дякова от Националния институт по метеорология и хидрология (НИМХ) към Българската академия на науките (БАН).  По Черноморието ще е облачно с валежи от дъжд, по-значителни по южното крайбрежие. Ще духа слаб до умерен северозападен вятър. Максималните температури ще са 7°-9°. Температурата на морската вода е 9°-10°. Вълнението на морето ще бъде 1-2 бала.\r\nВ планините облачността ще е разкъсана, по-значителна в масивите от Източна България. На отделни места ще превали слаб сняг. Ще духа слаб до умерен вятър от север-северозапад. Максималната температура на височина 1200 метра ще е около минус 2°, на 2000 метра около минус 6°. Атмосферното налягане е по-ниско от средното за месеца, ще се повишава.", "date": "2017.12.30", "title": "НИМХ: До обяд валежите на повечето места в страната ще спрат - максималните температури ще са между 4° и 9°"}
{"url": "http://www.focus-news.net/news/2017/12/30/2472023/kakvo-se-sluchi-v-noshtta-sreshtu-30-dekemvri-agentsiya-fokus.html", "text": "Министърът на отбраната на САЩ Джеймс Матис заяви в отговор на журналистически въпрос, че във Вашингтон нямат намерение да разделят Сирия на няколко самостоятелни държави.\r\n*** Терористичната групировка „Ислямска държава“ пое отговорност за взрива в магазин в Санкт Петербург, случил се на 28 декември. \r\n*** Американският президент Доналд Тръмп осъди нападението над християнска църква край Кайро. \r\n*** Стана ясно, че пожарът в Ню Йорк, който отне живота на 12 души, е бил запален от малко дете, играещо си с печка. \r\n***", "date": "2017.12.30", "title": "Какво се случи в нощта срещу 30 декември (Агенция „Фокус“)"}
{"url": "http://www.focus-news.net/news/2017/12/30/2472024/ministarat-na-okolnata-sreda-i-vodite-neno-dimov-i-kmetat-na-obshtina-bansko-georgi-ikonomov-shte-dadat-brifing.html", "text": "Министърът на околната среда и водите Нено Димов и кметът на Община Банско Георги Икономов ще дадат брифинг. Това съобщиха от пресцентъра на Община Банско. Той ще се проведе от 16.00 часа в Заседателната зала на Общината, като на него ще присъства и представител на Инициативния комитет за развитие на ски зона Банско. Темата на срещата ще бъде Решението на Министерски съвет от 28 декември 2017 г. относно възлагането на министъра на околната среда и водите, при наличие инвестиционен интерес за изграждане на нова туристическа кабинкова линия в ски зона Банско и съпътстващата я инфраструктура, да предприеме спешни действия за съгласуване по реда на екологичното законодателство на всички необходими устройствени планове и инвестиционни предложения, и преди всичко какво следва оттук нататък.", "date": "2017.12.30", "title": "Министърът на околната среда и водите Нено Димов и кметът на Община Банско Георги Икономов ще дадат брифинг"}
{"url": "http://www.focus-news.net/news/2017/12/30/2472025/veliko-tarnovo-audio-vizualnitya-spektakal-tsarevgrad-tarnov-zvuk-i-svetlina.html", "text": "Пет безплатни излъчвания на Аудио-визуален спектакъл „Царевград Търнов – Звук и светлина” ще бъде излъчен безплатно от 18.00 часа днес, съобщиха от пресцентъра на Община Велико Търново. Шоуто е подарък за жителите и гостите на града от Община Велико Търново и Общинската агенция по туризъм „Царевград Търнов” по повод празниците в последния месец на годината.\r\nИзлъчванията могат да се гледат от площад „Цар Асен I” пред крепостта Царевец.\r\nОбщинската туристическа агенция „Царевград Търнов” предлага възможност Аудио-визуалния спектакъл „Звук и светлина” да бъде наблюдаван с чаша вино от ВИП площадката на ул. „Никола Пиколо” на преференциална цена от 20 лева. Билетите за деца са 10 лева. Предварителни заявки и билети в Туристически информационен център на ул. „Христо Ботев” №5 във Велико Търново и онлайн на .", "date": "2017.12.30", "title": "Велико Търново: Аудио-визуалнитя спектакъл „Царевград Търнов – Звук и светлина”"}
{"url": "http://www.focus-news.net/news/2017/12/30/2472026/tass-predstoi-varhovniyat-sad-na-rusiya-da-razgleda-zhalbata-na-aleksey-navalni-sreshtu-tsentralnata-izbiratelna-komisiya.html", "text": "В 11:00 часа московско време в събота Върховният съд на Русия ще разгледа жалбата на опозиционера Алексей Навални, подадена срещу Централната избирателна комисия на страната, припомня ТАСС. По-рано ЦИК на Русия отказа да регистрира инициативната група, която смяташе да издигне президентската кандидатура на Навални за изборите в страната, насрочени за месец март 2018 г. Решението на ЦИК да откаже да позволи на опозиционера да се включи в бюлетината бе мотивирано с факта, че срещу Навални има издадени няколко съдебни присъди, докато според законодателството на Руската федерация, всеки кандидат за президентския пост не трябва да е бил осъждан по тежки или особено сериозни престъпления. От своя страна Навални смята, позовавайки се на Конституцията на страната, че само лишените от свобода нямат право на участие в избори. : Цанко Цолов", "date": "2017.12.30", "title": "ТАСС: Предстои Върховният съд на Русия да разгледа жалбата на Алексей Навални срещу Централната избирателна комисия"}
{"url": "http://www.focus-news.net/news/2017/12/30/2472027/sofiya-shte-se-parkira-bezplatno-v-sinya-i-zelena-zona.html", "text": "В 8 от предпразничните и празнични дни около Коледа и Нова година,  в София се паркира безплатно в „Синя“ и „Зелена“ зона \", съобщиха от „Център за градска мобилност\" ЕАД. \r\nСтоличани и гостите на столицата могат да ползват безплатно зоните днес, както и на 1 януари 2018 г. В списъка на дните се включва още 31 декември, тъй като  е  неделя, а тогава зоните за почасово платено паркиране „Синя\" и „Зелена\" (по принцип) не работят.", "date": "2017.12.30", "title": "София: Ще се паркира безплатно в \"Синя\" и \"Зелена\" зона"}
{"url": "http://www.focus-news.net/news/2017/12/30/2472028/voa-sasht-se-gotvyat-za-promyana-na-strategiyata-v-siriya.html", "text": "САЩ се подготвят да променят своята стратегия в Сирия с цел осигуряване на повече помощ за първоначалното възстановяване след подсигуряването на победата срещу „Ислямска държава“, съобщава радио Voice of America. \r\nИзпълняващият функцията на столица на терористичната организация град Ракка бе превзет през октомври, като към края на декември само около хиляда екстремистки бойци са останали на територията на Сирия. По тази причина американският министър на отбраната Джеймс Матис смята, че вече е нужно да се премине към „опит за връщане към нормалното“.\r\nПо думите на главата на Пентагона, „това, което смятаме да направим е да променим стратегията, която аз наричан офанзивна“. Матис отбеляза, че предстои „да видим повече американски дипломати на терен“. Министърът обаче не посочи кога смята да извърши промяната. : Цанко Цолов", "date": "2017.12.30", "title": "VOA: САЩ се готвят за промяна на стратегията в Сирия"}
{"url": "http://www.focus-news.net/news/2017/12/30/2472029/denyat-30-dekemvri-v-balgarskata-istoriya.html", "text": "2005 г.\r\nОткрита е отсечката Шумен – Каспичан на магистрала „Хемус”. Тя е с дължина от 12,8 км. Според правителствената информационна служба, за изграждането на отсечката са вложени 77,6 милиона лева\r\n2002 г.\r\nИзключен е 2-ри реактор на АЕЦ „Козлодуй”. Строителството на АЕЦ “Козлодуй” стартира на 6 април 1970 г. То е резултат на спогодба, подписана през 1966 г. между България и СССР за сътрудничество в изграждането на атомна електроцентрала. Първите два блока са въведени в експлоатация през юли 1974 г. и ноември 1975 г. Блокове 3-ти и 4-ти започват работа съответно през декември 1980 г. и май 1982 г. Последните два блока са включени в енергийната система на страната през септември 1988 г. и декември 1993 г. През юни 1993 г. правителството на Любен Беров подписва споразумение с Европейската банка за възстановяване и развитие (ЕБВР) и фонда за ядрена безопасност, което предвижда България да получи безвъзмездна помощ от 24 млн. екю срещу задължението да спре блокове I и II на АЕЦ „Козлодуй” до началото на 1998 г., а блокове III и IV - до края на 1998 година. На 14 ноември 1999 г. е подписан меморандум „Костов – Ферхойген”, според който България се ангажира да затвори първите два малки блока в Козлодуй през 2002 г. и в същия срок да договори спирането на следващата двойка реактори ВВЕР-230, не по-късно от 2008-2010 година. На 19 декември 2002 г. Министерският съвет взема решение за спиране на 1 и 2 блок на АЕЦ, които са изведени от експлоатация до 31 декември 2002 г.\r\n1992 г.\r\nЗа министър-председател с мандата на ДПС XXXVI НС избира икономическия съветник на президента - проф. Любен Беров. Той е икономист, член-кореспондент на БАН от 1997 г., професор, доктор на науките. Министър-председател е от 30 декември 1992 г. до 17 октомври 1994 г. Автор е на трудове в областта на стопанската история на България и Балканите и историята на икономическото развитие на света. Любен Беров умира на 7 декември 2006 г.\r\n1967 г.\r\nОбнародван е Указ на Президиума на Народното събрание за въвеждане на петдневна работна седмица.\r\n1963 г.\r\nОткрит е стопанският нефтохимически комбинат край Бургас. През 1991 г. на основата на държавното предприятие е създадено акционерно дружество. На 12 октомври 1999 г. „Лукойл” купува 58 % от акциите на „Нефтохим”. Днес „Лукойл Нефтохим Бургас” е най-голямата рафинерия на Балканския полуостров. Освен горива тя произвежда нефтохимикали и полимери.\r\n1956 г.\r\nВ дните от 1 до 30 декември е извършено преброяване на населението в България. Според публикуваните на 17 януари 1957 г. резултати общият брой на жителите е 7 629 254; градското население е 2 553 524, а селското - 5 075 730 души. С командно-административни мерки населението в Пиринска Македония отново е обявено за \"македонско” и в този край са преброени 178 862 „македонци” и само 93 671 българи, т. е 33,33 % от жителите.\r\n1951 г.\r\nИздадено е Постановление на Министерския съвет за опазване на паметниците на културата и за музейното дело.\r\n1945 г.\r\nЗавършва XXVI конгрес на БЗНС. За главен секретар е избран Александър Оббов. Оббов е политически и държавен деец. От 1908 до 1919 г. е член на ПП на БЗНС, през последните 5 години е и негов секретар. В годините между 1919–1923 г. е депутат и подпредседател на ХVIII ОНС. По време на управлението на БЗНС е министър на земеделието и държавните имоти. Взема участие в Юнското въстание през 1923 г. След разгрома му емигрира. Член е на Задграничното представителство на БЗНС (1923–1925 г.). През 1936 г. се завръща в България и се налага като един от ръководителите на БЗНС „Александър Стамболийски” („Пладне”). След 9 септември 1944 г. отново е избран за член на ПП на БЗНС (1945–1947 г.) и политически секретар. В периода 1946–1947 г. е министър на земеделието и подпредседател на МС.\r\n1944 г.\r\nМинистерският съвет за пореден път решава да бъдат уволнени „за фашистка дейност” преподаватели от висши училища. Този път техният брой е 20, а 10 са отстранени за определен брой семестри.\r\n1944 г.\r\nСпира да излиза вестник „Заря”. Вестник „Заря” е български информационен всекидневник, основан със субсидии на Руската царска легация в София. Излиза в София от 18 април 1914 г. до 30 декември 1944 г. Първоначално вестникът е с русофилска, а след Първата световна война (1914-1918 г.) – със социалдемократическа насоченост. През 1919 г. новият собственик на вестника – Ат. Дамянов, спира издаването му. В. „Заря” започва отново да излиза през 1929 г. като издание на вестникарското акционерно предприятие „Съединени печатници”, собственост на Ат. Дамянов. Главен редактор е Кр. Станчев (а от май 1944 г. – Сл. Васев). След 1941 г. в. „Заря” запазва обективността си, въпреки че е поставен под надзор.\r\n1943 г.\r\nПроведена е англо-американска бомбардировка над София. В резултат са убити 70 души и са ранени 95.\r\n1922 г.\r\nПровежда се съветски меморандум против териториалните промени след края на Първата световна война, станали без допитване до населението, в който изрично е спомената Добруджа.\r\n1909 г.\r\nПриключва организационна обиколка на Христо Чернопеев в Струмишки революционен окръг за възстановяване на нелегалната борба. Той започва обиколката си на 14 декември 1909 г. Христо Чернопеев се включва в дейността на ВМОРО в края на ХIХ в. В Кукушко ръководи школа за обучение на бъдещи войводи. Взема участие в аферата „Мис Стоун”. По време на Илинденско-Преображенското въстание през 1903 г. се сражава с турските войски в Разложкия край. След разгрома на въстанието продължава революционната си дейност. Поддържа близки контакти с Яне Сандански. След Младотурската революция 1908 г. участва в създаването на Народната федеративна партия. През 1911 г. става член на ЦК на ВМОРО. По време на Балканската война (1912–1913 г.) се включва в Македоно-одринското опълчение, оглавява чета в Родопския отряд. Взема участие и в Първата световна война (1914–1918 г.). Загива в сраженията при Криволак.\r\n1899 г.\r\nВ дните между 28 и 30 декември е проведен земеделски конгрес в Плевен. По време на конгреса около 700 делегати приемат резолюция до X ОНС против натуралния десятък, основават Български земеделски съюз като „просветно-икономическа организация”. Приет е първият временен устав. Избран е 8-членен Централен управителен комитет начело с Янко Забунов. Забунов е един от основателите (1899 г.) и пръв председател на Управителния съвет на БЗНС. Издава и редактира съюзния орган вестник „Земеделска защита”. Допринася за превръщането на БЗНС в политическа организация. През 1902 г. се оттегля от активна политическа дейност.\r\n1888 г.\r\nВладиците в Светия синод (Симеон Варненско-Преславски, Константин Врачански и Климент Търновски) са откарани под конвой до епархиите им, защото вземат решение да не споменават в божествената литургия името на княз Фердинанд като узурпатор и са негласно подкрепени от екзарха. През януари 1889 г. те проповядват против властите и са поставени под домашен арест. Княз Фердинанд I Сакскобургготски е немски принц, княз (1887–1908 г.) и цар (1908–1918 г.) на България. Роден е във Виена на 26 февруари 1861 г. Син е на австрийския ген. княз Август и княгиня Клементина, дъщеря на френския крал Луи Филип. Фердинанд I Сакскобургготски е подпоручик в австро-унгарската армия, когато изпратената из европейските държави да търси княз българска депутация се спира на него. На 25 юни 1887 г. кандидатурата му е одобрена от III ВНС (1886–1887 г.). Първоначално неговият избор не е признат от Русия и другите Велики сили. Стефан Стамболов (1887–1894 г.) полага големи усилия за утвърждаването на Фердинанд I на престола. През 1893 г. е променена Търновската конституция, с което се създават условия князът да сключи брак с княгиня Мария Луиза Бурбон – Пармска. След преминаването на престолонаследника Борис към източноправославната вяра и възстановяването на дипломатическите отношения с Русия през 1896 г. Фердинанд I е признат от европейските държави за български княз. В края на ХIХ и началото на ХХ в. князът постепенно засилва своята власт и налага т. нар. личен режим. На 22 септември 1908 г. става провъзгласяването на независимостта на България и Фердинанд I приема титлата цар. Фердинанд I е отговорен за обявяването на Междусъюзническата война 1913 г. и претърпяната от България първа национална катастрофа. Под негово влияние България се присъединява към Тройния съюз по време на Първата световна война 1914 – 1918 г. Последвалата втора национална катастрофа принуждава Фердинанд I да абдикира от българския престол на 3 октомври 1918 г. в полза на своя син Борис III. След като напуска страната, се завръща в родовите си имения в Кобург, Германия, където умира.\r\n1877 г.\r\nСюлейман паша пристига от София в Одрин, за да подготви османската отбрана по долината на р. Марица. Сюлейман паша е турски военачалник, генерал. През 1861 г. завършва военно училище в Цариград. През 1874 г. става заместник-началник на Военната академия в Цариград. Участва в детронацията на султан Абдул Азис (1876 г.). Командва турските войски в Сръбско-турската война през 1876 г., по време на Руско-турската освободителна война (1877 – 1878 г.) е главнокомандващ турските войски на Балканите. От 9 до 13 август 1877 г. безуспешно атакува руските войници и българските опълченци на връх Шипка. Без успех завършват и следващите нападения на 16 срещу 17 септември и той не успява да съедини армията си с войските на Мехмед Али паша и да подпомогне Осман паша, отбраняващ Плевен. Командва турската армия в боевете за София, Пазарджик и Пловдив, след което отстъпва към Кърджали-Момчилград-Галиполи, за да осигури охраната на императорската столица Цариград. През 1878 г. за недобро командване е осъден на 15 г. затвор, но скоро след това е помилван.\r\n1877 г.\r\nВ с. Врабча, Трънско, капитан Симо Соколов обявява Шопското (Трънското) въстание, обхванало районите на Западните български покрайнини. Симо Соколов е участник в националноосвободителното движение. Завършва гимназия в Белград, след което постъпва във военно учебно заведение. Разгръща активна дейност за набиране на български доброволци в навечерието на Сръбско-турската война от 1876 г. По време на войната предвожда доброволческа чета. След избухване на Руско-турската освободителна война 1877 – 1878 г. организира две български чети и участва в освобождаването на селища от Трънско и Кюстендилско. Доживял Освобождението, той се установява да живее в София, работи като предприемач и адвокат. Избиран е за депутат в Народното събрание\r\n1877 г.\r\nЗавършва прехвърлянето на Западния отряд през Стара планина. На 27 декември 1877 г. части на отряда преминават билото на Стара планина и завземат селата Чурек, Потоп и Елешница. Дясната колона на отряда се изкачва на връх Мургаш. След преминаването на река Дунав през лятото на 1877 г. руските войски се разделят на три отряда - Източен, под ръководството на престолонаследника Александър Александрович, Преден под командването на ген. Гурко и Западен, с командващ ген. Криденер. Източният отряд в състав от около 70 000 души има за задача да напредне на изток и да блокира големите военни бази Разград, Русе, Шумен и Варна, без да прави опити за тяхното превземане. Предният отряд в състав 12 000 бойци, между които са и българските опълченци, трябва да настъпи по посока Търново – Старопланинските проходи в централната част на Балкана. На Западния отряд се поставя задачата да овладее Никопол и да развие по-нататъшно настъпление в западна посока. Неговата численост е 35 000 души. След превземането на Плевен на 10 декември 1877 г. е форсиран Балканът и на 23 декември е освободена София.На тази дата са родени:\r\n1930 г.\r\nРоден е Владимир Радославов Янчев– български режисьор. Завършва ВГИК. Режисьор е на: „Любимец 13” (1958 г.), „Бъди щастлива, Ани” (1961 г.), „Невероятна история” (1964 г.), „Старинната монета” (1965 г.), „Първият куриер” (1968 г.), „Откраднатият влак” (1971 г.), „Последният ерген” (1974 г.), „Топло” (1978 г.). Умира на 1 юли 1992 г. , без да успее да осъществи най-добрия си сценарий – „Инфаркт”.На тази дата умират:\r\n1974 г.\r\nУмира Васил Натанаилов Холиолчев – български оператор. Роден е на 29 ноември 1908 г. в Русе. Завършва кинематографично образование във Франция. През 1931 г. става член на Съюза на прогресивните френски писатели и актьори. През 1944 г. снима пораженията от бомбардировките над София. Оглавява екипа на операторите, които заснемат участието на България в разгрома на Германия. След войната е оператор в Студия за хроникални и документални филми. Снима и игрални филми. Той е един от най-добрите български оператори-графици, с рационализации в областта на филмовата техника. Оператор е на документалните филми: „9.IХ. - ден на победата” (1945 г.), „Славянски събор” (1945 г.), „Той не умира” (1949 г.) и на игралните - „Калин Орела” (1950 г.), „Данка” (1952 г.), „Септемврийци” (1954 г.), „Точка първа” (1956 г.), „Животът си тече тихо” (1958-1989 г.), „Отвъд хоризонта” (1960 г.), „А бяхме млади” (1961 г.).\r\n1952 г.\r\nУмира Йордан Стубел (псевдоним на Й. Иванов Бакалов) – български писател. Роден е на 19 февруари 1897 г. в София. Завършва право в СУ „Св. Климент Охридски” (1920-1921 г.). През 1930 г. заедно с Г. Константинов и Н. Фурнаджиев редактира литературния седмичник „Съвременник”. В годините 1935-1944 г. е главен уредник на литературно-художествения отдел при Радио София. Йордан Стубел за пръв път печата през 1914 г. в сп. „Смях”. Сътрудничи на сп. „Листопад”, „Везни”, „Златорог”, „Сили”, „Общ подем” и др. Съчинения: „Съдба” (1925 г.), „Гост от Бомбай” (1933 г.), „Небесни камбани” (1937 г.), „Златното яйце” (1946 г.), „Листило клонче” (избрани стих. за деца, 1975 г.).За изготвянето на историческата справка на Агенция „Фокус” са използвани следните източници:\r\nЕнциклопедия „България” - Издателство на БАН, 1982 г.;\r\nЕнциклопедия „Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия „Larousse”;\r\nИстория на Българите - Късно средновековие и Възраждане – Издателство „Знание” ЕООД, Книгоиздателска къща „Труд”, 2004 г.;\r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.;\r\nИстория на Българите - Българската дипломация от древността до наши дни - Издателство „Знание” ЕООД, Книгоиздателска къща „Труд”, 2003 г.; \r\nИстория на България по дати - Книгоиздателска къща „Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща „Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща „Емас”, 2001 г.;\r\nИстория на Русия - Книгоиздателска къща „Труд”, 2002 г.;\r\nИстория на Османската империя - Издателство „Рива”, 1999 г.;\r\nБългарска енциклопедия, БАН, Книгоиздателска къща „Труд”, 2003 г.;\r\nИсторически бюлетин – на „The New York Times”;\r\nИсторически бюлетин – на „The History Channel”;\r\nИсторически бюлетин – на „World of Quotes”;\r\nИсторически архив на Агенция „Фокус” - отдел „Архив и бази данни” и други.", "date": "2017.12.30", "title": "Денят 30 декември в българската история"}
{"url": "http://www.focus-news.net/news/2017/12/30/2472030/sofiya-gradskiyat-transport-se-dvizhi-s-praznichni-razpisaniya.html", "text": "По време на коледните и новогодишните празници, както и в двата работни дни между тях, жителите и гостите на София могат да разчитат на градския транспорт. През следващите дни той има предпразнични, празнични и делнични разписания. Това съобщиха пресцентъра на „Центъра за градска мобилност”. Столичен електротранспорт – ЕАД:\r\nДнес, на 25, 26, 27 и 31 декември 2017 г. линиите ще работят по празнични разписания.\r\nДнес линиите ще работят по предпразнични разписания.\r\nНа 1 януари 2018 г. линиите ще работят по празнични разписания. Трамвайни линии №5, 6 и 20 и тролейбусни линии №1, 2, 4, 5, 9 и 11 ще работят с намален брой коли.\r\nНа 31 декември  2017 г. срещу 1 януари 2018 г. ще се организира нощно движение по линии на Трамваен транспорт с номера 5, 7, 8, 12, 18, 20, 22 и на Тролейбусен транспорт с линии 1, 2, 4, 9. Столичен автотранспорт – ЕАД:\r\nНа 31 декември 2017 г. линиите ще работят по празнични разписания.\r\nДнес линиите да работят по предпразнични разписания.\r\nНа 31 декември 2017 г.  срещу 1 януари 2018 г. ще се организира нощно движение по линии 11, 83, 102. На режим нощно движение ще бъдат и линиите на АТ Малашевци – 78, 85, 94, 285, 309, 310, както и линиите на АТ Дружба с номера 76, 213, 604.\r\nДнес и на 31 декември 2017 г. и на 1 януари 2018 г. Линиите на автобуси 1, 3, 4, 5, 6, 7, 8, 10, 14, 69,70, 123, 204, 306, 260, 12, 18, 20, 22, 24, 25, 27, 29, 30, 31, 81, 86, 90, 117, 118, 119 ще работят по разписания за предпразник и празник\r\nНа 28 и 29 декември линиите да работят по делнични разписания„Метрополитен” АД:\r\nДнес и 31 декември 2017 г. и на 1 януари 2018 г. линиите работят по разписания за предпразник и празник.\r\nНа 31 декември 2017 г. срещу 1 януари 2018 г. ще бъде организирано нощно движение на метровлаковете както следва:\r\n- маршрут МС „Младост 1” - МС „Витоша” - на интервал 20 минути;\r\n- маршрут МС „Младост 1” - МС „Бизнес парк София” - на интервал 40 минути;\r\n- маршрут МС „Младост 1” - МС „Летище София” - на интервал 40 минути.\r\nДнес и  на 31 декември  2017 г. Столичен автотранспорт ЕАД ще осигури коли оперативен резерв, които при необходимост, съгласувано с главния диспечер, да извършат допълнителни курсове по маршрута на автобусни линии № 63 и 66.\r\nНа 1 януари 2018 г. Столичен автотранспорт ЕАД ще осигури коли оперативен резерв и при необходимост, съгласувано с главния диспечер, могат да се подадат допълнителни коли по маршрути, осигуряващи превоза на пътниците от Централна автогара и Централна жп гара. \r\nИзпълнителните директори на \"Столичен електротранспорт\" ЕАД и \"Столичен автотранспорт\" ЕАД са създали необходимата организация на работа на сервизите, за да се осигури пълно покритие по линии на 2 януари 2018 г.\r\nЗа гарантиране на безаварийна работа на електротранспорта по време на празниците Трансенерго и РП ще осигури дежурни екипи за поддръжка на съоръженията, в дружествата са регламентирани със заповеди осигуряването на реда, физическата и противопожарна охрана и дежурства по време на празниците.", "date": "2017.12.30", "title": "София: Градският транспорт се движи с празнични разписания"}
{"url": "http://www.focus-news.net/news/2017/12/30/2472031/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-izlachvane-na-audio-vizualen-spektakal-tsarevgrad-tarnov-zvuk-i-svetlina.html", "text": "Въвежда се временна организация на движението, съобщиха от пресцентъра на Община Велико Търново. Във връзка с излъчвания на Аудио-визуален спектакъл „Царевград Търнов – звук и светлина” за времето от 17.45 до 18.30 часа за движение на МПС ще бъдат затворени Площад „Цар Асен I”, както и прилежащите улици „Иван Вазов”, Никола пиколо и „Климент Охридски”.", "date": "2017.12.30", "title": "Велико Търново: Въвежда се временна организация на движението във връзка с излъчване на Аудио-визуален спектакъл „Царевград Търнов – звук и светлина”"}
{"url": "http://www.focus-news.net/news/2017/12/30/2472032/reuters-spored-iztochnitsi-ruski-tankeri-sa-dostavyali-neft-za-severna-koreya.html", "text": "Според източници, близки до агенция Reuters, руски танкери са доставяли тайно нефт на Северна Корея, в разрез със санкциите, наложени от ООН.  Агенцията разкрива, че е получила данните си от двама висши западноевропейски дипломати. Според информацията, кораби на Руската федерацията, която е вторият най-голям световен износител на нефт, са се срещнали поне три пъти в последните два месеца. Танкерите са прехвърлили на севернокорейски съдове запаси от нефт, така необходими за продължаване на ядрената и ракетна програма на пхенянския режим. Според източниците, срещите са били проведени в открито море. Според единия от неназованите дипломати, няма доказателства че руското правителство стои директно зад доставките, но според него „тези руски танкери осигуряват необходимите условия за съществуването на Северна Корея“. \r\nПубликуването на тази информация става на фона на скорошните обвинения срещу Китай, според които Пекин също осигурява тайно нефт за Пхенян. От своя страна китайското правителство отхвърли обвиненията.  : Цанко Цолов", "date": "2017.12.30", "title": "Reuters: Според източници, руски танкери са доставяли нефт за Северна Корея"}
{"url": "http://www.focus-news.net/news/2017/12/30/2472033/stara-zagora-vavezhdat-se-promeni-v-razpisanieto-na-gradskiya-transport-v-grada.html", "text": "Общината уведомява жителите и гостите на града за промени в разписанието на автобусните и тролейбусните линии от общинската транспортна схема, обслужвани от „Тролейбусни и автобусни превози“ ЕООД - Стара Загора по време на Коледните и Новогодишните празници. Това съобщиха от пресцентъра на Община Стара Загора. Промените са следните: \r\nНа 30 декември 2017 г. всички автобуси и тролейбуси, обслужващи автобусни и тролейбусни линии, ще се движат с утвърденото разписание за почивен ден (събота).\r\nНа 31 декември 2017 г. и 1 януари 2018 г. всички автобуси и тролейбуси, обслужващи автобусни и тролейбусни линии, ще се движат с утвърденото разписание за почивен ден (неделя).\r\nНа 2 януари 2018 г. всички автобуси и тролейбуси, обслужващи автобусни и тролейбусни линии, ще се движат с утвърденото разписание за работен ден (неучебно време).\r\nНа 31 декември 2017 г. последните курсове от Стара Загора за селата ще се обслужват до 18.05 часа. \r\nПоследните курсове на градските линии ще се обслужват до 19.00 часа както следва:\r\n- Линия № 1: от кв. \"Железник\" - 18.50 часа, от СБА - 18.40 часа;\r\n- Линия № 2: от стадион \"Берое\" - 19.00 часа, от Мототехника - 19.00 часа;\r\n- Линия № 3: от кв. \"Железник\" - 18.48 часа, от Загорка - 19.00 часа;\r\n- Линия № 8: от кв. \"Железник\" - 19.03 часа, от кв. \"Самара\" - 18.45 часа;\r\n- Линия № 13: от кв. \"Железник\" - 18.55 часа, от кв. \"Зора\" - 19.00 часа (извънреден);\r\n- Линия № 36: от кв. \"Железник\" - 19.00 часа, от Загорка - 18.50 часа;\r\n- Линия № 51: от кв. \"Три чучура север\" - 18.45 часа, от Алана - 18.45 часа.\r\nНа 1 януари 2018 г. обслужването по всички направления ще започне в 09.00 часа от началните пунктове.", "date": "2017.12.30", "title": "Стара Загора: Въвеждат се промени в разписанието на градския транспорт в града"}
{"url": "http://www.focus-news.net/news/2017/12/30/2472034/smolyan-blagotvoritelno-novogodishno-parti-shte-se-provede-v-selo-momchilovtsi-v-pomosht-na-7-semeystva-ostanali-bez-dom-sled-pozhar.html", "text": "Кметство Момчиловци, читалище „Светлина” и местният бизнес в селото организират благотворително новогодишно парти, съобщи за Радио „Фокус” – Смолян кметът на населеното място Сийка Суркова. „На 18 декември при голям пожар 7 семейства останаха без покрив над главите си в Момчиловци. За да се направи ремонтът по-бързо и хората да се приберат по домовете си, стартира дарителска кампания. Има кутии за дарения във всички търговски обекти в селото и в магазини в Смолян. По време на празника също ще се събират средства за тези семейства”, каза Суркова. Коледарчета от Момчиловци, които са коледували в нощта на Бъдни вечер срещу Коледа, са дарили събраните пари за изграждане на покрива на пострадалите семейства. Самодейците от селото организират празничен концерт преди новогодишното парти, като входът за него ще е символичен от 2 лв., а събраните средства ще бъдат дадени на семействата. Ще има и благотворителен базар, на който ще се продават красиви новогодишни сувенири, изработени от децата в училището в селото. На самия празник на площада в Момчиловци ще има хора, скара и вино, Дядо Коледа ще дойде, ще има викторина със специални подаръци. Народната певица Нина Иванова ще пее благотворително за всички хора и гости на селото. По време на празника отново ще се събират средства за пострадалите семейства.\r\nСуркова припомни, че на последната за годината сесия на Общински съвет – Смолян бяха гласувани и отпуснати по 300 лв. на пострадал от пожара човек в селото. Още на следващия ден 3 000 лв. са дадени на хората, като всички тези пари ще се вложат в изграждането на покрива. Освен тях в дарителската сметка досега са събрани 3000 лв., като до дни ще бъде получено и дарение от 1000 лв. от жители на Момчиловци, живеещи в Дубай. Кметът допълни, че дървопреработващите предприятия в селото са работили по празниците, за да може да предоставят безвъзмездно дървен материал за изграждане на покрива на къщата. Работници от смолянска строителна фирма също работят и по празниците, за да може хората по-бързо да се приберат по домовете си.\r\nОколо 30 000 лв. необходими за цялостното изграждане на покрива на сградата, като досега са събрани 7 000 лв., каза още Сийка Суркова.\r\nНели ГЕРГЬОВСКА", "date": "2017.12.30", "title": "Смолян: Благотворително новогодишно парти ще се проведе в село Момчиловци в помощ на 7 семейства, останали без дом след пожар"}
{"url": "http://www.focus-news.net/news/2017/12/30/2472035/deutsche-welle-amerikanets-be-ubit-vsledstvie-na-podaden-falshiv-signal-v-politsiyata.html", "text": "Невъоръжен мъж от американския град Уинчита, щата Канзас, бе застрелян смъртоносно от полицията в своя дом след като органите на реда са получили фалшив сигнал за държавни в къщата заложници, съобщава Deutsche Welle. От местното подразделение на полицията коментираха с думите: „Заради действията на шегаджии сега имаме невинна жертва“. \r\nСпоред полученото обаждане, мъжки глас съобщава на полицията, че неговият баща е бил застрелян като предполагаемият убиец в момента държи съпругата и дъщерята на убития като заложници. На подадения адрес е бил изпратен екип на специалните части. Мъжът, живеещ на адреса е отворил вратата и последвал указанията на полицаите да не мърда и застане с ръце във въздуха. 28-годишният Андрю Финч обаче е придвижил едната си ръка към гърба, поради което е бил прострелян от един от полицаите, страхуващ се, че мъжът посяга към оръжие. \r\nИнцидентът е част от поредица шеги, при които биват подавани анонимни сигнали за сериозно престъпление на определен адрес с цел да бъдат накарани властите да изпратят специален екип. : Цанко Цолов", "date": "2017.12.30", "title": "Deutsche Welle: Американец бе убит вследствие на подаден фалшив сигнал в полицията"}
{"url": "http://www.focus-news.net/news/2017/12/30/2472036/veliko-tarnovo-lekoatleticheskata-pista-na-stadion-ivaylo-ostava-otvorena-i-prez-novogodishnite-praznichni-dni.html", "text": "Откритата лекоатлетическа писта на стадион „Ивайло” във Велико Търново ще бъде отворена и през новогодишните празнични дни. Това каза директорът на общинското предприятие „Спортни имоти и прояви” Петко Павлов, съобщиха от пресцентъра на Община Велико Търново. Съоръжението ще се ползва безплатно. Отворен ще бъде централният вход от северната страна на спортния комплекс, като пистата ще работи днес и на 31 декември, както и на 1 януари от 08.30 до 19.30 часа.\r\nОт общинското предприятие припомнят, че за гарантиране на безопасността на спортуващите и на съхранението на настилката, заниманията следва да се извършват според въведените правила. Така например, коридорите с номера от 1 до 3-и се ползват приоритетно от лекоатлетите, а тези от четвърти до седми са за общата физическа подготовка на спортистите от другите клубове. Любителите могат да ползват осми, девети коридор и буферната зона. \r\nЗабранени са използването на пиротехнически средства, внасянето на хранителни продукти, пушенето, карането на ролери и велосипеди, както и играта с топка на пистата. Децата на възраст под седем години задължително трябва да бъдат с придружител.\r\nОще две спортни съоръжения във Велико Търново ще работят със свободен достъп през почивните дни. Футболният терен с изкуствено покритие, намиращ се в квартал „Картала”, ще бъде отворен от 14.30 до 18.00 часа. Великотърновци и гостите на града могат да спортуват също на баскетболното игрище в квартал „Колю Фичето” и да ползват намиращата се в съседство до него скейтбордна площадка. Последният работен ден на мултифункционалната спортна зала за годината ще бъде 30 декември.\r\nСпортните клубове, които искат да провеждат тренировъчни занимания през празничните дни в залите на стадион „Ивайло”, както и в хандбалната зала „Сава Величков”, ще имат осигурен достъп по предварителна заявка.", "date": "2017.12.30", "title": "Велико Търново: Лекоатлетическата писта на стадион „Ивайло” остава отворена и през новогодишните празнични дни"}
{"url": "http://www.focus-news.net/news/2017/12/30/2472037/ruskiyat-poslanik-v-sasht-anatoli-antonov-donald-tramp-ne-se-e-otkazal-ot-podobryavane-na-otnosheniyata-s-moskva.html", "text": "Руският посланик в САЩ Анатоли Антонов заяви по време на интервю за рускоезична телевизия, че според него американският президент Доналд Тръмп все още не е се отказал от намерението си за подобряване на отношенията с Москва, съобщава ТАСС.\r\nПо думите на посланика, ако се имат предвид  „разговорите между руския и американския президент, мога да извадя за себе си извода, че Доналд Тръмп не се е отказал да подобри отношенията с Руската федерация“. Според Антонов, никой не трябва да поставя под съмнение желанието на Тръмп в тази насока, но посланикът отбеляза, че „за съжаление, има някои действия на сегашната администрация, които затрудняват“ това. Антонов заяви още, че Москва е готова да протегне ръка към Вашингтон въпреки новата стратегия за американска национална сигурност, в която Русия и Китай са обявени за конкуренти на САЩ на международната сцена. : Цанко Цолов", "date": "2017.12.30", "title": "Руският посланик в САЩ Анатоли Антонов: Доналд Тръмп не се е отказал от подобряване на отношенията с Москва"}
{"url": "http://www.focus-news.net/news/2017/12/30/2472038/denyat-30-dekemvri-v-svetovnata-istoriya.html", "text": "1999 г.\r\nБившият \"Бийтълс\" Джордж Харисън и жена му са нападнати от маниак в Лондон. Мъжът успява да им нанесе няколко порезни рани с нож.\r\n1953 г.\r\nВ САЩ е пуснат в продажба първият цветен телевизор.\r\n1949 г.\r\nЗавършва започналият на 25 декември Хабаровски процес. Това е съдебен процес в Хабаровск на военния съд на Приморския военен окръг. Подсъдими са висши офицери от японската армия и сътрудници на японски бактериологични лаборатории, създавали и използвали бактериологично оръжие (от 1931 г.). Съдът установява, че в японските военни планове е предвидено масово използване на бактериологично оръжие за унищожаване на войски и мирно население в СССР и други държави - противници на Япония. Установява се, че многократно е използвано бактериологично оръжие във войната против Китай и в диверсионни действия против СССР. Всички подсъдими са осъдени на различни срокове лишаване от свобода.\r\n1947 г.\r\nПод натиска на Москва Румъния изгонва своя монарх крал Михай и става последната страна в Източна Европа, която се обявява за република и преминава изцяло под съветското влияние.\r\n1946 г.\r\nЗапочва работа първият ядрен реактор в СССР. Първият ядрен реактор е построен от Енрико Ферми (на снимката) в Чикагския университет. Ядреният реактор е устройство, в което се поддържа и управлява верижна реакция на ядрено делене с цел получаване на ядрена енергия, радиоактивни нуклиди или изкуствени елементи. Енрико Ферми е италиански физик, допринесъл съществено за развитието на съвременната теоретична и експериментална физика. Роден е 29 септември 1901 г. Рим. През 1922 г. завършва Пизанския университет. Учи в Германия и Холандия. В периода 1926-1938 г. е професор в Римския университет. Оказва голямо влияние върху формирането на италианска школа в съвременната физика. Емигрира от Италия в САЩ през 1938 г. От 1939 г. до 1945 г. е професор в Колумбийския университет. Ръководи научни изследвания в областта на използването на ядрената енергия в САЩ, участник е в “Манхатънския проект” - създаването на американската атомна бомба. Енрико Ферми участва активно в създаването на съвременната квантова физика. Разработва статистика на частиците, подчиняващи се на принципа на Паули (1925 г.), създава количествена теория на бета-разпада, основана на предположението на В. Паули за това, че бета-частиците се изпускат едновременно с неутрони. Заедно със сътрудниците си изучава свойствата на неутроните и създава основите на неутронната физика (1934-1938 г.). За пръв път наблюдава изкуствена радиоактивност, предизвикана от бомбардировката на редица елементи (сред които и уран) с неутрони; открива забавянето на неутроните и създава теорията на това явление, за което през 1938 г. получава Нобелова награда. Енрико Ферми за пръв път осъществява верижна реакция в построения от него първи в света ядрен реактор, в който за забавяне на електроните се използва графит, а като гориво - уран. В края на живота си се занимава с високи енергии и публикува теоретични съчинения в тази област. Умира на 28 ноември 1954 г. Чикаго.\r\n1945 г.\r\nПубликувано е завещанието на Адолф Хитлер.\r\n1938 г.\r\nПатентована е електронната телевизионна система.\r\n1927 г.\r\nВ Токио е открито първото в Азия метро.\r\n1927 г.\r\nРуският химик Сергей Лебедев за първи път разработва метод за получаване на синтетичен каучук. Лебедев е руски химик органик, академик (1932 г.). Изследва полимеризацията на ненаситените въглеводороди. Разработва (1926-28 г.) промишлен метод за получаване на синтетичен каучук, осъществен 1932 г.\r\n1922 г.\r\nС решение на Първия Всесъюзен конгрес на Съветите е обявено създаването на СССР. В съюза влизат РСФСР, Украинската ССР, Белоруската ССР, Закавказката социалистическа федеративна съветска република, Узбекската ССР, Туркменската ССР и Таджикската ССР.\r\n1922 г.\r\nПровежда се съветски меморандум против териториалните промени след края на Първата световна война, станали без допитване до населението, в който изрично е спомената Добруджа.\r\n1907 г.\r\nСъздадена е играта бейзбол\r\n1904 г.\r\nАнглийска поща първа в света въвежда услуга за препращане на телеграми до борда на корабите\r\n1703 г.\r\nПри земетресение в Токио загиват около 37 хил. души\r\n1699 г.\r\nС указ на руския император Петър I в Русия е въведено летоброенето от Рождество Христово, използвано от векове в европейските страни. Петър I е руски цар от 1682 г. Той е от династията Романови и е първият руски император от 1721 г. Син е на Алексей Михайлович. След пътуване в Западна Европа (1697-98 г.) Петър I започва модернизация на Русия - учредени са сенат, колегии (учреждения), Светия Синод, църквата е отделена от държавата, страната е разделена на губернии, столицата е преместена в Петербург; поощрява се строителството на манифактури, заводи, пристанища, корабостроителници; създадени са флот и редовна армия. Петър I води войни с Османската империя (превзема град Азов през 1696 г.) и с Швеция. Неговото управление се характеризира с културен подем - открити са различни училища, Академията на науките в Петербург, създаден е съвременният граждански шрифт (днешната печатна форма на кирилицата).На тази дата са родени:\r\n1928 г.\r\nРоден е Бо Дидли (псевдоним на Елъс Макданиъл) - американски изпълнител на блус и ритъм енд блус, с голямо влияние върху развитието на рокендрола и групи като \"Ролинг Стоунс\", \"Ху\", \"Дорс\" и др. Първия си запис осъществява през 1955 г. Пред 1955 г. Дидли сменя много професии. Участва в някои от записите на Ч. Бери, прави 2 съвместни албума с М. Уотърс. През 70-те години музиката му е преоткрита и от някои нюуейв групи. Албуми: \"Is a Guslinger\", \"Bo Diddley Rides Again\", \"Beach Party\" (1963 г.), \"Two Great Guitars\", \"Hey Good Looking\" (1964 г.), \"Let Me Pass\" (1965 г.), \"Super Blues Band\" (1968 г.), \"Golden Decade\" (1973 г.), \"Big Band Bo\" (1974 г.), \"Andther Dimension\" (1975 г.), \"20-th Anniversary\" (1976 г.), \"Hey Bo Didley\" (1986 г.), \"Live at the Ritz\" (1987 г.), \"Breakin’ through the B. S.\" (1989 г.), \"This Should not Be\" (1993 г.), \"Bo Diddley\" (1995 г.), \"Man among Men\" (1996 г.).\r\n1904 г.\r\nРоден е Дмитрий Борисович Кабалевски - руски композитор, общественик, музикален педагог, пианист, диригент, критик; професор в Московската консерватория от 1939 г. Учи пиано при големия педагог Голденвайзер и композиция при Н. Мясковски. Композира симфонична музика още като студент. Създава 5 опери (“Кола Брюнон”, “Семейството на Тарас”, “В огъня”, “Никита Вершинин”, “Сестри”), симфонии (Четвъртата симфония е най-значителното му симфонично произведение), оркестрови сюити (“Комедианти”), вокално-инструментални творби (“Велика родина”, “Народни отмъстители” и др.), инструментални пиеси, песни, концерти за пиано, цигулка и виолончело, филмова музика (“Петербургска нощ”, “Щорс”, “Антон Иванович се сърди”, “Мусоргски”, “Ходене по мъките”).\r\n1874 г.\r\nРоден е Янко Йесенски – словенски поет, преводач. Започва да публикува в края на 90-те години на ХIХ в. Автор е на интимна (сб. \"Стихотворения\", 1905 г.) и гражданска лирика (сб. \"В плен\", 1919 г.; \"След бурята\", 1932 г.; \"Срещу нощта\", 1945 г.). Издава сборници с разкази: \"Провинциални разкази\" (1913 г.), \"От стари времена\" (1935 г.) и др.; сатиричния роман \"Демократи\" (т. 1-2, 1934-1938 г.). Превежда поезия от А. С. Пушкин, А. А. Блок, С. А. Есенин. Умира на 27 декември 1945 г. в Братислава.\r\n 1865 г.\r\nРоден е Ръдиард Джозеф Киплинг - английски писател. Учи в Лондон. Там се формира неговият мироглед, включително и преклонението му пред реда и организираността. Първия си стихотворен сборник “Училищна лирика” издава 16-години в Индия. От 1882 г. се занимава активно с журналистика и литература. В продължение на 5 години работи като щатен сътрудник, а след това като съредактор на “Граждански и военен вестник” в Лахор (днес един от големите градове на Пакистан). В задълженията му влиза и седмичното приложение към вестника със занимателни очерци и разкази. След пътешествие в Япония и САЩ се завръща в Англия. Пътува до Южна Африка, Австралия и Нова Зеландия. Жени се за американка и се опитва да се установи в Америка, но след смъртта на по-голямата му дъщеря Джозефин се завръща (1902 г.) в Англия, където остава до смъртта си. Ръдиард Киплинг достига необичайно рано творческа зрелост, което личи още в първата му книги със стихове “Департаментски песни” (1886 г.), издадена, когато авторът е на 21 години. Киплинг е автор на стихосбирки “Песни от казармата” (1892 г.), “Седем морета” (1896 г.), “Пет нации” (1903 г.) и други, благодарение на които името му става известно по цял свят. Издава прозаични книги: сборник с разкази “Прости разкази от планините” (1888 г.), романите “Угасна светлината” (1890 г.), “Ким” (1901 г.) и др. На голяма популярност се радват неговите детско-юношески произведения “Книга за джунглата” (1894) и “Втората книга за джунглата” (1895 г.). Ръдиард Джозеф Киплинг е най-младият Нобелов лауреат за литература. Той получава наградата през 1907 г., когато е на 42 години. Умира на 18 януари 1936 г. в Лондон.На тази дата умират:\r\n1969 г.\r\nУмира Иржи Трънка - чешки режисьор и художник. Роден е на 24 февруари 1912 г. Учи рисуване при Й. Скупа и в Пражкия институт за приложни изкуства. Основател е на кукления “Дървен театър” в Прага (1936 г.). В началото на 40-те години е театрален художник. В киното е от 1945 г. Основоположник е на национална школа за куклена анимация и на детската художествена кинематография. Сред създадените от него анимационни филми са: “Как дядо посадил ряпа” (1945 г.), “Палавникът и есесовците” (1946 г.), “Животното и разбойниците”, “Подаръкът” (1946 г.). През 1947 г. режисира първия си куклен филм - “Чешка година”, определен като епопея на националния живот. Куклени филми: “Славеят на императора” (1948 г.), “Принцът на Баяя” (1950 г.), “Старинни чешки приказки” (1953 г.). Класика: “Приключенията на храбрия войник Швейк” (1955 г.) и “Сън в лятна нощ” (1959 г.). Критикува и осмива технизацията на обществото в “Страст” (1961 г.) и “Кибернетична бабичка” (1962 г.).\r\n1968 г.\r\nУмира Тригве Халвдан Ли - норвежки държавник и политик, дипломат. В годините 1935-1940 г. и 1945-1946 г. е депутат в норвежкия парламент. От 1935 г. до 1945 г. е министър. Тригве Ли е ръководител на норвежката делегация на конференцията в Сан Франциско (1945 г.), на която се създава ООН. В периода 1946-1953 г. той е генерален секретар на ООН.\r\n1962 г.\r\nУмира Артър Лавджой– американски философ, представител на критическия реализъм. Артър Лавджой е роден на 10 октомври 1873 г. в Берлин. В периода 1901-1908 г е преподавател във Вашингтонския, след което до 1910 г. и в Мисурийския университет. От 1901 г. е професор. От 1910 г. до 1938 г. преподава в университета \"Джон Хопкинс\" в Балтимор. В годините 1916-1917 г. Артър Лавджой е президент на Американската философска асоциация. Той е основател и редактор на сп. \"Journal of the History of Ideas\" (1940 г.). Артър Лавджой критикува субективния реализъм, неореализма и прагматизма на Дж. Дюи, а също бихевиоризма. Според него процесът на познание е \"гносеологически триъгълник\", който включва познаващия субект, приемания аксиоматично обект (физическия свят) и \"даденото\" съзнание, опосредстващо познавателния процес и отъждествявано от Артър Лавджой с възприятията. \"Даденото\" условно представлява сбор от свойствата на външната действителност, знанието за които дава възможност на субекта да се ориентира в света. По този начин Артър Лавджой развива своеобразен вариант на идеалистичната теория на символите.\r\n1944 г.\r\nУмира Ромен Ролан– френски писател, общественик, музиковед. Той е роден през 29 януари 1944 г. в Кламси. През 1886 г. завършва история, а от 1897 г. е професор по история на музиката. Създава биографичните романи: \"Животът на Бетховен\" (1903 г.), \"Животът на Толстой\" (1911 г.), \"Жан Кристоф\" (10 части, 1904-1912 г.), повестта \"Кола Брюнон\" (1919 г.). През 1939 г. завършва монументалната трагедия \"Робеспиер\". Ромен Ролан е носител на Нобелова награда за мир (1916 г.) и Нобелова награда за литература (1915 г.) за романа \"Жан Кристоф\".\r\n1920 г.\r\nУмира Джеймс-Дейвид Баучер - английски журналист. Кореспондент на лондонския вестник \"Таймс\" за Балканския полуостров от 1892 г. до края на живота си. Живее дълго време в София, познава добре политическата история на България, стопанския й и културен бит и отношенията й със съседните страни - и в най-критичните моменти (в Букурещ през 1913 г. и в Париж през 1918 г.), когато малцина смеят да говорят в полза на българския народ, той високо и смело защитава България. Погребан е според желанието му край Рилския манастир.\r\n1893 г.\r\nУмира Стефан Веркович – сръбски учен и мисионер с големи заслуги в областта на българския фолклор и етнография. Роден е на 5 март 1821 г. в с. Угляра, Босна. Учи във францисканско училище, приема монашески сан. Под влияние на идеите на илиризма отхвърля монашеството и става проводник на сръбско национална пропаганда. Посещава Далмация, Черна гора и Албания. Установява се в Македония. Създава връзки с български дейци от Цариград. Извършва събирателска и изследователска работа на фолклора в Македония. По време на Руско-турската война (1877-1878 г.) се установява в Петербург. От 1881 г. е в България, където посещава Родопите. Публикува сборника \"Веда словена\". Автор е на съчиненията: \"Народне песме македонски бугаре\" (1860 г.), \"Древная болгарская песня об Орфее …” (1867 г.), \"Описание быта болгар, населяющих Македонию\" (1868 г.), \"Веда словена. Български народни песни от предисторична и предхристиянска доба\" (1874 г.), \"Веда Словена. Обрядни песни от язическо време\" (1881 г.), \"Типографско этнографический очерк Македонии\" (1889 г.) и др.\r\n1572 г.\r\nУмира Галеацо Алеси - италиански архитект, представител на късния Ренесанс. Той е роден в Перуджа. Ученик е на Микеланджело в Рим. Работи в Генуа. Строи дворци с тераси, разположени на склон. Негово дело са: проектът на църквата \"Санта Мария Асунта ди Кариняно\" в Генуа (1552) г., дворците \"Марино\" в Милано (започнат 1557 г.) и \"Пароди\" в Генуа (1567 г.).За изготвянето на историческата справка на Агенция „Фокус” са използвани следните източници:\r\nЕнциклопедия „България” - Издателство на БАН, 1982 г.;\r\nЕнциклопедия „Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия „Larousse”;\r\nИстория на Българите - Късно средновековие и Възраждане - Издателство „Знание” ЕООД, Книгоиздателска къща „Труд”, 2004 г.;\r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.;\r\nИстория на Българите - Българската дипломация от древността до наши дни - Издателство „Знание” ЕООД, Книгоиздателска къща „Труд”, 2003 г.; \r\nИстория на България по дати - Книгоиздателска къща „Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща „Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща „Емас”, 2001 г.;\r\nИстория на Русия - Книгоиздателска къща „Труд”, 2002 г.;\r\nИстория на Османската империя - Издателство „Рива”, 1999 г.;\r\nБългарска енциклопедия, БАН, Книгоиздателска къща „Труд”, 2003 г.;\r\nИсторически бюлетин – на „The New York Times”;\r\nИсторически бюлетин – на „The History Channel”;\r\nИсторически бюлетин – на „World of Quotes”;\r\nИсторически архив на Агенция „Фокус” - отдел „Архив и бази данни” и други.", "date": "2017.12.30", "title": "Денят 30 декември в световната история"}
{"url": "http://www.focus-news.net/news/2017/12/30/2472039/anadolu-agency-turtsiya-prizova-sasht-i-izrael-da-se-vazdarzhat-ot-eskalirane-na-situatsiyata.html", "text": "Турският президент Реджеп Тайип Еродан призова в събота САЩ и Израел „да не предприемат стъпки, които биха довели до ескалиране на ситуацията“, предава Anadolu Agency. \r\nИзявлението на Ердоган е направено по време на видеоизявление за 16-ата среща на Кръга за североноамериканско-мюсюлманско сътрудничество, провел се в Чикаго. \r\nДържавният глава също така подчерта, че „мюсюлманския свят трябва да разбере истинската си сила“, като същевременно призова за единство. „Не трябва да позволяване на никой да ни разделя на етически, сектантски или културни различия“.  : Цанко Цолов", "date": "2017.12.30", "title": "Anadolu Agency: Турция призова САЩ и Израел да се въздържат от „ескалиране на ситуацията“"}
{"url": "http://www.focus-news.net/news/2017/12/30/2472040/plovdiv-tezhka-katastrofa-pri-koyato-ima-zaginal-zatrudnyava-dvizhenieto-pri-28-km-na-patya-yoakim-gruevo-kadievo.html", "text": "Тежка катастрофа, при която има загинал, затруднява движението при 28 км на пътя Йоаким Груево – Кадиево. Това съобщиха за Радио „Фокус” - Пловдив от Областното пътно управление. Инцидентът е станал около 06.40 часа тази сутрин. Пътният участък е затворен. На място все още се извършва  оглед, а движението се отклонява по обходен маршрут.\r\nЦветана ТОНЧЕВА", "date": "2017.12.30", "title": "Пловдив: Тежка катастрофа, при която има загинал, затруднява движението при 28 км на пътя Йоаким Груево – Кадиево"}
{"url": "http://www.focus-news.net/news/2017/12/30/2472041/pazardzhik-na-mesta-patnite-nastilki-po-usoynite-i-planinski-rayoni-sa-chastichno-zaledeni-zasnezheni-i-obraboteni.html", "text": "Пътните настилки са преобладаващо мокри, като по усойните и планински райони и районите със снеговалеж – частично заледени, заснежени и обработени, съобщиха от Областното пътно управление – Пазарджик. \r\nВъведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. \r\nВ Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.", "date": "2017.12.30", "title": "Пазарджик: На места пътните настилки по усойните и планински райони са частично заледени, заснежени и обработени"}
{"url": "http://www.focus-news.net/news/2017/12/30/2472042/veliko-tarnovo-chastichno-mokri-sa-patnite-nastilki-v-grada-i-oblastta.html", "text": "Частично мокри са пътните настилки на територията на града. Времето е облачно, без валежи. Трафикът в сутрешните часове на почивния ден е спокоен, движението се осъществява нормално, предаде репортер на Радио „Фокус” – Велико Търново. Допълнително въведени ограничения няма. Светофарите навсякъде работят нормално. \r\nВ по-голямата част от областта времето също е облачно. Настилките са частично мокри, в по-усойните места – заледени. От Пъна полиция припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево – Велико Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е  60 км/ч. Втората камера също е по път I-4, но при км 133+490 м в дясно, до складовата база  в землището на село Шереметя.\r\nЛуиза ТРАНЧЕВА", "date": "2017.12.30", "title": "Велико Търново: Частично мокри са пътните настилки в града и областта"}
{"url": "http://www.focus-news.net/news/2017/12/30/2472043/gabrovo-do-50-metra-e-namalena-vidimostta-v-prohoda-shipka-poradi-magla.html", "text": "До 50 метра е намалена видимостта в прохода Шипка поради мъгла. Това съобщиха за Радио „Фокус” – Велико Търново от Областно пътно управление – Габрово. В останалата част от Габровска област видимостта е нормална. Времето е предимно облачно, без валежи. Пътищата са частично мокри, на места хлъзгави. \r\nОт ОПУ съветват водачите да карат с повишено внимание и съобразена скорост. В региона няма допълнително въведени ограничения и нови затворени пътища. За изминалото денонощие не са регистрирани и тежки инциденти. Движението към този час не е натоварено. \r\nОстава в сила забраната за тежкотоварни автомобили над 12 тона в прохода Шипка. От Агенция „Пътна инфраструктура” сигнализират за стеснен участък при мост над река Крапец, по пътя между селата Кормянско и Малък Вършец. В района има поставен пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут  за МПС над 3,30 м е по път III-401 Граница Ловеч – (Кормянско – Малък Вършец) – при км 46+800 по общински път до III-403 в село Малък Вършец.\r\nЛуиза ТРАНЧЕВА", "date": "2017.12.30", "title": "Габрово: До 50 метра е намалена видимостта в прохода Шипка поради мъгла"}
{"url": "http://www.focus-news.net/news/2017/12/30/2472044/afp-yuzhna-koreya-potvardi-informatsiyata-che-e-zadarzhan-honkongski-korab.html", "text": "Южна Корея потвърди информацията, според която страната е задържала кораб с хонконгска регистрация заради съмнение, че морският съд е извършвал нелегални доставки на нефт за Северна Корея, съобщава AFP, позовавайки се на официална информация. \r\nКорабът, носещ името „Фарът Уинмор“ принадлежи на тайванска компания и е задържан от 24 ноември насам, като властите в Сеул са разкрили още, че до сега полицейски служители са „се качвали на борда няколко пъти с цел да разпитат екипажа“.\r\nСпоред официалната информация, корабът е посетил южнокорейския град Йесу на 11 октомври, където е натоварил около 14 хил. тона рафиниран петрол. Част от товарът е бил прехвърлен на севернокорейски кораб малко след това, като двата морски съда са се срещнали в международни води близо до Китай. \r\nРезултатите от разпитите и инспекцията на кораба ще бъдат съобщени на Съвета за сигурност на ООН след приключването на операциите. \r\n„Фарът Уинмор“ е един от 10-е морски съда, които САЩ поискаха да попадне в „черния списък“ заради нарушаване на резолюции на ООН.  : Цанко Цолов", "date": "2017.12.30", "title": "AFP: Южна Корея потвърди информацията, че е задържан хонконгски кораб"}
{"url": "http://www.focus-news.net/news/2017/12/30/2472045/kyustendil-spokoen-e-trafikat-po-avtomagistrala-struma-i-glaven-pat-e-79.html", "text": "Трафикът по автомагистрала „Струма” и главен път Е-79 в област Кюстендил е нормално натоварен. Това съобщиха за Радио „Фокус” – Пирин от Областно пътно управление – Кюстендил. Без проблеми се извършва движението по пътя от и за ГКПП „Гюешево”. Пътните настилки са предимно сухи, само по високите части е възможно да са мокри и заледени, но са обработени със смеси срещу заледяване.\r\nШофьорите трябва да имат предвид, че е ограничено движението по третокласен път – 6222 Смоличано – Пелатиково от км 10+000 до км 14+000. Причината е пропадане на част от пътното платно при км 10+650, км 11+720, км 12+830 и км 13+360 до 3 януари 2018 движението е преустановено.\r\nЛивия НИНОВА", "date": "2017.12.30", "title": "Кюстендил: Спокоен е трафикът по автомагистрала „Струма” и главен път Е-79"}
{"url": "http://www.focus-news.net/news/2017/12/30/2472046/ekathimerini-polovinata-ot-gartsite-imat-finansovi-zatrudneniya-pokazva-prouchvane.html", "text": "Пет от всеки десет гърци са имали финансови затруднения през месец декември, според проучване проведено от един от университетите в страната, пише гръцкото електронно издание Ekathimerini. Според данните един на всеки 10 души е имал проблеми да „свърже двата края“. Около 9,5% от участниците в анкетата са разкрили, че през декември не са имали възможност да покрият самостоятелни всичките си разходи, което е 1,5% повече от същия период през 2016 г. Само 6,5 на сто нямат финансови затруднения, което е с процент повече от миналия декември, пише още изданието.  : Цанко Цолов", "date": "2017.12.30", "title": "Ekathimerini: Половината от гърците имат финансови затруднения, показва проучване"}
{"url": "http://www.focus-news.net/news/2017/12/30/2472047/amerikanskiyat-ministar-na-otbranata-dzheyms-matis-voynata-v-irak-i-siriya-ne-e-priklyuchila.html", "text": "Американският министър на отбраната Джеймс Матис заяви, че подкрепяните от САЩ военни сили „унищожават остатъците от „Ислямска държава“, но според него „войната все още не е приключила“ в Ирак и Сирия, пише електронното издание Military Daily. \r\nПрез ноември Ирак обяви победа над терористичната организация, подобни бяха и действията на руския президент Владимир Путин в Сирия. Но според бившия генерал Матис, все още има доста неща, които трябва да бъдат предприети, за да се предотврати създаването на втора „Ислямска държава“. \r\n„Казахме ви, че „Ислямска държава“ ще падне и докато стоим тук днес, в края на 2017 г., халифатът бива пречупван“, отбеляза Матис, но според него постигнатите успехи могат да бъдат проиграни в следвоенните политически разговори между отделните страни. : Цанко Цолов", "date": "2017.12.30", "title": "Американският министър на отбраната Джеймс Матис: Войната в Ирак и Сирия не е приключила"}
{"url": "http://www.focus-news.net/news/2017/12/30/2472048/api-vazstanoveno-e-dvizhenieto-po-patya-plovdiv-yoakim-gruevo-v-rayona-na-selo-kadievo.html", "text": "Възстановено е движението по път III-375 Пловдив – Йоаким Груево в района на село Кадиево. Това съобщиха от пресцентъра на Агенция „Пътна инфраструктура”. Временната организация на движението бе наложена поради пътнотранспортно произшествие.", "date": "2017.12.30", "title": "АПИ: Възстановено е движението по пътя  Пловдив – Йоаким Груево в района на село Кадиево"}
{"url": "http://www.focus-news.net/news/2017/12/30/2472049/afp-mashtabni-demonstratsii-v-podkrepa-na-pravitelstvoto-sa-organizirani-v-iran.html", "text": "Мащабни демонстрации в подкрепа на правителството са организирани в събота, 30 декември, в Иран, след два дни на протести, изразяващи недоволство срещу политиките на управляващите в Техеран, съобщава AFP. Организирането на проправителствените митинги е било планирано от по-рано и провеждането им точно след края на двудневните протести е само съвпадение, съобщава още агенцията, като припомня, че иранците отбелязват годишнина от края на последните безредици, случили се след края на изборите от 2009 г. и потушени от елитната Революционна гвардия на страната. : Цанко Цолов", "date": "2017.12.30", "title": "AFP: Мащабни демонстрации в подкрепа на правителството са организирани в Иран"}
{"url": "http://www.focus-news.net/news/2017/12/30/2472050/mrrb-19354-mln-leva-sa-zadeleni-za-borba-sas-svlachishtata-prez-2018-godina.html", "text": "С 15,5 млн. лева повече са предвидени в бюджета на Министерството на регионалното развитие и благоустройството за 2018 г. в сравнение с миналата година за борба със свлачищните процеси. Така общата сума за геозащитни мерки и дейности е 19,354 млн. лв. От тях 18,554 млн. лв. са за капиталови разходи, а 800 хил. лв. – за превенция, съобщиха от пресцентъра на МРРБ. За справяне с проблема се разчита и на европейско финансиране.\r\nОтделно Агенция „Пътна инфраструктура“ ще кандидатства за средства по Оперативна програма „Околна среда 2014 – 2020 г.“ за укрепване на 11 свлачища, които застрашават важни пътни съоръжения и в момента тече подготовка на проектните предложения. Финансиране ще получат и общини, в които важни общински обекти са под риск от свлачищни процеси. Общият бюджет на процедурата е 65 519 199 лв. С тези средства 29 свлачища ще бъдат проучени и укрепени, а в други 26 ще бъдат монтирани контролно-измервателни системи за постоянен мониторинг на геодинамичните процеси и изготвяне на прогнози за развитието им.\r\nСпоред експертите на МРРБ превенцията трябва да е водеща политика. Трябва да не се допуска строителство, без да са изпълнени необходимите геозащитни мероприятия. За периода от май до ноември 2017 г. са извършени геозащитни мерки и дейности на обща стойност 1 115 674,07 лв., от които 556 703,46 лв. са за СМР, 558 970,61 лв. за други видове геозащитни дейности. През септември 2017 г. бяха отпуснати 8 млн. лв. допълнително за укрепване на свлачища в област Бургас с цел опазване на живота и здравето на хората. със средствата се финансира укрепването на свлачища в бургаския квартал „Сарафово“ и на северния бряг на гр. Царево.\r\nЗа периода е осъществен предварителен контрол на 40 инвестиционни намерения в слачищни райони, като са издадени 7 предварителни разрешения за геозащитни мерки и дейности (укрепителни и/или отводнителни), 24 писма с указания и 9 предварителни разрешения за строителство на сгради и съоръжения.", "date": "2017.12.30", "title": "МРРБ: 19,354 млн. лева са заделени за борба със свлачищата през 2018 година"}
{"url": "http://www.focus-news.net/news/2017/12/30/2472051/valentin-vignev-kmet-na-kostandovo-traditsionni-prednovogodishni-konni-sastezaniya-se-provedoha-v-grada.html", "text": "Конни състезания се проведоха по традиция в град Костандово, община Ракитово, съобщи за /b>Радио „Фокус” – Пазарджик кметът на града Валентин Вигнев. „Състезанията са в три категории и се провеждат два пъти в годината. Първото е на празника на Св. св. Константин и Елена, а другото се провежда преди Нова година”, уточни Вигнев. През декември състезанието се състоя в ромската махала. Конете се впрягат и трябва да теглят шейна с поставени в нея тежести, в случая чували с пясък. В трите категории теглото на товара е различно. Трите най-добри коня в първа, втора и трета категория печелят награди. „Най-важното е конете да не се пришпорват, а който го направи и удари животно, се дисквалифицира от състезанието”, допълни кметът.\r\nСветлана ЕЛЕНКИНА", "date": "2017.12.30", "title": "Валентин Вигнев, кмет на Костандово: Традиционни предновогодишни конни състезания  се проведоха в града"}
{"url": "http://www.focus-news.net/news/2017/12/30/2472052/plovdiv-57-godishen-mazh-e-zaginaliyat-pri-katastrofata-v-uchastaka-mezhdu-yoakim-gruevo-i-kadievo.html", "text": "57-годишен мъж е загиналият при катастрофата в участъка между Йоаким Груево и Кадиево. Това съобщиха за Радио „Фокус” – Пловдив от Областната дирекция на МВР – Пловдив. Причините за катастрофата все още се изясняват. \r\nУдарили са се челно два леки автомобила, като след удара са излезли извън пътя. Водачът на едната кола е 31-годишен мъж. Той е откаран в болница. Вторият автомобил е управлявал 57-годишен, който е загинал на място. И двамата са пътували сами в колите. \r\nМестопроизшествието е запазено, извършен е оглед от служители на Районно управление „Полиция” – Стамболийски и Пътна полиция.\r\nАвтомобилите вече са вдигнати, а движението в участъка е пуснато.\r\nЦветана ТОНЧЕВА", "date": "2017.12.30", "title": "Пловдив: 57-годишен мъж е загиналият при катастрофата в участъка между Йоаким Груево и Кадиево"}
{"url": "http://www.focus-news.net/news/2017/12/30/2472053/shumen-chastichno-mokri-sa-patnite-nastilki-v-oblastta.html", "text": "С нормална интензивност се осъществява трафикът по пътищата в Шумен и областта, предаде репортер на Радио „Фокус” – Шумен. Движението се осъществява без ограничения. Пътните настилки са частично мокри. Времето е облачно, без валежи. \r\nВърбишки проход остава затворен за всички пътни превозни средства. Опасност от свличане на скални и земни маси има по пътя Шумен – Карнобат.\r\nИвелина ИВАНОВА", "date": "2017.12.30", "title": "Шумен: Частично мокри са пътните настилки в областта"}
{"url": "http://www.focus-news.net/news/2017/12/30/2472054/the-telegraph-donald-tramp-predupredi-iran-che-svetat-gleda-sled-aresta-na-protestirashti-sreshtu-pravitelstvoto.html", "text": "Американският президент Доналд Тръмп предупреди Иран, че „светът гледа“ след като 52 души от протестиращите срещу правителството бяха арестувани, пише британският вестник Telegraph. \r\nСпоред съобщение, публикувано от президента в социалната мрежа „Туитър“, „има много съобщения за мирни протести на ирански граждани, на които им е дошло до гуша от корупцията на режима и изстискването на националното богатство с цел финансиране на тероризма“. Тръмп подчерта още, че „иранското правителство трябва да уважава правата на своите граждани, включително тяхното право на мнение. Светът гледа!“ завърши съобщението си държавният глава. \r\nГоворителката на Държавния департамент Хедър Науерт също направи коментар за протестите, като отбеляза, че „САЩ решително осъждат ареста на мирни протестиращи. Призоваваме всички държави да укажат публична подкрепа на иранския народ и неговите искания за основни човешки права и край на корупцията“. : Цанко Цолов", "date": "2017.12.30", "title": "The Telegraph: Доналд Тръмп предупреди Иран, че „светът гледа“ след ареста на протестиращи срещу правителството"}
{"url": "http://www.focus-news.net/news/2017/12/30/2472055/api-na-31-yanuari-2018-g-izticha-validnostta-na-godishnite-vinetki-za-2017-g.html", "text": "На 31 януари 2018 г. изтича валидността на годишните винетки за 2017 г. Това съобщиха от пресцентъра на Агенция „Пътна инфраструктура”. От началото на годината до края на ноември т. г. са продадени 6 985 024 винетки. Начислените приходи са 338 619 953 лв. Спрямо същия период на миналата година постъпленията нарастват с над 20 млн. лв., а броят на продадените стикери се увеличава с над половин милион броя. От събраните до момента 338 млн. лв., близо 244 млн. лв. са от шофьорите на леки автомобили, а около 95 млн. лв. от камионите над 3,5 тона.\r\n\tНа дирекциите „Социално подпомагане” до края на ноември т. г. са предоставени 221 хил. бр. безплатни годишни винетки. Те са за 21,5 млн. лв. и са за сметка на бюджета на АПИ. До края на ноември 2016 г. са били предоставени 210 903 бр., което е с 11 027 бр. по-малко.\r\n\tПрез 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. От следващата година за първи път ще има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер.\r\n\tЗа първи път годишната винетка за всички превозни средства ще важи за срок от една година от датата на купуването й, т. е. ако шофьор си вземе стикер например на 3 март 2018 г., когато тръгва на път за Националния празник, то той ще важи до 2 март 2019 г. Необходимо е да се изиска и касова бележка с вписан регистрационен номер на превозното средство, която трябва да се пази. \r\n\tВинетки се продават в над 3 000 разпространителски пункта. От тях 372 бр. са с денонощен режим на работа. Това са големите бензиностанции, офисите на „Български пощи”, областните пътни управления и гранично контролно-пропускателните пунктове. В дистрибуторската мрежа в момента има над 2 млн. винетки, от които 900 хил. бр. са годишни за леки автомобили. До края на януари по пунктовете ще има 5 млн. бр.", "date": "2017.12.30", "title": "АПИ: На 31 януари 2018 г. изтича валидността на годишните винетки за 2017 г."}
{"url": "http://www.focus-news.net/news/2017/12/30/2472056/err-estoniya-predava-evropredsedatelstvoto-na-balgariya.html", "text": "Шестмесечният мандат на Естония като председател на Съвета на Европа отива към своя край и страната се готви да предаде поста на България, съобщава английската редакция на естонската медия ERR. \r\nСпоред премиерa на Естония Юрий Ратас, „шест месеца не са дълъг период позволяващ оставянето на следа в ЕС“, но по неговите думи, страната му „е успяла да направи това“. Постигнато от Естония в последните шест месеца ще има директна следа най-вече върху сферата на информационните технологии. Например, припомня медията, съгласувано е преминаването към развиване на система за електронно правителство за ЕС, чиято основа е естонската система G5. Въпреки че европредседателството ще бъде поето от България, Естония ще продължава да работи в рамките на програмата „Естония 100“ чийто фокус е отбелязване на стогодишната на основаването на страната. : Цанко Цолов", "date": "2017.12.30", "title": "ERR: Естония предава европредседателството на България"}
{"url": "http://www.focus-news.net/news/2017/12/30/2472057/afp-palestinets-e-pochinal-sled-petachnite-sblasatsi-s-izraelskata-armiya.html", "text": "Жител на Палестинската автономия е починал в събота, вследствие на получени по време не петъчните сблъсъци с израелската армия рани, предава AFP, като се позовава на данни от палестинското здравно министерство. \r\n20-годишният мъж е получил огнестрелна рана, която е довела до смъртта му. Той е 13-ата жертва от шести декември насам, когато започнаха поредицата протести срещу решението на американския президент Доналд Тръмп да признае Ерусалим за столица на Израел.\r\nПо данни на палестинските власти над 50 души са ранени по време на петъчните протести. : Цанко Цолов", "date": "2017.12.30", "title": "AFP: Палестинец е починал след петъчните сблъсъци с израелската армия"}
{"url": "http://www.focus-news.net/news/2017/12/30/2472058/prof-todor-galunov-politolog-2017-godina-beshe-belyazana-s-izklyuchitelno-aktivna-kadrova-nasitenost-kakvato-ne-sme-imali-otdavna.html", "text": "Основните политически събития, които белязаха 2017 година, са новият президент, новият парламент и новият председател на Народното събрание. Това обобщи за Радио „Фокус” – Велико Търново политологът проф. Тодор Галунов. По думите му подобна активна кадрова наситеност у нас не е имало от доста години. „Цялата 2017 година беше доста интересна политически. Случиха се и няколко важни политически рокади. Първо стана смяната на президента Плевнелиев с президента Радев. Освен това ние имахме през тази година реално три правителства. Започнахме с премиер Бойко Борисов, във вариант на Кабинет Борисов 2. След това имахме Кабинет на проф. Герджиков и след това отново Кабинет на сегашния премиер. Тази година имахме и трима председатели на парламента. Започнахме с изтичащия мандат на Народното събрание, чиито председател беше Цецка Цачева, след това беше Димитър Главчев и сега имаме нов председател – Цвета Караянчева”, припомни полотологът. Той уточни, че през изтичащата година основното противоборство между политически фигури е било между президента Румен Радев и премиера Бойко Борисов, като в последните няколко седмици главнокомандващият армията е надделял. \r\nОтносно състоянието на политическите партии проф. Галунов коментира, че ГЕРБ е стабилна, но преизбирането на Борисов за неин лидер, е доказало, че има дефицит на демократичност във формацията. „В същото време видяхме една борба за противоборство във втората политическа сила БСП. Тя беше на моменти явна, на моменти – малко по-скрита. На този етап, сякаш, Корнелия Нинова държи положението на лидер в партията, но центробежните сили пречат на БСП да бъде наистина силна и реална опозиция на ГЕРБ”, допълни експертът. За Обединените патриоти и ДПС той каза още, че са балансирани, а относно ВОЛЯ обобщи, че ще трябва депутатите й да положат доста усилия, за да се задържат в политическия живот. Причината е, че рейтингът им върви надолу.\r\nЛуиза ТРАНЧЕВА", "date": "2017.12.30", "title": "Проф. Тодор Галунов, политолог: 2017 година беше белязана с изключително активна кадрова наситеност, каквато не сме имали отдавна"}
{"url": "http://www.focus-news.net/news/2017/12/30/2472059/kaloyan-pargov-bsp-2017-g-beshe-godinata-na-kvartalniya-protest-problemite-v-sofiya-iztriha-oreola-na-kmeta.html", "text": "2017 г. беше годината на кварталния протест - проблемите в София изтриха ореола на кмета. Това каза в интервю за Агенция „Фокус“ Калоян Паргов, председател на Градския съвет на БСП – София и член на Изпълнителното бюро на партията. Паргов определи годината като бурна. „С протести започна и с протести завършва. Витрината на ГЕРБ се пропука. За първи път беше поискана оставката на емблемата на ГЕРБ Йорданка Фандъкова. Проблемите в София изтриха ореола на кмета. Дори съкварталците ѝ излязоха на протест срещу нея“, коментира Калоян Паргов. Според него знаково събитие през 2017 г. е била раздялата с паметника „1300 години България“, символизиращ величието на държавата ни. „На мястото на монумента „1300 години България“ поставиха лъв, който символизира храбростта на Българската армия от определен исторически период. Разбира се, няма нищо лошо в лъва - хората го възприемат като атракция и го използват за селфита. Но защо беше необходимо да рушат монумента „1300 години България?! В парка пред НДК имаше място и за двата паметника“, допълни председателят на Градския съвет на БСП – София. Според него е лошо, че годината приключва без промяна на Закона за устройство и застрояване на Столична община (ЗУЗСО), за която БСП първа е дала тон. „Всичко започна от масовите протести в София, които бяха предизвикани от плановете за строителство на високи сгради. Справедливото недоволство на гражданите от липсата на ясни правила за строителство в града ни продължава и само промяна в ЗУЗСО може да разреши този проблем“, допълни Паргов. \r\nДеница КИТАНОВА", "date": "2017.12.30", "title": "Калоян Паргов, БСП: 2017 г. беше годината на кварталния протест - проблемите в София изтриха ореола на кмета"}
{"url": "http://www.focus-news.net/news/2017/12/30/2472060/mvr-17-dushi-sa-raneni-pri-katastrofi-v-stranata-prez-izminaloto-denonoshtie.html", "text": "17 души са ранени при 13 тежки катастрофи в страната през изминалото денонощие, съобщиха от пресцентъра на МВР. В столицата са регистрирани 8 тежки и 140 леки пътни инцидента, при които са пострадали 7 души. От началото на годината при катастрофи са загинали 671, а са ранени 8605.", "date": "2017.12.30", "title": "МВР: 17 души са ранени при катастрофи в страната през изминалото денонощие"}
{"url": "http://www.focus-news.net/news/2017/12/30/2472061/sport-lek-zhrebiy-za-grigor-dimitrov-v-brizbeyn.html", "text": "Изтеглиха жребия за турнира в Бризбейн, чиято основна схема започва на 1 януари 2018 година. Шампионът от миналата година Григор Димитров е водач в схемата. В първия кръг той почива, а във втория очаква или участващия с \"уайлд кард\" австралиец Джон Милман, или все още неизвестен квалификант. Двубоят ще бъде на 3 или 4 януари.\r\nВ четвъртфиналите, третият в света българин ще играе срещу някой от  Жил Мюлер, Хьон Чун, Денис Шаповалов или Кайл Едмънд. Ако стигне до полуфинал най-опасно препятствие пред Димитров изглежда третият поставен Ник Кириос или № 6 Диего Шварцман.\r\nВтори поставен в схемата е Анди Мъри, а в неговата половина е и № 4 Милош Раонич.", "date": "2017.12.30", "title": "Спорт: Лек жребий за Григор Димитров в Бризбейн"}
{"url": "http://www.focus-news.net/news/2017/12/30/2472062/radio-svobodna-evropa-iranski-visshestoyasht-predupredi-da-ne-se-organizriat-novi-antipravitelstveni-protesti.html", "text": "Ирански медии предадоха думите на вицегубернатора на провинция Техеран Мухсен Хамадани, който предупреди да не се организират нови антиправителствени протести, съобщава Радио „Свободна Европа“. По думите на Хамадани, „за такива протести няма разрешение“. По-рано тази седмица недоволство от високите цени в страната ескалира в антиправителствени демонстрации, по време на които няколко десетки иранци бяха арестувани. \r\nВ петък според местни агенции полицията в петък е разпръснала демонстрация на около 300 души, които са скандирали \"смърт за диктатора\" и \"свобода или смърт\". : Цанко Цолов", "date": "2017.12.30", "title": "Радио „Свободна Европа“: Ирански висшестоящ предупреди да не се организриат нови антиправителствени протести"}
{"url": "http://www.focus-news.net/news/2017/12/30/2472063/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Температурите в планините са минус 4-5 градуса. Има около 5 см нов сняг. Във високите части на планините времето е ветровито. Лифтовите съоръжения работят. Планинските спасители препоръчват на туристите да следят прогнозата за времето. Да се съобразяват със зимните условия в планините и с ниските температури. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.30", "title": "ПСС: Добри са условията за туризъм в планините"}
{"url": "http://www.focus-news.net/news/2017/12/30/2472064/interfaks-moskva-obyavi-konkurs-za-zakupuvane-na-300-novi-elektroavtobusa.html", "text": "Руското държавно предприятие „Мосгортранс“ обяви организирането на три наддавания за доставката на общо 300 нови електрически автобуса в руската столица и договор за тяхното последващо обслужване, съобщава Интерфакс.\r\nВсеки един от спечелилите трите търга трябва да достави по 100 нови електроавтобуса и осигури тяхната техническа поддръжка за период от следващите 15 години. Доставката трябва да бъде извършена в рамките на 2018 г. Заявки за участие в търга се подават до 30 януари, като аукционът ще се проведе на осми февруари. : Цанко Цолов", "date": "2017.12.30", "title": "Интерфакс: Москва обяви конкурс за закупуване на 300 нови електроавтобуса"}
{"url": "http://www.focus-news.net/news/2017/12/30/2472065/veliko-tarnovo-kaso-saedinenie-predizvika-pozhar-v-kashta-v-strazhitsa-nyama-postradali.html", "text": "Късо съединение предизвика пожар в къща в Стражица, съобщиха за Радио „Фокус” – Велико Търново от Регионална дирекция „Пожарна безопасност и защита на населението” – Велико Търново. Сигнал за инцидентна е подаден на тел. 112 малко след 15.00 часа вчера. Огънят е унищожил част от домашното имущество, има и опушени стени. Сградата, която се намира на улица „Пирин”, е спасена. Пострадали граждани няма. Пожарът е тръгнал от късо съединение в електрическата инсталация и е ликвидиран от трима пожарникари от града. \r\nЗа изминалото денонощие огнеборците са гасили и комин на къща, като при това произшествие няма нанесени щети. Подаден е и един лъжлив сигнал за пожар в района на Петропавловския манастир.\r\nЛуиза ТРАНЧЕВА", "date": "2017.12.30", "title": "Велико Търново: Късо съединение предизвика пожар в къща в Стражица, няма пострадали"}
{"url": "http://www.focus-news.net/news/2017/12/30/2472066/sofiya-3-godishno-dete-e-pochinalo-vsledstvie-na-tezhko-uslozhnenie-ot-grip-ot-shtam-a-h1n1.html", "text": "Дете на 3 години и осем месеца е починало вследствие на тежко усложнение от грип от щам А (H1N1). Това съобщи за Агенция „Фокус“ главният държавен здравен инспектор  д-р Ангел Кунчев. Той поясни, че случаят е регистриран в София преди ден и половина - на 28 декември 2017 г. „Този щам е от групата на свинския грип и понякога дава много тежки усложнения. Едно от тях е миокардит – възпаление на сърдечния мускул, каквото е било в случая“, обясни д-р Кунчев. „Доказан е грипът. Няма изненада. Със зачестяването на грипа, за съжаление ще има и такива тежки случаи“, коментира д-р Кунчев. По думите му статистиката показва, че тежките случаи на грип са под 0,5 %.  \r\nДеница КИТАНОВА", "date": "2017.12.30", "title": "София: 3-годишно дете е починало вследствие на тежко усложнение от грип от щам А (H1N1)"}
{"url": "http://www.focus-news.net/news/2017/12/30/2472067/kyustendil-mihaela-krumova-be-preizbrana-za-predsedatel-na-obshtinski-savet.html", "text": "Организационният секретар на ГЕРБ - Кюстендил Михаела Крумова отново бе преизбрана за председател на Общинския съвет в областния център, съобщиха от пресцентъра на ГЕРБ. Крумова, която е и член на НИС на Жени ГЕРБ, бе преизбрана на последното заседание на местния парламент в Кюстендил. Кандидатурата на Михаела Крумова бе единствената. Тя получи подкрепата на 29 от общо 35 гласували съветници. \r\n      Изборът на председател Общински съвет - Кюстендил се извършва на ротационен принцип за 6-месечен период. Крумова получава подкрепа от местните парламентаристи за четвърти пореден път. \r\n      „С всеки избор успявам да убедя повече колеги да гласуват за мен, което изключително ме радва. Премиерът Бойко Борисов обяви Западните Балкани за приоритет в председателството на България на Съвета на ЕС и аз се надявам с кмета Петър Паунов да успеем да направим множество срещи и контакти, за привличане на инвестиции в общината”, заяви след избора си новият стар председател на Общински съвет - Кюстендил. Михаела Крумова припомни и поетия ангажимент от държавата за реализирането на трансграничния транспортен Коридор №8.", "date": "2017.12.30", "title": "Кюстендил: Михаела Крумова бе преизбрана за председател на Общински съвет"}
{"url": "http://www.focus-news.net/news/2017/12/30/2472068/tass-rusiya-shte-vzeme-pod-vnimanie-razpolaganeto-na-sistemi-za-protivoraketna-otbrana-v-yaponiya.html", "text": "Русия ще отчете в своите военни планове предстоящото разполагане на американски противоракетни системи на територията на Япония, съобщава ТАСС, като се позовава на изказване от заместник-министъра на външните работи Сергей Рябков. \r\n„На всички е известно, че Япония отдавна се опитва да създаде азиатски сегмент на американската глобална система за противоракетна отбрана“, заяви Рябков, като отбеляза, че доказателство за това е подписаното през 2006 г. споразумение за сътрудничество в сферата на ПРО между САЩ и Япония. \r\n„Фактът, че подобни установки ще се появят близо до източната граница на Русия създава за нас нова ситуация, които ние естествено не можем да пренебрегнем и ще вземем под внимание при създаването на военните си планове“, подчерта още заместник-министърът. \r\nПо-рано стана ясно, че Япония смята да закупи две наземни ПРО системи \"Егида\" от САЩ. Решението на правителството в Токио бе мотивирано с усшените ядрени и ракетни опити на Северна Корея. : Цанко Цолов", "date": "2017.12.30", "title": "ТАСС: Русия ще вземе под внимание разполагането на системи за противоракетна отбрана в Япония"}
{"url": "http://www.focus-news.net/news/2017/12/30/2472069/kaloyan-pargov-upravlyavashtite-se-saobrazyavat-s-bsp-vapreki-che-imame-7-obshtinski-savetnitsi-v-stolichniya-obshtinski-savet.html", "text": "Управляващите се съобразяват с БСП, въпреки че имаме 7 общински съветници в Столичния общински съвет. Това каза в интервю за Агенция „Фокус“ Калоян Паргов, председател на Градския съвет на БСП – София и член на Изпълнителното бюро на партията. „Смисълът на една опозиция не е постоянно и безпринципно да критикува. Необходимо е конструктивно поведение. Тук е мястото да благодаря на колегите в Общинския съвет. Въпреки че сме само 7, бяхме гъвкави, бяхме на пулса на проблемите и отстоявахме интереса на гражданите, а управляващите се съобразяваха с нас. В крайна сметка, добрите, работещите идеи и предложения няма как да бъдат отхвърлени“, коментира председателят на Градския съвет на БСП – София. Според него смисълът на една опозиция е да пресира, да контролира и да натиска управляващите да си вършат работата.  Той посочи, че всеки успех на БСП в Столичния общински съвет е в полза на гражданите. „Помогнахме на хората от селата около София, особено в Нови Искър, да имат по-добра транспортна схема. Така автобусите им вече правят връзка с метрото. Тази промяна дойде под наш натиск. Като цяло през втората половина от годината бяхме много активни по транспортната политика и по транспортно-комуникационната схема. Активни бяхме и по въпросите на здравеопазването. Контролът и недопускането на фалит на болници е много важна функция, която общината трябва да изпълнява. Продължаваме да настояваме и за водни помощи предвид скандалното увеличение на цената на водата - тенденция, която управляващите не могат или не искат да спрат“, коментира Калоян Паргов. Той изрази съжаление, че активните действия на БСП за промени в Закона за устройство и застрояване на Столична община (ЗУЗСО) не са се увенчали с успех през тази година. „Ние стартирахме дискусията за това как трябва да изглежда София и каква посока на развитие трябва да има. Този въпрос рано или късно ще намери решение“, подчерта Паргов. \r\nДеница КИТАНОВА", "date": "2017.12.30", "title": "Калоян Паргов: Управляващите се съобразяват с БСП, въпреки че имаме 7 общински съветници в Столичния общински съвет"}
{"url": "http://www.focus-news.net/news/2017/12/30/2472070/vladimir-putin-pozdravi-svetovnite-lideri-po-sluchay-nastapvashtata-nova-godina-obzor.html", "text": "Руският президент Владимир Путин поздрави световните лидери по случай Коледа и настъпващата Нова година. В посланието си до американския държавен глава Доналд Тръмп, руският президент призовава за взаимно уважение, което трябва да бъде основата на двустранните отношения. Според Путин, това е нужно за да се осигури стабилност по света и да се даде най-твърд отговор на глобалните предизвикателства и заплахи. „Това ще ни позволи да се придвижим напред към създаването на прагматично дългосрочно сътрудничество“, завърши съобщението си към Тръмп руският президент. \r\nПутин използва поздрава си към френския президент Еманюел Макрон за да покани своя колега да посети Кремъл през 2018 г.След като пожела весело посрещане на празници на кралица Елизабет втора и британския премиер Тереза Мей, Путин подчерта, че развитието на добрите отношения между Лондон и Москва е в интерес и на двата народа. Руският президент не пропусна да спомене германския канцлер Ангела Меркел и президента на ФРГ Франк-Валтер Щайнмайер, като главата на Кремъл препотвърди готовността на Русия за продължаване на диалога и съвместната работа с Берлин. В поздрава към министър-председателя Бенямин Нетаняху се изразява вярата на Путин, че Израел ще продължи да работи за осигуряването на безопасността в Близкия изток. \r\nРуският президент не пропусна да спомене в своето обръщение също така президентите на Китай Си Дзинпин и Южна Корея Мун Дже-ин, както и японския премиер Шиндзо Абе. Путин препотвърди руския ангажимент в Сирия по време на поздрава си към Башар Асад и изрази надежда за продължаване на добрите отношения с Турция и президента Реджеп Тайип Ердоган. : Цанко Цолов", "date": "2017.12.30", "title": "Владимир Путин поздрави световните лидери по случай настъпващата Нова година (ОБЗОР)"}
{"url": "http://www.focus-news.net/news/2017/12/30/2472071/d-r-kaloyan-metodiev-politolog-nito-edno-pravitelstvo-ne-mozhe-da-ima-pretentsii-za-visoka-otsenka-dokato-sme-naritsatelno-za-izostanalost-bednost-i-koruptsiya.html", "text": "Докато сме на последно място по развитие в Европейския съюз (ЕС) и сме нарицателно за изостаналост, бедност и корупция, нито едно правителство не може да има претенции за висока оценка. Това каза в интервю за Радио „Фокус” – Пирин политологът д-р Калоян Методиев. По думите му това трябва да е универсална формула. Според него в политически план 2017 година е била нормална, без особени промени по отношение на политическата ситуация или резултатите в рамките на държавата и ЕС. \r\nПо отношение на това кои са отложените проблеми на 2017 година и ще бъде ли намерено решение за тях през 2018 година, политологът заяви: „Всякакви са проблемите: доходите, образованието, демографията, младежта, армията, сигурността на хората, качеството на въздуха и т.н. Няма сфера с решени проблеми, освен скоростта на интернета. Не виждам как ще се намери решение за всички тях, особено за демографията, която е дългосрочна политика и е свързана с всичко останало. Други ще избухнат веднага след празниците като теми – визирам модернизацията на авиацията и флота, които се провалиха”, коментира д-р Методиев. Той добави, че темата „Здравеопазване” също ще се завръща в публичен оборот. „Партньорите ни от ЕС и НАТО няма да оставят управляващите на мира заради борбата с корупцията и т.н.”, каза още д-р Калоян Методиев.\r\nЛивия НИНОВА", "date": "2017.12.30", "title": "Д-р Калоян Методиев, политолог: Нито едно правителство не може да има претенции за висока оценка, докато сме нарицателно за изостаналост, бедност и корупция"}
{"url": "http://www.focus-news.net/news/2017/12/30/2472072/ria-novosti-rusiya-oproverga-poyavilite-se-v-nyakoi-medii-danni-che-dostavya-tayno-neft-na-severna-koreya.html", "text": "Русия опроверга появилите се в някои медии данни, че доставя тайно нефт на Северна Корея, съобщава РИА Новости, като се позовава на съобщение от пресцентъра на министерството на външните работи на страната. \r\nСпоред разпространената информация, „Русия се съобразява напълно с режима на санкциите. Ние също така искаме да напомним, че има квоти за внос на нефт към Северна Корея, но не и пълна забрана“. \r\nПо-рано агенция Reuters съобщи, позовавайки се на свои анонимни източници, че Москва извършва нелегални доставки на нефт за Пхенян в разрез с резолюциите на ООН. : Цанко Цолов", "date": "2017.12.30", "title": "РИА Новости: Русия опроверга появилите се в някои медии данни, че доставя тайно нефт на Северна Корея"}
{"url": "http://www.focus-news.net/news/2017/12/30/2472073/dora-chausheva-natsionalen-muzey-vasil-levski-prez-2017-g-poluchihme-kato-dareniya-savremenni-hudozhestveni-proizvedeniya-s-koito-obogatihme-fondovete-si.html", "text": "През 2017 година Национален музей „Васил Левски” в Карлово обогати своите музейни фондове главно със съвременни художествени произведения за Левски, които са били подарени. Това съобщи в интервю за Радио „Фокус” – Пловдив директорът на музея Дора Чаушева. По думите й музейните експозиции по-трудно се увеличават, защото това, което времето и историята малко скъпернически са съхранили, не е много. „То в голяма степен в годините е станало публично обществено достояние и са малко новите открития, които могат да бъдат доставени най-вече от семейни архиви”, посочи Чаушева. Според нея трябва да мине доста време, за да бъдат убедени техните собственици, че най-доброто място за съхраняването на една културна ценност са българските музеи и архивохранилища и да се запази за поколенията напред.\r\nСамата личност на Левски, неговата дейност и голяма част от неговия живот остават неизяснени, което произхожда от естеството на дейността му. Затова няма запазени големи масиви от негови ръкописи, както можем да очакваме от един писател, от един поет. Няма оставени много и негови спомени. „Седем пъти Васил Левски е заставал пред фотообектива. Така че имаме известни и тези снимки”, каза Чаушева. По думите й най-голямото желание на музейните работници е да се докоснат до нещо незнайно засега, да открият нещо ново.\r\nЦветана ТОНЧЕВА", "date": "2017.12.30", "title": "Дора Чаушева, Национален музей „Васил Левски”: През 2017 г. получихме като дарения съвременни художествени произведения, с които обогатихме фондовете си"}
{"url": "http://www.focus-news.net/news/2017/12/30/2472074/valentin-vignev-kmet-na-kostandovo-tri-vodoprovoda-sa-podmeneni-v-grada-za-izminalata-godina-remontite-prodalzhavat.html", "text": "Три водопровода са подменени в Костандово за изминалата година – ремонтите продължават, съобщи за Радио „Фокус” – Пазарджик кметът на Костандово Валентин Вигнев. „На най-дългата улица „Мел”, 1,420 км, е подменена водопроводната мрежа. На ул. „Христо Ботев” също е подменен  водопроводът. В момента работим по част от ул. „Васил Левски” и ул. „Чепино”, които почти са финализирани, остава само да се асфалтират улиците, но това ще стане когато се затопли времето”, уточни кметът. Тогава ще се положат и тротоарните настилки. „Само за ул. „Васил Левски” са ползвани общински средства, всички други подобрения и ремонти са извършени със средства по европейски проекти”, допълни Вигнев. \r\n„Работим и по един проект за облагородяването и обновяването на градския парк в Костандово. Усвоихме 10 000 лв. за катерушки, пейки и озеленяване”, каза още Валентин Вигнев.\r\nСветлана ЕЛЕНКИНА", "date": "2017.12.30", "title": "Валентин Вигнев, кмет на Костандово: Три водопровода са подменени в града за изминалата година – ремонтите продължават"}
{"url": "http://www.focus-news.net/news/2017/12/30/2472075/sofiya-politseyski-patrul-s-radar-e-razpolozhen-na-krastovishteto-na-bul-boris-iii-i-okolovrastniya-pat-v-posoka-vladaya.html", "text": "Полицейски патрул със софийска регистрация 4700 и радар е разположен на кръстовището на бул. \"Борис III\" и Околовръстния път в посока Владая, предаде репортер на Агенция \"Фокус\".", "date": "2017.12.30", "title": "София: Полицейски патрул с радар е разположен на кръстовището на бул. \"Борис III\" и Околовръстния път в посока Владая"}
{"url": "http://www.focus-news.net/news/2017/12/30/2472076/hurriyet-spored-turskata-opozitsiya-nito-edin-ot-grazhdanite-na-stranata-ne-e-v-bezopasnost.html", "text": "Според Кемал Кълъчдароглу, лидер на най-голямата турска опозиционна формация Републиканската народна партия, нито един турски гражданин не разполага с гаранции за живота или собствеността си, пише вестник Hurriyet. В критика към удълженото извънредно положение в страна, лидерът на опозицията заяви, че страната вече не се управлява демократично. \r\n„Ако членове на Парламента са пращани в затвора, не може да се говори за демокрация. Ако репортери са пращани в затвора, не може да се говори за демокрация. Ако обществени лидери са пращани в затвора, не може да се говори за демокрация“, бяха думите на Кълъчдароглу отправени в събота по време на партиен конгрес. Опозиционният лидер добави още, че „ако политическите управляващи а не съдиите вземат юридическите решения, няма гаранции за живота или собствеността“ на нито един турски гражданин.: Цанко Цолов", "date": "2017.12.30", "title": "Hurriyet: Според турската опозиция, нито един от гражданите на страната не е в безопасност"}
{"url": "http://www.focus-news.net/news/2017/12/30/2472077/blagoevgrad-1-200-leva-sabraha-na-blagotvoritelen-bazar-detsata-ot-nedelnoto-uchilishte-pri-tsarkvata-rozhdestvo-na-presveta-bogoroditsa-v-simitli.html", "text": "1 200 лева бяха събрани на благотворителен базар, организиран от децата от Неделното училище при църквата „Рождество на Пресвета Богородица” в Симитли. Това съобщи за Радио „Фокус” – Пирин Таня Тасева, експерт „Връзки с обществеността” към Община Симитли. По думите ѝ подрастващите с много любов и желание са изработвали предмети с благотворителна цел. „В първия ден от благотворителния базар децата от Неделното училище изнесоха кратка програма с коледни песни и стихчета. След това изделията, изработени от тях, бяха обявени за продан”, каза още Тасева. Тя отбеляза, че вчера след отварянето на касата децата с голяма радост са констатирали, че събраната сума е достатъчна, за да помогнат на няколко деца в неравностойно положение в града.\r\nЛивия НИНОВА", "date": "2017.12.30", "title": "Благоевград: 1 200 лева събраха на благотворителен базар децата от Неделното училище при църквата „Рождество на Пресвета Богородица” в Симитли"}
{"url": "http://www.focus-news.net/news/2017/12/30/2472078/sofiya-avariral-avtomobil-zatrudnyava-dvizhenieto-po-patya-za-vladaya-obrazuvalo-se-e-zadrastvane.html", "text": "Аварирал автомобил затруднява движението по пътя София-Перник през Владая, предаде репортер на Агенция \"Фокус\". Автомобилът е аварирал на около 300 м от полицейската караулка в посока Перник, като е блокирал едното от двете платна на движение. В района се е образувало задръстване. призовава шофьорите да бъдат търпеливи и да карат с повишено внимание и скорост, съобразена с пътните условия.", "date": "2017.12.30", "title": "София: Аварирал автомобил затруднява движението по пътя за Владая, образувало се е задръстване"}
{"url": "http://www.focus-news.net/news/2017/12/30/2472079/severna-koreya-ne-ochakvayte-da-promenim-politikata-po-yadrenata-si-programa-prez-2018-g.html", "text": "Северна Корея не смята да прави промени що се отнася до политиката на страната за развиване на ядрена и ракетна програма, пише южнокорейският вестник Korea Herald, позовавайки се на официално съобщение от националната информационна агенция в Пхенян.\r\nСпоред разпространените данни, „Северна Корея, неоспорима нова стратегическа и ядрена сила, заявява: Не очаквайте никаква промяна в политиката на страната. Нейната същност като непобедима сила не може нито да бъде пренебрегната нито преодоляна“. \r\nПрез 2017 г. Северна Корея извърши общо 16 теста на ракети, както и шестия си и най-силен до сега ядрен опит, проведен на трети септември. \r\n„Настоятелните опити на САЩ срещу Северна Корея в политическа, икономическа, военна, дипломатическа и всички други сфери не могат да спрат нито за миг напредъка на страната ни“ се казва още в съобщението. : Цанко Цолов", "date": "2017.12.30", "title": "Северна Корея: Не очаквайте да променим политиката по ядрената си програма през 2018 г."}
{"url": "http://www.focus-news.net/news/2017/12/30/2472080/prof-todor-galunov-politolog-predstoyashteto-evropredsedatelstvo-ne-tseli-da-nalozhi-balgarski-prioriteti-a-da-raboti-za-evropeyskite.html", "text": "Целта на Председателството на България на Съвета на Европейския съюз не е да защитава националните интереси, а да работи за европейските. Това това каза за Радио „Фокус” – Велико Търново политологът проф. Тодор Галунов. Той уточни, че самият процес се натоварва с прекомерно много очаквания. „Говори се за реклама на България, за бъдещи инвестиции, а всъщност самото Председателство няма никакви подобни цели, то си е една рутинна, нормална процедура. България ще бъде де факто 11-та година член на ЕС, така, че няма нужда да се надяваме на някаква специална реклама или да си мислим, че ще покажем нещо ново на Европа. Ние сме част от Европа и трябва да положим усилия да свършим тази своя работа с политическо достойнство, а не с надеждата, че Европа ще ни похвали. Все пак българският политически елит трябва да е достатъчно зрял, за да не се влияе от европейските политически похвали”, каза още политологът. Той бе категоричен, че основното, което ще се случи в следващите 6 месеца у нас, е да се работи за формирането на единна европейска политика. Някои политически елити вече се опитват да се „скрият” зад Председателството, но предстоящите процеси по никакъв начин не трябва да отменят решаването на вътрешно-националните ни проблеми, каза още проф. Тодор Галунов.\r\nЛуиза ТРАНЧЕВА", "date": "2017.12.30", "title": "Проф. Тодор Галунов, политолог: Предстоящото европредседателство не цели да наложи български приоритети, а да работи за европейските"}
{"url": "http://www.focus-news.net/news/2017/12/30/2472081/komisar-tencho-tenev-sdvr-spokoen-e-trafikat-na-izhodite-na-stolitsata.html", "text": "Спокоен е трафикът на изходите и входовете  на столицата. Това съобщи за Агенция „Фокус“ началникът на отдел „Пътна полиция“ към Столична дирекция на вътрешните работи (СДВР) комисар Тенчо Тенев. Комисар Тенев прогнозира, че трафикът няма да е толкова натоварен днес. Според него по-интензивно движение е възможно след обяд и в утрешния ден, тъй като хората от провинцията ще искат да празнуват при близките си в София. Той поясни, че на бул. „Цариградско шосе“ се очаква по-натоварено движението и на място има екипи на „Пътна полиция“.\r\n„Всички светофарни уредби са включени на автоматичен режим. Ако има по-голямо натоварване, ще превключат на ръчен режим“, коментира началникът на отдел „Пътна полиция“ към СДВР. \r\nДеница КИТАНОВА", "date": "2017.12.30", "title": "Комисар Тенчо Тенев, СДВР: Спокоен е трафикът на изходите на столицата"}
{"url": "http://www.focus-news.net/news/2017/12/30/2472082/reuters-bivshiyat-egipetski-prezident-mohamed-morsi-be-osaden-na-tri-godini-zatvor.html", "text": "Бившият президент на Египет Мохамед Морси бе осъден в събота, 30 декември, на три години затвор заради обида на съдебната власт, съобщава Reuters. Морси също така ще трябва да плати глоба в размер на два милиона египетски паунда, които се равняват на 112 хил. долара. Заедно с него бяха осъдени още 19 души, като присъдите могат да бъдат обжалвани. Президентът бе свален през 2013 г. от тогавашния генерал и сегашен държавен глава Абдел Фатах ас Сиси след масови протести. Морси към момента излежава 20-годишна присъда след като бе признат за виновен за организиране на убийството на протестиращи по време на мащабните демонстрации през 2012 г. Бившият президент също така е лишен от свобода за 25 години заради шпиониране в полза на Катар. : Цанко Цолов", "date": "2017.12.30", "title": "Reuters: Бившият египетски президент Мохамед Морси бе осъден на три години затвор"}
{"url": "http://www.focus-news.net/news/2017/12/30/2472083/plovdiv-4-godishno-dete-e-bilo-prieto-v-koma-v-bolnitsata-v-asenovgrad-politsiyata-raboti-po-sluchaya.html", "text": "В Районно управление „Полиция” – Асеновград е образувано досъдебно производство за прието 4-годишно дете в кома в болница. Това съобщиха за Радио „Фокус” – Пловдив от Областната дирекция на МВР – Пловдив. За случая е уведомена и Районната прокуратура в града. Засега не се потвърждава разпространената информация в медиите, че става дума за нанесен побой на детето. По първоначални данни на полицията се касае за здравословен проблем на детето. \r\nЦветана ТОНЧЕВА", "date": "2017.12.30", "title": "Пловдив: 4-годишно дете е било прието в кома в болницата в Асеновград, полицията работи по случая"}
{"url": "http://www.focus-news.net/news/2017/12/30/2472084/kyustendil-nad-2-km-kolona-ot-avtomobili-se-e-obrazuvala-na-glaven-pat-e-79-predi-otbivkata-za-kocherinovo-v-posoka-blagoevgrad.html", "text": "Изключително натоварен е трафикът по главен път Е-79 в посока Благоевград. Над 2 км колона от автомобили се е образувала преди отбивката за Кочериново в посока Благоевград, предаде репортер на Агенция \"Фокус\". Автомобилите се движат в две колони със скорост около 5 км/ч. призовава шофьорите да бъдат търпеливи и да карат с повишено внимание и скорост, съобразена с пътните условия.", "date": "2017.12.30", "title": "Кюстендил: Над 2 км колона от автомобили се е образувала на главен път Е-79 преди отбивката за Кочериново в посока Благоевград"}
{"url": "http://www.focus-news.net/news/2017/12/30/2472085/pregled-na-mezhdunarodnite-novini-do-13-chasa-agentsiya-fokus.html", "text": "Бившият президент на Египет Мохамед Морси бе осъден в събота, 30 декември, на три години затвор заради обида на съдебната власт. Морси също така ще трябва да плати глоба в размер на два милиона египетски паунда, които се равняват на 112 хил. долара. Заедно с него бяха осъдени още 19 души, като присъдите могат да бъдат обжалвани. Президентът бе свален през 2013 г. от тогавашния генерал и сегашен държавен глава Абдел Фатах ас Сиси след масови протести. Морси към момента излежава 20-годишна присъда след като бе признат за виновен за организиране на убийството на протестиращи по време на мащабните демонстрации през 2012 г. Бившият президент също така е лишен от свобода за 25 години заради шпиониране в полза на Катар. \r\n*** Според Кемал Кълъчдароглу, лидер на най-голямата турска опозиционна формация Републиканската народна партия, нито един турски гражданин не разполага с гаранции за живота или собствеността си. В критика към удълженото извънредно положение в страна, лидерът на опозицията заяви, че страната вече не се управлява демократично. \r\n„Ако членове на Парламента са пращани в затвора, не може да се говори за демокрация. Ако репортери са пращани в затвора, не може да се говори за демокрация. Ако обществени лидери са пращани в затвора, не може да се говори за демокрация“, бяха думите на Кълъчдароглу отправени в събота по време на партиен конгрес. Опозиционният лидер добави още, че „ако политическите управляващи а не съдиите вземат юридическите решения, няма гаранции за живота или собствеността“ на нито един турски гражданин.\r\n*** Русия опроверга появилите се в някои медии данни, че доставя тайно нефт на Северна Корея, съобщават от пресцентъра на министерството на външните работи на страната. \r\nСпоред разпространената информация, „Русия се съобразява напълно с режима на санкциите. Ние също така искаме да напомним, че има квоти за внос на нефт към Северна Корея, но не и пълна забрана“. \r\nПо-рано агенция Reuters съобщи, позовавайки се на свои анонимни източници, че Москва извършва нелегални доставки на нефт за Пхенян в разрез с резолюциите на ООН. \r\n*** Русия ще отчете в своите военни планове предстоящото разполагане на американски противоракетни системи на територията на Япония, според изказване на заместник-министъра на външните работи Сергей Рябков. \r\n„На всички е известно, че Япония отдавна се опитва да създаде азиатски сегмент на американската глобална система за противоракетна отбрана“, заяви Рябков, като отбеляза, че доказателство за това е подписаното през 2006 г. споразумение за сътрудничество в сферата на ПРО между САЩ и Япония. \r\n„Фактът, че подобни установки ще се появят близо до източната граница на Русия създава за нас нова ситуация, които ние естествено не можем да пренебрегнем и ще вземем под внимание при създаването на военните си планове“, подчерта още заместник-министърът. \r\nПо-рано стана ясно, че Япония смята да закупи две наземни ПРО системи \"Егида\" от САЩ. Решението на правителството в Токио бе мотивирано с усшените ядрени и ракетни опити на Северна Корея. ю\r\n*** Жител на Палестинската автономия е починал в събота, вследствие на получени по време не петъчните сблъсъци с израелската армия рани, според данни от палестинското здравно министерство. \r\n20-годишният мъж е получил огнестрелна рана, която е довела до смъртта му. Той е 13-ата жертва от шести декември насам, когато започнаха поредицата протести срещу решението на американския президент Доналд Тръмп да признае Ерусалим за столица на Израел.\r\nПо данни на палестинските власти над 50 души са ранени по време на петъчните протести. \r\n*** Американският президент Доналд Тръмп предупреди Иран, че „светът гледа“ след като 52 души от протестиращите срещу правителството бяха арестувани.\r\nСпоред съобщение, публикувано от президента в социалната мрежа „Туитър“, „има много съобщения за мирни протести на ирански граждани, на които им е дошло до гуша от корупцията на режима и изстискването на националното богатство с цел финансиране на тероризма“. Тръмп подчерта още, че „иранското правителство трябва да уважава правата на своите граждани, включително тяхното право на мнение. Светът гледа!“ завърши съобщението си държавният глава. \r\nГоворителката на Държавния департамент Хедър Науерт също направи коментар за протестите, като отбеляза, че „САЩ решително осъждат ареста на мирни протестиращи. Призоваваме всички държави да укажат публична подкрепа на иранския народ и неговите искания за основни човешки права и край на корупцията“. \r\n*** Южна Корея потвърди информацията, според която страната е задържала кораб с хонконгска регистрация заради съмнение, че морският съд е извършвал нелегални доставки на нефт за Северна Корея.\r\nКорабът, носещ името „Фарът Уинмор“ принадлежи на тайванска компания и е задържан от 24 ноември насам, като властите в Сеул са разкрили още, че до сега полицейски служители са „се качвали на борда няколко пъти с цел да разпитат екипажа“.\r\nСпоред официалната информация, корабът е посетил южнокорейския град Йесу на 11 октомври, където е натоварил около 14 хил. тона рафиниран петрол. Част от товарът е бил прехвърлен на севернокорейски кораб малко след това, като двата морски съда са се срещнали в международни води близо до Китай. \r\nРезултатите от разпитите и инспекцията на кораба ще бъдат съобщени на Съвета за сигурност на ООН след приключването на операциите. \r\n„Фарът Уинмор“ е един от 10-е морски съда, които САЩ поискаха да попадне в „черния списък“ заради нарушаване на резолюции на ООН.\r\n*** Невъоръжен мъж от американския град Уинчита, щата Канзас, бе застрелян смъртоносно от полицията в своя дом след като органите на реда са получили фалшив сигнал за държавни в къщата заложници. От местното подразделение на полицията коментираха с думите: „Заради действията на шегаджии сега имаме невинна жертва“. \r\nСпоред полученото обаждане, мъжки глас съобщава на полицията, че неговият баща е бил застрелян като предполагаемият убиец в момента държи съпругата и дъщерята на убития като заложници. На подадения адрес е бил изпратен екип на специалните части. Мъжът, живеещ на адреса е отворил вратата и последвал указанията на полицаите да не мърда и застане с ръце във въздуха. 28-годишният Андрю Финч обаче е придвижил едната си ръка към гърба, поради което е бил прострелян от един от полицаите, страхуващ се, че мъжът посяга към оръжие. \r\nИнцидентът е част от поредица шеги, при които биват подавани анонимни сигнали за сериозно престъпление на определен адрес с цел да бъдат накарани властите да изпратят специален екип. \r\n*** САЩ се подготвят да променят своята стратегия в Сирия с цел осигуряване на повече помощ за първоначалното възстановяване след подсигуряването на победата срещу „Ислямска държава“. \r\nИзпълняващият функцията на столица на терористичната организация град Ракка бе превзет през октомври, като към края на декември само около хиляда екстремистки бойци са останали на територията на Сирия. По тази причина американският министър на отбраната Джеймс Матис смята, че вече е нужно да се премине към „опит за връщане към нормалното“.\r\nПо думите на главата на Пентагона, „това, което смятаме да направим е да променим стратегията, която аз наричан офанзивна“. Матис отбеляза, че предстои „да видим повече американски дипломати на терен“. Министърът обаче не посочи кога смята да извърши промяната. \r\n***", "date": "2017.12.30", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2017/12/30/2472086/ignat-angelov-sayuz-na-zemedelskite-kooperatsii-svishtov-za-poslednite-pet-godini-izkupnata-tsena-na-pshenitsata-e-spadnala-s-okolo-60.html", "text": "Голяма част от земеделските кооперации по всяка вероятност ще завършат годината на загуба заради ниските изкупни цени на зърното. Това каза в интервю за Радио „Фокус“ – Велико Търново Игнат Ангелов, председател на Регионалния съюз на земеделските кооперации „Дунав 2000“ в Свищов. Той посочи, че изкупната цена на пшеницата от реколтата през тази година е била 240-250 лв./тон. В момента цената се е покачила до 290-300 лв./тон, но пък зърното вече е продадено. „Нашите кооперации продават веднага след жътвата, защото им трябват свежи пари за извършване на самата жътва и подготовка на есенното прибиране на пролетните култури и есенната сеитба. Затова са принудени да продават на ниски цени, въпреки високите добиви“, обясни Ангелов. \r\nПо думите му загубите на земеделските кооперации в населените места, в които е паднал град, ще са в огромни размери. Той посочи, че такива се отчитат не само при пшеницата, но също така и при слънчогледа и при царевицата. Тази година изкупната цена на слънчогледа е била 520-540 лв./тон. Игнат Ангелов подчерта, че досега земеделските кооперации не са продавали реколтата от тази култура на цена под 600 лв./тон. Царевицата пък се е изкупувала за 250 лв./тон. В момента цената й се е покачила до 280 лв. за тон, но тя в  по-голямата си част също е продадена. \r\nПредседателят на съюза на свищовските кооперации посочи, че от 2012 година до 2017 година спадът на изкупната цена на пшеницата е с около 60%. През 2012 година тя е била 420-430 лв./тон, а сега 250 лв./тон. За да онагледи огромните загуби, които кооперациите търпят заради ниските изкопни цени, Ангелов даде пример със земеделската кооперация в село Козловец, чиято печалба през 2012 година е била 1,1 млн.  лева. „През 2015 година, в резултат на падане на цените, въпреки високите добиви, печалбата е 20 000 лева, 2016 година – 10 000 лева печалба, а 2017 година може би ще завършат на загуба, защото имат много поражения от стихийните бедствия. Не можем да се оправдаваме само с това, че цените на международния пазар са такива“, подчерта Игнат Ангелов.\r\nНадежда КРЪСТЕВА", "date": "2017.12.30", "title": "Игнат Ангелов, Съюз на земеделските кооперации – Свищов: За последните пет години изкупната цена на пшеницата е спаднала с около 60%"}
{"url": "http://www.focus-news.net/news/2017/12/30/2472087/blagoevgrad-izklyuchitelno-natovaren-e-trafikat-po-glaven-pat-e-79.html", "text": "Изключително натоварен е трафикът по главен път Е-79 в посока Благоевград, предаде репортер на Агенция \"Фокус\". Задръстване с дължина около 1 км се е образувало в района на отбивката за селата Логодаж и Зелендол. Колите преминават в колона през кръговото кръстовище на влизане в Благоевград. От изхода на столицата до Благоевград няма разположени полицейски патрули.", "date": "2017.12.30", "title": "Благоевград: Изключително натоварен е трафикът по главен път Е-79"}
{"url": "http://www.focus-news.net/news/2017/12/30/2472088/afp-iranskoto-pravitelstvo-prizova-grazhdanite-da-izbyagvat-nezakonni-sabiraniya.html", "text": "Иранският вътрешен министър Абделрахман Рахмани Фазли призова гражданите на страната да избягват „незаконните събирания“, съобщава AFP като се позовава на официално съобщение от вътрешното ведомство в Техеран. \r\nВ разпространената информация е отправен призив „към всички, които получат покана за протести да не се включват в тези нелегални събирания тъй като ще създават проблеми не само за себе си но и за други граждани“. \r\nМинистърът напомни, че „всеки, който иска да организира протест, трябва да попълни молба за това и вътрешното министерство ще я разгледа“. \r\nПротести започнаха във втория по големина ирански град Машхад в четвъртък заради високите цени в страната, като впоследствие придобиха политически оттенък. Около 50 души са арестувани, като някои от демонстрантите скандираха \"смърт за диктатора\" и \"свобода или смърт\". : Цанко Цолов", "date": "2017.12.30", "title": "AFP: Иранското правителство призова гражданите да избягват „незаконни събирания“"}
{"url": "http://www.focus-news.net/news/2017/12/30/2472089/blagoevgrad-nad-25-km-e-zadrastvaneto-na-izhoda-na-grada-v-posoka-kresnenskoto-defile.html", "text": "Над 2,5 км е задръстването на изхода на града в посока Кресненското дефиле, предаде репортер на Агенция \"Фокус\". Движението е много натоварено. Автомобилите се движат в две колони, като задръстването започва от кв. \"Струмско\". Забелязват се много автомобили с румънска и сръбска регистрация.", "date": "2017.12.30", "title": "Благоевград: Над 2,5 км е задръстването на изхода на града в посока Кресненското дефиле"}
{"url": "http://www.focus-news.net/news/2017/12/30/2472090/ria-novosti-siriyskata-armiya-e-osvobodila-osem-sela-v-severna-provintsiya-hama.html", "text": "Правителствената сирийска армия е установила контрол над осем поселения в северната провинция Хама, съобщава РИА Новости. Селата преди това са били контролирани от терористичната групировка „Джебхат ан-Нусра“. Военните действия са били осъществени с помощта на артилерийски обстрел. В хода на операцията са унищожени техника и укрепени позиции, принадлежащи на терористите. : Цанко Цолов", "date": "2017.12.30", "title": "РИА Новости: Сирийската армия е освободила осем села в северна провинция Хама"}
{"url": "http://www.focus-news.net/news/2017/12/30/2472091/mariya-deyanova-istoricheski-muzey-karlovo-zhiteli-na-grada-i-drugi-balgari-ot-stranata-napraviha-tsenni-dareniya-na-muzeya-prez-godinata.html", "text": "Жители на Карлово и други българи от страната направиха ценни дарения на Историческия музей в града през годината. Това каза за Радио „Фокус” - Пловдив директорът на Историческия музей в Карлово Мария Деянова. „Това са предмети, които те са съхранявали досега в своите семейни архиви”, уточни Деянова. Една много малка част от тях, предимно предмети, музеят е откупил, но всички други документи са дарени. С тях са били попълнени музейните фондове. „Сред имената на нашите дарители е кметът на Общината д-р Емил Кабаиванов, който няколко пъти ни дарява печатни издания, излезли след Освобождението, които са свързани с историята на града, фотографии, документи и други интересни и важни и значими неща за миналото на града”, поясни Деянова.\r\nСледващата година предстои основен ремонт на сградата на музея по Инвестиционната програма на общината. Сегашният музей се помещава в голямата сграда на старото училище в Карлово.\r\nЦветана ТОНЧЕВА", "date": "2017.12.30", "title": "Мария Деянова, Исторически музей – Карлово: Жители на града и други българи от страната направиха ценни дарения на музея през годината"}
{"url": "http://www.focus-news.net/news/2017/12/30/2472092/blagoevgrad-avtomobilite-se-dvizhat-v-platna-kolona-do-simitli.html", "text": "Изключително натоварен е трафикът по главен път Е-79. Автомобилите се движат в плътна колона от Благоевград до Симитли, предаде репортер на Агенция \"Фокус\". призовава шофьорите да бъдат търпеливи и да карат с повишено внимание и скорост, съобразена с пътните условия.", "date": "2017.12.30", "title": "Благоевград: Автомобилите се движат в плътна колона до Симитли"}
{"url": "http://www.focus-news.net/news/2017/12/30/2472093/tass-varhovniyat-sad-na-rusiya-othvarli-zhalbata-na-aleksey-navalni.html", "text": "Върховният съд на Русия отхвърли жалбата на Алексей Навални, която опозиционерът подаде по-рано след като от Централната избирателна комисия отказаха да допуснат кандидатурата му за президентските избори през 2018 г., съобщава ТАСС. \r\nСъдът е признал за законно и легално решението на ЦИК, което е мотивирано с факта, че срещу Навални има действащи срещу него съдебни решения, докато руското законодателство изисква съдебно минало без присъди за сериозни престъпления. \r\n„Административният иск на Навални относно решението на ЦИК е отхвърлен“ се казва в съобщението на съда. : Цанко Цолов", "date": "2017.12.30", "title": "ТАСС: Върховният съд на Русия отхвърли жалбата на Алексей Навални"}
{"url": "http://www.focus-news.net/news/2017/12/30/2472094/blagoevgrad-2-km-e-kolonata-ot-avtomobili-na-glaven-pat-e-79-pri-razklona-za-bansko.html", "text": "Натоварено е движението по главен път Е-79. 2 км е колоната от автомобили при разклона за Банско, предаде репортер на Агенция \"Фокус\".  призовава шофьорите да бъдат търпеливи и да карат с повишено внимание и скорост, съобразена с пътните условия.", "date": "2017.12.30", "title": "Благоевград: 2 км е колоната от автомобили на главен път Е-79 при разклона за Банско"}
{"url": "http://www.focus-news.net/news/2017/12/30/2472095/sofiya-intenziven-e-trafikat-na-gkpp-kalotina-na-izhod-ot-stranata.html", "text": "На българо-сръбската граница трафикът е нормален на всички гранични контролно-пропускателни пунктове и интензивен на ГКПП „Калотина” на изход от страната. Това съобщиха от пресцентъра на ГД „Гранична полиция”. На българо-македонската, българо-гръцката, българо-турската и българо-румънската граница трафикът е нормален на всички гранични контролно-пропускателни пунктове.", "date": "2017.12.30", "title": "София: Интензивен е трафикът на ГКПП „Калотина” на изход от страната"}
{"url": "http://www.focus-news.net/news/2017/12/30/2472096/blagoevgrad-izklyuchitelno-natovareno-e-dvizhenieto-po-patya-simitli-bansko.html", "text": "Изключително натоварено е движението по пътя Симитли-Банско. Колоната от автомобили стига до село Градево. През Кресненското дефиле автомобилите се движат със скорост от 50-60 км/ч.", "date": "2017.12.30", "title": "Благоевград: Изключително натоварено е движението по пътя Симитли-Банско"}
{"url": "http://www.focus-news.net/news/2017/12/30/2472097/sky-news-peti-chovek-e-arestuvan-vav-vrazka-s-planiraniya-vav-velikobritaniya-atentat.html", "text": "Пети човек е арестуван късно в петък във връзка с планирания във Великобритания коледен атентат, съобщава телевизионният канал Sky news. 21-годишният мъж е задържан в Шефилд по време на претърсването на две къщи. \r\nНа 19 декември бяха задържани четирима души в Дербишър и Южен Йоркшир, като те бяха обвинени в планиране на терористичен акт. Срещу двама от тях има повдигнати обвинения по случая. И двамата мъже са кюрди произхождащи от иракската част на Кюрдистан. Трети човек от по-рано задържаните остава в ареста, докато четвъртият бе освободен. : Цанко Цолов", "date": "2017.12.30", "title": "Sky news: Пети човек е арестуван във връзка с планирания във Великобритания атентат"}
{"url": "http://www.focus-news.net/news/2017/12/30/2472098/89-godishnata-baba-stoyka-chakarova-e-nay-revnostniyat-slushatel-na-radio-fokus-plovdiv-za-2017-godina.html", "text": "89-годишната баба Стойка Чакърова е най-ревностният слушател на Радио „Фокус” – Пловдив за 2017 година. Жената е незряща и твърди, че радиото е нейният прозорец към света. От него научава всичко: колко е часът, какво ще е времето и други любопитни неща. Особено много баба Стойка харесва патриотичните предавания на радиото, като не пропуска да слуша „Със славната 2-ра Тракийска дивизия – За честта на България” и „Часът на Карлово”. Освен, че е слушател, баба Стойка твърде често иска да се изявява в ефир, като рецитира стихотворения за Ботев и Левски и пее песни, винаги във връзка с конкретните теми на предаванията. Жената ги изпълнява без никакво запъване от първия до последния куплет и твърди, че паметта и е запазена така, както когато е била ученичка.\r\nЦветана ТОНЧЕВА", "date": "2017.12.30", "title": "89-годишната баба Стойка Чакърова е най-ревностният слушател на Радио „Фокус” – Пловдив за 2017 година"}
{"url": "http://www.focus-news.net/news/2017/12/30/2472099/plovdiv-turisticheski-avtobus-s-patnitsi-se-e-zapalil-v-dvizhenie-na-patya-karlovo-pavel-banya-pri-mestnostta-strazhata.html", "text": "Туристически автобус с пътници се е запалил в движение на пътя Карлово-Павел баня, при местността Стражата. Това съобщи слушател на Радио „Фокус” – Пловдив, който, пътувайки по същото направление, е станал свидетел на инцидента. Шофьорът е реагирал мигновено и пътниците, около 30, са били изведени навреме от автобуса. Инцидентът е станал около 13.30 часа. И в момента пасажерите са на пътя и чакат да бъдат извозени с друг автобус, който ще дойде от Павел баня. \r\nПожарникарите са пристигнали на място, когато половината автобус е бил изгорял. Движението е било спряно заради пожара. На мястото има разлята нафта.\r\nЦветана ТОНЧЕВА", "date": "2017.12.30", "title": "Пловдив: Туристически автобус с пътници се е запалил в движение на пътя Карлово – Павел баня, при местността Стражата"}
{"url": "http://www.focus-news.net/news/2017/12/30/2472100/blagoevgrad-politseyski-patrul-e-razpolozhen-na-vhoda-na-kresna-v-posoka-blagoevgrad.html", "text": "Полицейски патрул с благоевградска регистрация 8979 е разположен на входа на Кресна в посока Благоевград, предаде репортер на Агенция \"Фокус\".", "date": "2017.12.30", "title": "Благоевград: Полицейски патрул е разположен на входа на Кресна в посока Благоевград"}
{"url": "http://www.focus-news.net/news/2017/12/30/2472101/iliyan-tsvetkov-obshtina-petrich-sabiraemostta-na-mestnite-danatsi-i-taksi-e-na-dobro-nivo-zalozhenite-v-byudzheta-prihodi-ot-tyah-shte-badat-izpalneni-na-100.html", "text": "Събираемостта на местните данъци и такси в Община Петрич е на добро ниво, като с увереност може да се твърди, че заложените в бюджета на Общината приходи от местни данъци и такси (МДТ) ще бъде изпълнен на 100%. Това каза за Радио „Фокус“ – Пирин Илиян Цветков, директор на дирекция „Местни данъци и такси“ към Общината. По думите му събраните приходи ще са достатъчни за реализиране на заложените в бюджета на Общината цели по отношение на приходите от МДТ. По отношение процента на изпълнение Цветков заяви: „Както е отбелязано по-горе заложените в бюджета за 2017 г. цели ще бъдат изпълнени на 100%“. \r\nВъв връзка с мерките, които се предприемат за принудително събиране на просрочени задължения, директорът на дирекцията обясни, че те се изразяват в образуването на изпълнителни дела (ИД) от частни съдебни изпълнители (ЧСИ) и държавен съдебен изпълнител (ДСИ). „До момента за 2017 г. има образувани над 460 изпълнителни дела, от които 1/3 вече са приключили с изцяло събрани вземания“, уточни Цветков. Той добави, че най-големите длъжници на Общината са юридически лица, като при тях са предприети мерки за принудително изпълнение чрез ЧСИ. „По отношение на физическите лица длъжници освен чрез ИД, за погасяването на една част от вземанията на Община Петрич има сключени споразумения за разсрочване на задълженията на гражданите, като 1/3 от разсрочените суми са вече събрани“, отбеляза Цветков.\r\nЛивия НИНОВА", "date": "2017.12.30", "title": "Илиян Цветков, Община Петрич: Събираемостта на местните данъци и такси е на добро ниво, заложените в бюджета приходи от тях ще бъдат изпълнени на 100%"}
{"url": "http://www.focus-news.net/news/2017/12/30/2472102/reuters-noviyat-finansov-ministar-na-avstriya-smyata-da-spesti-25-miliarda-evro-ot-byudzheta-za-2018-g.html", "text": "Новият финансов министър на Австрия Хартвиг Люгер смята да представи комбиниран бюджет за 2018 и 2019 година, който да спести 2,5 млрд. евро, съобщава Reuters. \r\nВ интервю за местното издание Der Standard, новият министър е изразил мнението си, че дефицитът през 2018 г. ще се движи около 0,5%. Люгер отбеляза, че за да успее да приеме балансиран бюджет „най-рано в следващите две или три години“, Австрия ще трябва да спести 2,5 млрд. евро през 2018 г.\r\nЛюгер е част от новоформираното коалиционно правителство включващо Австрийската народна партия и Партията на свободата на Австрия, което встъпи в длъжност по-рано през декември. : Цанко Цолов", "date": "2017.12.30", "title": "Reuters: Новият финансов министър на Австрия смята да спести 2,5 милиарда евро от бюджета за 2018 г."}
{"url": "http://www.focus-news.net/news/2017/12/30/2472103/plovdiv-nyama-postradali-pri-samozapaliliya-se-avtobus-na-patya-karlovo-kalofer.html", "text": "Няма пострадали при самозапалилия се автобус на пътя Карлово - Калофер, съобщиха от пресцентъра на МВР. Сигнал за самозапалил се автобус е подаден малко след 13.00 часа. По първоначални данни на пътя Карлово – Калофер, автобус, движещ се от София към Павел баня, се е запалил в задната част. Няма пострадали, пътниците са прехвърлени в друг автобус. \r\nПродължава работата по установяване на причините за инцидента.", "date": "2017.12.30", "title": "Пловдив: Няма пострадали при самозапалилия се автобус на пътя Карлово - Калофер"}
{"url": "http://www.focus-news.net/news/2017/12/30/2472104/shumen-dvama-dushi-sa-zaginali-pri-tezhak-paten-intsident-v-rayona-na-selo-ivanski.html", "text": "Тежък пътен инцидент е станал на пътя Шумен – Смядово, в района на село Ивански. На място са загинали двама души, а четирима са настанени в болница, съобщиха от пресцентъра на МВР. Сигналът в полицията е подаден малко след 12.30 часа. По първоначални данни, челно са се ударили два леки автомобила – „Пежо“ и „Сузуки“. Работата по установяване на причините за тежкия инцидент продължава.", "date": "2017.12.30", "title": "Шумен: Двама души са загинали при тежък пътен инцидент в района на село Ивански"}
{"url": "http://www.focus-news.net/news/2017/12/30/2472105/blagoevgrad-grupata-na-selo-poleto-shte-otkrie-xv-yubileyno-izdanie-na-festivala-simitliya-drevnata-zemya-na-kukerite.html", "text": "Групата на село Полето ще открие XV юбилейно издание на фестивала за кукерски и маскаради игри „Симитлия – древната земя на кукерите“ – 2018 година, което ще се проведе на 13 януари. Това съобщиха за Радио „Фокус“ – Пирин от Община Симитли, която организира събитието. На финала ще дефилират представителите на село Крупник. С общо 8 групи ще се представят домакините от Община Симитли на маскарада тази година. Град Симитли участва с три групи – сборна, която ще дефилира втора, от кв. „Ораново” - трета, и „I квартал, II група” - шеста. Кукерски групи ще има и от село Черниче – те ще се представят пети поред, от с. Брежани, които ще излязат четвърти на дефилето на стадион „Септември“, представителите на с. Крупник ще са осми, на с. Полена – седми, а с. Железница няма да участва във фестивала тази година. \r\nРедът за зрелищното дефиле бе определен чрез жребий. По традиция фестивалът се открива от гостуваща група, а за момента има над 15 подадени заявки за участие. Вече е определено и журито, което ще оценява автентичност, артистичност, уникалност и масовост на групите-участници във фестивала на кукерските и маскарадните игри „Симитлия – Древната земя на кукерите”. От Община Симитли посочиха още, интересът към фестивала е изключително силен и с всяка година се увеличава броят на участниците, които показват пъстротата на кукерската традиция, съхранена до днес през вековете, за да пребъде и за идните поколения.\r\nЛивия НИНОВА", "date": "2017.12.30", "title": "Благоевград: Групата на село Полето ще открие XV юбилейно издание на фестивала „Симитлия – древната земя на кукерите“"}
{"url": "http://www.focus-news.net/news/2017/12/30/2472106/mia-makedonskoto-vatreshno-ministerstvo-prizova-da-ne-se-izpolzvat-pirotehnicheski-sredstva-po-praznitsite.html", "text": "Македонското вътрешно министерство призова да не се използват пиротехническите средства по време на новогодишните празници, съобщава Македонската информационна агенция. Съгласно закона засягащ дребните хулигански прояви, на лица нарушаващи обществения ред чрез употребата на пиротехнически средства или стрелба с огнестрелно оръжие на публично място, се предвижда глоба от 200 до 500 евро. Ако става въпрос за особено сериозен случай и притежание на голямо количество пиротехнически средства, амуниции или експлозивни материали забранени за притежание от гражданите се предвижда лишаване от свобода за най-малко пет години. : Цанко Цолов", "date": "2017.12.30", "title": "МИА: Македонското вътрешно министерство призова да не се използват пиротехнически средства по празниците"}
{"url": "http://www.focus-news.net/news/2017/12/30/2472107/shumen-izlezli-na-patya-kucheta-sa-prichinili-tezhkiya-intsident-na-patya-v-rayona-na-selo-ivanski.html", "text": "Тежък пътен инцидент по главен път Шумен-Карнобат, близо до село Ивански, е възникнал малко след 12.30. Ударили са се два автомобила – Пежо с варненска регистрация и Сузуки с бургаска. По първоначална  информация  на пътя пред Пежото, което се е движило в посока към Шумен, са изскочили кучета. Жената зад волана е направила опит да ги избегне и е навлязла в насрещната лента за движение. Това съобщиха от ОДМВР-Шумен. В този момент срещу нея се е движил лек автомобил Сузуки. Водачът не е успял да спре и са се ударили.  След удара в МБАЛ са откарани пътниците в Сузукито – водачът на 26 години и съпругата му на 23, която е в много тежко състояние. В болницата в Шумен  в тежко състояние е транспортирана  20-годишна жена, която е била зад волана на пежото, и нейна спътничка. На място е загинала 21-годишна жена, която е пътувала на предната дясна седалка.  \r\nПричините за инцидента се изясняват. На място се извършва оглед. Движението в участъка се регулира, водачите на превозни средства се призовават да преминават с повишено внимание.", "date": "2017.12.30", "title": "Шумен: Излезли на пътя кучета са причинили тежкия инцидент на пътя в района на село Ивански"}
{"url": "http://www.focus-news.net/news/2017/12/30/2472108/mariya-deyanova-im-karlovo-reditsa-kragli-godishnini-shte-otbelezhim-prez-2018-godina.html", "text": "Редица кръгли годишнини ще отбележи Карлово през 2018 година. Това каза за Радио „Фокус” – Пловдив директорът на Историческия музей в Карлово Мария Деянова. „През 2018 година се навършват 140 години от Освобождението на България и 140 години от освобождението на град Карлово”, посочи Деянова. Навършват се още и 140 години от избора на първия градски съвет. „Още една бележита годишнина ще бъде отбелязана в Карловския регион. Това е 170-годишнината от рождението на другия син на Карловската долина Христо Ботев”, каза Деянова и добави, че вече се планират различни събития, които ще бъдат посветени на тези кръгли годишнини и то в самото начало на 2018 година.\r\nОчаква се годината да бъде натоварена за служителите на музея, тъй като освен честването и отбелязването на много годишнини, ще се посрещат традиционно и групи, които посещават града за празника на Розата.\r\nЦветана ТОНЧЕВА", "date": "2017.12.30", "title": "Мария Деянова, ИМ – Карлово: Редица кръгли годишнини ще отбележим през 2018 година"}
{"url": "http://www.focus-news.net/news/2017/12/30/2472109/radio-fokus-plovdiv-e-otlicheno-ot-obshtinskata-biblioteka-d-r-ivan-bogorov-karlovo-za-nay-dobro-partnyorstvo-prez-godinata.html", "text": "Радио „Фокус” – Пловдив е отличено от Общинската библиотека „Д-р Иван Богоров” – Карлово за най-добро партньорство през годината. Това съобщи за Радио „Фокус” - Пловдив директорът на библиотеката Мирослав Колев. За втори път институцията връчи своите годишни сертификати за партньорство през годината, като традицията да удостоява с приз партньорите, с които работи, ще продължи. „Успехът се дължи на добрата работа и на доброто отношение на хората към нас”, каза Колев. Според него най-ценното човешко качество е добрата дума. „За цялостното сътрудничество през отиващата си година благодарим за добротата взаимовръзката с библиотеката, като през 2018 г. си пожелаваме още повече добри партньори и човеци, които благородно да ни подкрепят”, подчерта Колев.\r\nОчаква се на 2 януари 2018 година Мирослав Колев да бъде гост в студиото на Радио „Фокус” - Пловдив по време на предаването „Часът на Карлово” и лично да връчи сертификата.\r\nЦветана ТОНЧЕВА", "date": "2017.12.30", "title": "Радио „Фокус” – Пловдив е отличено от Общинската библиотека „Д-р Иван Богоров” – Карлово за най-добро партньорство през годината"}
{"url": "http://www.focus-news.net/news/2017/12/30/2472110/blagoevgrad-izklyuchitelno-natovareno-e-dvizhenieto-po-glaven-pat-e-79-ot-blagoevgrad-do-razklona-za-bansko.html", "text": "Изключително натоварено е движението по главен път Е-79 от Благоевград до разклона за Банско. Автомобилите се движат в непрекъснати колони, предаде репортер на Радио \"Фокус\"-Пирин. Интензивен е и трафикът по път II-19 до курортния град, но не се образуват колони. Мокри и хлъзгави са пътните настилки на Предел, има сняг, но пътищата са опесъчени,обработени и проходими при зимни условия. Засилено е полицейското движение, като на места служителите на реда регулират движението. Въпреки това, част от водачите предприемат рискови изпреварвания, които са предпоставка за пътни инциденти.\r\nЛора КАЛЧЕВА призовава шофьорите да бъдат търпеливи и да карат с повишено внимание и скорост, съобразена с пътните условия.", "date": "2017.12.30", "title": "Благоевград: Изключително натоварено е движението по главен път Е-79 от Благоевград до разклона за Банско"}
{"url": "http://www.focus-news.net/news/2017/12/30/2472111/ria-novosti-v-kitay-pusnaha-atomen-reaktor-postroen-s-uchastieto-na-rusiya.html", "text": "Първият ток, от построения с участието на Русия реактор на китайската Тянванска АЕЦ, бе пуснат в енергетическата система на Китай в събота, съобщиха от руската държавна компания „Росатом“, предава РИА Новости.\r\n„Първият ток от реактора тръгна по електрическата мрежа на 30 декември в 13.29 московско време(14.29 българско)“, се казва в съобщението.\r\nВсички системи на атомния реактор са показали пълна изправност, добавят от руската компания.\r\n„Пускането на първата енергия от третия блок на Тянванската АЕЦ е събитие от световно значение и поредна крачка по пътя на задълбочаването на руско-китайското сътрудничество. Строителството на третия и четвъртия блок на ТАЕЦ се осъществява в рекордни срокове и може да послужи като отличен пример за международно сътрудничество в енергетиката“, отбеляза първият заместник на генералния директор на „Росатом“ Кирил Комаров, който отговаря за развиването на международния бизнес на компанията.\r\nСега предстои поетапното повишаване на мощността на реакторната установка ВВЕР-1000 до 100%, след провеждането на съответните изпитания, чиято цел ще бъде потвърждаването на надеждността на новия енергоблок.\r\nСтроителството на Тянванската АЕЦ е най-големия съвместен проект на Русия и Китай в областта на ядрената енергетика.\r\nПревод и редакция:", "date": "2017.12.30", "title": "РИА Новости: В Китай пуснаха атомен реактор, построен с участието на Русия"}
{"url": "http://www.focus-news.net/news/2017/12/30/2472112/prof-stefan-zhelev-oblasten-upravitel-na-shumen-moyata-kauza-za-sledvashtata-godina-sa-investitsiite-koito-ochakvame-vav-vik-sektora.html", "text": "Моята кауза за следващата година са инвестициите, които очакваме във ВиК сектора. Това каза пред Радио „Фокус“-Шумен проф. Стефан Желев, областен управител на Шумен. „Тази кауза трябва да бъде изпълнена. Очаквам да започнат проектите за подмяна на довеждащия водопровод, други водопроводи, на помпени станции, пречиствателни станции“, посочи проф. Желев. \r\nВ качеството си на председател на Асоциацията по ВиК за региона, той коментира и липсата на съгласуване на плана за активите на водоснабдителното дружество. „Към момента няма съгласуван План за стопанисване, експлоатация и поддръжка на активите, поради липса на достатъчно информация в изискуемите данни съгласно приложение 10 към договора с „Вик“ ООД“, заяви проф. Желев. Той каза още, че планът ще бъда върнат на ВиК оператора за допълване на информацията, след което отново ще бъде внесен за съгласуване от Общото събрание на Асоциацията по ВиК, вече в допълнения му вид. \r\n„На практика процедурата започва отначало. Планът ще минава през Министерството на регионалното развитие и благоустройството, през Общинските съвети на общините отново за обсъждане, за да предоставят мандат на кметовете как да гласуват на Общото събрание и през 2018 година предстои отново неговото съгласуване от Общото събрание на Асоциацията по ВиК“, посочи проф. Желев.\r\nИвелина ИВАНОВА", "date": "2017.12.30", "title": "Проф. Стефан Желев, областен управител на Шумен: Моята кауза за следващата година са инвестициите, които очакваме във ВиК сектора"}
{"url": "http://www.focus-news.net/news/2017/12/30/2472113/kmetat-na-kazanlak-galina-stoyanova-edin-ot-aktsentite-za-obshtinata-prez-2017-godina-be-razkrivaneto-na-tehnicheski-kolezh-v-grada.html", "text": "Един от акцентите за Община Казанлък през 2017 година бе разкриването на Технически колеж в града, Това каза за Радио „Фокус“ кметът Галина Стоянова. Тя поясни, че колежът е част от структурата на Техническия университет в София, като в него се обучават студенти по специалности от професионално направление „Машинно инженерство” за придобиване на висше образование със степен „професионален бакалавър”. Капацитетът на учебното заведение е за 230 студенти и е съобразен с институционалния капацитет на Техническия университет – София. Изборът на разкритите специалности е в следствие на проучванията сред местния бизнес. Целта на колежа е да осигурява кадри за нуждите на Казанлък и региона в областта на металообработката, хидравликата, тежката промишленост. „Началото на академичната година за първите 80 студенти беше поставено на 23 октомври 2017 г. и за нас това бе исторически момент. Още 40 не успяха да направят това навреме, но това показва нуждата в Казанлък да има такова учебно заведение. Надявам се, че казанлъчани ще оценят тази придобивка в годините напред“, заяви Стоянова.\r\nКато друг акцент в сферата на образованието за Община Казанлък през 2017 година кметът Галина Стоянова посочи единствения по рода си в страната Национален център по природо-математически науки, който бе открит на 12 септември. Той дава възможност на ученици от цялата страна за обучение и допълнителни занимания в сферата на природо-математическите науки. Центърът е оборудван с най-модерна съвременна техника, разполага със специализирана лаборатория и кабинет по физика, специализиран кабинет по биология и химия, както и с два специализирани и напълно оборудвани кабинета по информатика. Националният център има капацитет повече от 100 места, иновативни учебни дъски, видеонаблюдение и газификация. В изграждането на Националния център по природни науки са вложени над 1 млн. лева държавни средства, а Община Казанлък участва с повече от 350 000 лева за укрепителни дейности по сградата. \r\nКметът Стоянова поясни още, че съгласно Инвестиционната програма на Община Казанлък за 2017 г. за строителство и ремонт на обекти-общинска собственост в Детска градина „Теменуга“ е извършено цялостно топлоизолиране на външните стени, както и топлоизолация на тавана на сградата. Сменени са дограмата и отоплителната инсталация. За реконструкцията на сградата на детското заведение Общината е изразходвала близо 200 000 лева. Допълнително Община Казанлък е кандидатствала пред Министерство на образованието и науката за финансиране на подобрения по спортните площадки на детското заведение на обща стойност 10 000 лева, като подмяна на игрални съоръжения и обновяване на дворното пространство, съгласно действащите нормативни изисквания.\r\nГалина Стоянова поясни, че от общо 14 детски градини в Казанлък 11 вече са цялостно ремонтирани, предстоят подобрения на 3 и в съвсем кратък срок всички детски градини в града ще бъдат изцяло обновени.\r\nСлавяна ГАЙДАРОВА", "date": "2017.12.30", "title": "Кметът на Казанлък Галина Стоянова: Един от акцентите за Общината през 2017 година бе разкриването на Технически колеж в града"}
{"url": "http://www.focus-news.net/news/2017/12/30/2472114/reuters-bivshiyat-egipetski-prezident-mohamed-morsi-i-oshte-19-dushi-poluchiha-po-tri-godini-zatvor-za-obida-na-sada.html", "text": "Наказателният съд в Кайро осъди бившия президент на Египет Мохамед Морси и още 19 души на по три години лишаване от свобода и парични глоби за нанесена обида на съдебната власт, предава Reuters.\r\nБившият лидер на ислямистката партия „Мюсюлмански братя“ Морси е глобен със 112,700$, а останалите активисти на движението ще трябва да платят по-малки суми. Присъдите на 19-те подлежат на обжалване в по-горна инстанция на местния съд.\r\nМорси, който бе избран за президент на Египет след революционните събития през 2011 година беше свален от поста чрез военен преврат през 2013 година, оглавяван от сегашния египетски президент Абдел Фатах ас Сиси. След свалянето си, Морси беше арестуван и осъден на 25 години затвор по обвинение за шпионаж в полза на Катар и причастност към убийствата на протестиращи срещу неговото управление през 2012 година.\r\nПревод и редакция:", "date": "2017.12.30", "title": "Reuters: Бившият египетски президент Мохамед Морси и още 19 души получиха по три години затвор за обида на съда"}
{"url": "http://www.focus-news.net/news/2017/12/30/2472115/plovdiv-tehnicheska-neizpravnost-e-edna-ot-versiite-za-zapalvaneto-na-avtobusa-v-rayona-na-mestnostta-strazhata.html", "text": "Техническа неизправност е една от версиите за запалването на автобуса, движещ се в района на местността Стражата, край Калофер. Това съобщи за Радио „Фокус”-Пловдив дежурен служител в ОДМВР-Пловдив. \r\nПътниците, които са били около 30, са извозени до крайната дестинация с друг автобус. Няма пострадали, спасен е и багажът им. Инцидентът е станал около 13.00 ч. В резултат на запалването автобусът е изгорял. Причините се изясняват.\r\nЦветана ТОНЧЕВА", "date": "2017.12.30", "title": "Пловдив: Техническа неизправност е една от версиите за запалването на автобуса в района на местността Стражата"}
{"url": "http://www.focus-news.net/news/2017/12/30/2472116/shumen-dete-e-sred-zaginalite-pri-katastrofata-kray-selo-ivanski.html", "text": "Дете е сред загиналите при катастрофата край село Ивански, съобщиха от пресцентъра на ОДМВР-Шумен.\"Фокус\" припомня, че двама души загинаха, а други четирима бяха настанени в болница след тежък пътен инцидент между два автомобила по главен път Шумен-Карнобат, близо до село Ивански, малко след 12.30 часа. По първоначални данни катастрофата е станала след като на пътя пред единия автомобил са изскочили кучета. Жената зад волана е направила опит да ги избегне, при което е навлязла в насрещната лента за движение и се е ударила в движеща се срещу нея кола.", "date": "2017.12.30", "title": "Шумен: Дете е сред загиналите при катастрофата край село Ивански"}
{"url": "http://www.focus-news.net/news/2017/12/30/2472117/tass-vladimir-putin-dade-izklyuchitelni-prava-na-ruskite-tankeri-da-prenasyat-petrol-po-morskiya-pat-prez-severniya-ledovit-okean.html", "text": "Президентът на Русия Владимир Путин подписа закон, предвиждащ даването на изключително право на съдове, плаващи под руски флаг, да превозват петролни продукти в акваторията на Северния морски път (по северното крайбрежие на Русия – бел. ред.), предава ТАСС, като се позовава на информация от властите в Москва.\r\nИзмененията ще бъдат внесени в Кодекса за търговско мореплаване на Русия. В съответствие с тях се предлага изключително с използването на кораби, плаващи под държавния флаг на Руската федерация, да се осъществява окабеляване, санитарен, карантинен и други видове контрол, защита и съхранение на морската среда във вътрешните морски води и (или) в териториалните води на Русия, ледоразбиването в акваторията на Северния морски път, морските превози на петрол, природен газ, втечнен газ и въглища, добити на територията на Русия и (или) на територии, намиращи се под нейна юрисдикция, съхраняването на петрол и петролни продукти, природен газ (включително във втечнено състояние), газов кондензат и въглища, ако такова съхранение се осъществява на плавателен съд в акваторията на Северния морски път.", "date": "2017.12.30", "title": "ТАСС: Владимир Путин даде изключителни права на руските танкери да пренасят петрол по морския път през Северния ледовит океан"}
{"url": "http://www.focus-news.net/news/2017/12/30/2472118/blagoevgrad-koloni-ot-avtomobili-sa-se-obrazuvali-i-v-dvete-posoki-v-uchastaka-mezhdu-sandanski-i-am-struma.html", "text": "Колони от автомобили са се образували и в двете посоки в участъка между Сандански и АМ \"Струма\" в частта до Кулата, предаде репортер на Агенция \"Фокус\". призовава шофьорите да бъдат търпеливи и да карат с повишено внимание и скорост, съобразена с пътните условия.", "date": "2017.12.30", "title": "Благоевград: Колони от автомобили са се образували и в двете посоки в участъка между Сандански и АМ \"Струма\""}
{"url": "http://www.focus-news.net/news/2017/12/30/2472119/ria-novosti-samolet-letyasht-ot-gruziya-za-gartsiya-se-prizemi-prinuditelno-v-balgariya.html", "text": "Самолет на авиокомпанията Wizz Air, летящ от грузинския град Кутаиси към Кавала (Гърция), се е приземил принудително в България, след като е бил ударен от мълния, предава РИА Новости, като се позовава на съобщение от летището в Кутаиси.\r\n„Самолетът вече се е приближавал към Кавала, когато го е ударила мълния и той е бил принуден да се приземи на летището в град София. Превозът на пътниците от българската столица до Кавала ще бъде осигурен от авиокомпанията“, съобщават още от летищната управа.\r\nСпоред данни на грузинската телевизия „Рустави 2“, пътниците вече от пет часа са в София и очакват помощ. Засега няма данни за пострадали в резултат от инцидента.\r\nПревод и редакция:", "date": "2017.12.30", "title": "РИА Новости: Самолет, летящ от Грузия за Гърция, се приземи принудително в България"}
{"url": "http://www.focus-news.net/news/2017/12/30/2472120/zlatko-zlatanov-sdruzhenie-na-hotelierite-i-restorantyorite-velingrad-blizo-70-ot-gostite-na-kurortniya-grad-sa-ot-sofiya.html", "text": "Близо 70% от всички гости на Велинград са от София. Това съобщи за Радио „Фокус“-Пазарджик Златко Златанов, председател на Сдружението на хотелиерите и ресторантьорите във Велинград. „В 30% се включват останалите гости - от провинцията и от чужбина“, уточни Златанов. Той допълни, че софиянци не само \"здраво\" работят, но и когато празнуват, го правят \"с размах\". „Има една тенденция в туризма от последните години, че първо се разпродават най-скъпите хотелски места и услуги, свързани с тях“, коментира Златанов. Курортният град вече посреща своите гости за Новогодишните празници.\r\nСветлана ЕЛЕНКИНА", "date": "2017.12.30", "title": "Златко Златанов, Сдружение на хотелиерите и ресторантьорите-Велинград: Близо 70% от гостите на курортния град са от София"}
{"url": "http://www.focus-news.net/news/2017/12/30/2472121/ria-novosti-vladimir-putin-pozdravi-donald-tramp-za-koleda-i-nova-godina.html", "text": "Президентът на Русия Владимир Путин е поздравил своя американски колега Доналд Тръмп за Коледа и Нова година, предава РИА Новости, като се позовава на съобщение от пресслужбата на Кремъл.\r\nВ поздравителната си телеграма, Путин е изказал увереността си, че „в днешната сложна международна обстановка, изграждането на конструктивен руско-американски диалог е особено нужно за укрепването на стратегическата стабилност на света и намирането на решения за глобалните предизвикателства и заплахи“.\r\nРуският лидер е отбелязал и че в основата на отношенията между Москва и Вашингтон трябва да стои принципа за равноправие и взаимно уважение.\r\n„Това би ни позволило да се придвижим напред в изграждането на прагматично сътрудничество, ориентирано към бъдещето“, подчерта Путин.\r\nОсвен Тръмп, Путин поздрави и лидерите на редица други страни, включително Турция, Сирия, Франция, Беларус, Армения, Япония, Израел, Германия, Китай, Великобритания, както и римския Папа и генералния секретар на ФИФА.\r\nПревод и редакция:", "date": "2017.12.30", "title": "РИА Новости: Владимир Путин поздрави Доналд Тръмп за Коледа и Нова година"}
{"url": "http://www.focus-news.net/news/2017/12/30/2472122/d-r-kaloyan-metodiev-politolog-sabitie-1-za-balgariya-za-2017-godina-sa-parlamentarnite-izbori-zashtoto-ot-tyah-zavisi-razvitieto-ni.html", "text": "Събитие №1 за България за 2017 година са парламентарните избори, защото от тях зависи развитието ни. Това каза в интервю за Радио „Фокус“ – Пирин политологът д-р Калоян Методиев. „От тях зависи и правителството, и управлението на публичните ресурси, ерго - развитието на държавата и обществото. Така че, това е № 1. Около него се подрежда ветрилото - опозиция, президентска институция, медии, които претърпяха промени през изминалата година“, коментира още д-р Методиев. \r\nСпоред него по отношение на външната ни политика, най-важното за годината е било, че всичко е протичало под знака на Българското председателство на Съвета на Европейския съюз и през този акцент са се пречупили множеството от срещи, контакти, обещания, ангажименти на управляващите. „Обаче, както и да го погледнете, то е административно мероприятие с хоризонт. Освен това, искам дебело да подчертая, че това не е твое собствено достижение или успех, а вменена ти ротационна процедура. У нас се говори за външните успехи, но критичните статии и кампании срещу България заляха големите европейски медии – „най-бедната и корумпирана държава“ присъства във всички материали – в Германия, Великобритания, Дания, Холандия“, подчерта д-р Методиев. Според него отделните правителства се съобразяват с такива неща и ги използват. \r\n„Проблемът на мнозинството няма да дойде от това, че има националисти в управлението, а от това, че в него има евразийци. Националисти управляват в Шотландия, Австрия, Каталуния, Норвегия и това не е особен проблем за тези държави“, заяви д-р Методиев.\r\nЛивия НИНОВА", "date": "2017.12.30", "title": "Д-р Калоян Методиев, политолог: Събитие №1 за България за 2017 година са парламентарните избори, защото от тях зависи развитието ни"}
{"url": "http://www.focus-news.net/news/2017/12/30/2472123/kmetat-na-kazanlak-galina-stoyanova-seriozno-predizvikatelstvo-za-obshtinata-prez-2018-godina-shte-e-novata-metodika-za-taksa-bitovi-otpadatsi-koyato-tryabva-da-napravim.html", "text": "Новата методика за такса „битови отпадъци“, която трябва да направим през 2018 година, за да влезе в сила през 2019  година, е едно от сериозните предизвикателства, които ни очакват. Това каза за Радио „Фокус“ кметът на Казанлък Галина Стоянова. Тя поясни, че намеренията на общинското ръководство са да бъде сформирана специална комисия, която да определи спецификите на община Казанлък и да предложи работеща методика. На тези анализи ще бъде посветена 2018 г. и работа на групата, сформирана от кмета в Общината. „Проучили сме опита на доста общини и се надявам да намерим най-добрата пресечна точка между възможните варианти. Тъй като Народното събрание отложи влизането на закона за 2020 година, смятам да използваме това време за плавно разясняване и въвеждане на новата методика, след обсъждания и разяснения с бизнеса и гражданите на Казанлък, обединени около общи разбирания за нея“, каза още Стоянова.\r\nСлавяна ГАЙДАРОВА", "date": "2017.12.30", "title": "Кметът на Казанлък Галина Стоянова: Сериозно предизвикателство за Общината през 2018 година ще е новата методика за такса „битови отпадъци“, която трябва да направим"}
{"url": "http://www.focus-news.net/news/2017/12/30/2472124/vladimir-putin-rusiya-shte-prodalzhi-da-okazva-palna-podkrepa-na-siriya-za-zashtitavaneto-na-suvereniteta-edinstvoto-i-teritorialniya-y-integritet.html", "text": "Президентът на Русия Владимир Путин е изпратил на сирийския си колега Башар Асад новогодишно поздравление, в което е подчертал, че Русия ще продължи да защитава суверенитета на близкоизточната страна, предава Reuters, като се позовава на съобщение от пресслужбата на Кремъл.\r\nПутин е бил категоричен, че Русия „ще продължи да оказва пълна подкрепа на Сирия за защитата на държавния суверенитет, единството и териториалната й цялост, както и за постигането на скорошно политическо разрешение на кризата в страната и икономическото й възстановяване“, заявяват от Кремъл.\r\nПревод и редакция:", "date": "2017.12.30", "title": "Владимир Путин: Русия ще продължи да оказва пълна подкрепа на Сирия за защитаването на суверенитета, единството и териториалния й интегритет"}
{"url": "http://www.focus-news.net/news/2017/12/30/2472125/nevrokopskiyat-mitropolit-serafim-shte-oglavi-arhiereyska-sveta-liturgiya-v-blagoevgradskiya-hram-vavedenie-bogorodichno-na-31-dekemvri.html", "text": "В утрешния празничен за християните неделен ден - 31 декември 2017 г., Негово високопреосвещенство Неврокопският митрополит Серафим ще оглави архиерейска света литургия в благоевградския храм \"Въведение Богородично\", предаде репортер на Агенция \"Фокус\". Началото на светата литургия е предвидено за 09.00 часа. \r\nНикола ПЕТКОВ", "date": "2017.12.30", "title": "Неврокопският митрополит Серафим ще оглави архиерейска света литургия в благоевградския храм \"Въведение Богородично\" на 31 декември"}
{"url": "http://www.focus-news.net/news/2017/12/30/2472126/obshtina-burgas-broeni-dni-delyat-smelchatsite-ot-studenite-morski-vodi-na-yordanovden.html", "text": "Броени дни делят смелчаците от студените морски води на Йордановден. Здравето и благоденствието през годината идват на 6 януари с празника, наричан още Богоявление. Този празник има различни имена в различните области на страната, като някои от тях са Кръстовден, Водици или Водокръщи. Това съобщиха от пресцентъра на Община Бургас.\r\nПоверието за този ден гласи, че всеки, който иска да е здрав и щастлив през цялата година, се окъпва или се измива в морето или в реката. Това се случва най-често с ритуалното хвърляне на кръста във водата. Ритуалът символизира кръщаването на водата и напомня за това, че Исус Христос е бил кръстен във водите на река Йордан от Йоан Кръстител.\r\nЗа този ден отсега се готвят най-смелите бургазлии. Те ще премерят сили и ще покажат на останалите бързина и плувни умения, за да извадят кръста от бурните води и да получат благословията на местното духовенство.\r\nРитуалът по спасяване на светия кръст ще започне в 12.00 часа от Моста, но преди това всички желаещи да премерят сили с ниските градуси на зимното море трябва да имат навършени 16 години и да се запишат за участие на моста преди самия ритуал на 6 януари. Записването, както всяка друга година, ще се извършва само срещу представяне на лична карта, документ за актуален медицински преглед и подписване на декларация, с която поемат отговорност за здравословното си състояние.\r\nЧестванията на Йордановден ще започнат още в 09.00 часа в храм \"Св. Св. Кирил и Методий\", където бургаското духовенство ще отслужат празнична света литургия.\r\nПо стародавна традиция на 6 януари се освещават военните части и бойните знамена на българската армия. Ритуалът бележи началото си през 917 г., когато преди битката при Ахелой е извършен първият водосвет. Освещаването на бойните знамената на Военен гарнизон-Бургас ще бъде от 11:00 часа на площад \"Св. Св. Кирил и Методий\".\r\nШествието за спасяване на светия кръст ще започне в 11.30 часа от площад \"Св. Св. Кирил и Методий\" и ще премине по ул. \"Св. Св. Кирил и Методий\" до Приморски парк и Моста. Началният час на ритуала с кръста ще бъде в 12.00 часа.\r\nСлед изваждането на кръста бургазлии ще отдадат почит към революционното и родолюбиво дело на Христо Ботев. Венци и цветя ще бъдат положени пред паметника на поета в Морската градина в 12.30 часа на 6-ти януари, когато честваме и 170 години от рождението му.\r\nВ 13:00 часа в галерия \"Богориди\" /ул. \"Ал. Богориди\" №48/ ще бъде открита традиционната изложба на тримата бургаски художници, носещи името Йордан - Йордан Маринов, Йордан Петров, Йордан Ангелов. Общата им експозиция този път е с името \"Багри на Богоявление\".", "date": "2017.12.30", "title": "Община Бургас: Броени дни делят смелчаците от студените морски води на Йордановден"}
{"url": "http://www.focus-news.net/news/2017/12/30/2472127/blagoevgrad-kmetat-na-petrich-dimitar-brachkov-podpisa-dogovor-za-finansirane-na-kompostirashta-instalatsiya-i-saorazhenie-za-predvaritelno-tretirane-na-bitovi-otpadatsi.html", "text": "Кметът на Община Петрич Димитър Бръчков подписа договор за финансиране изграждането на компостираща инсталация и съоръжение за предварително третиране на битови отпадъци. Това съобщиха от пресцентъра на Общината. Стойността на проекта е 10 313 535, 20 лева с ДДС. Договорът за финансиране беше подписан в Министерството на околната среда и водите. Министерството отправи покана към 118 общини покрити от 26 регионални депа да кандидатстват за изграждане на подобни инсталации с финансиране от Оперативна програма „Околна среда”. Община Петрич подготви и защити успешно своя проект, подписа сред първите три. Относно значимостта на тези инсталации, кметът Димитър Бръчков разясни, че от таксата битови отпадъци, която заплаща всяко юридическо и физическо лице се отделят по 40 лв на тон, които отиват към РИОСВ. „По Закона за отпадъците всяка община, която няма компостираща инсталация и такава за предварително третиране ще заплаща по 95 лв /тон такса, т.е. имаме почти двойно и повече увеличение. Това значи, че ако не успеехме да защитим проекта си за компостираща инсталация, щяхме да бъдем принудени да увеличим такса битови отпадъци двойно и повече”, поясни кметът. Допълни, че към момента годишно Община Петрич внася такса към РИОСВ в размер на около 700 хил лв. , а от 2020 г. същата ще бъде 1,500 млн лв. , ако няма компостираща инсталация. „Община Петрич , обаче следва да се издължи за неплащани такси към РИОСВ в периода от 2011-2015 г . говорим за наследен дълг от 1 500 000 лв, които реално дължим, а всеки си е плащал такса смет. Има съставен акт за публично държавно вземане”, каза кметът Димитър Бръчков. Към момента Регионалното депо за битови отпадъци на Петрич работи с три клетки с почти изчерпан капацитет. Компостиращата инсталация и тази за предварителна обработка ще намалят обема на депонираните отпадъци, а при изграждането на новата клетка 4 към депото , при наличието на тези инсталации, животът на същата ще бъде поне 20 години. В момента се работи по процедурата за новата клетка. Инсталациите  за компостиране и предварителна обработка на битовите отпадъци към депото на община Петрич ще обслужват над 49 700 жители.", "date": "2017.12.30", "title": "Благоевград: Кметът на Петрич Димитър Бръчков подписа договор за финансиране на компостираща инсталация и съоръжение за предварително третиране на битови отпадъци"}
{"url": "http://www.focus-news.net/news/2017/12/30/2472128/politico-turtsiya-prizova-es-da-uskori-izplashtaneto-na-dogovorenite-sumi-po-sdelkata-za-migrantite.html", "text": "Министерството по европейските въпроси на Турция излезе със съобщение в събота, в което призовава за по-бързо превеждане на финансовите средства, които Брюксел дължи на Анкара по условията на сделките за ограничаване на мигрантския поток към Европа, пише Politico.\r\nЕС и Турция сключиха две споразумения, през 2015 и 2016 година, според които Брюксел се задължи да изплати около 6 милиарда евро на Анкара, като помощ за сирийските бежанци намиращи се на територията на Анадола. \r\nТурското правителство твърди, че е изразходвало около 30 милиарда долара от собствените си средства, за да се погрижи за около 3,5-те милиона сирийски бежанци, избягали на територията на Турция след началото на конфликта в родината им през 2011 година. \r\nПърво, през ноември 2015 година ЕС се съгласи да предостави 3 милиарда евро финансова помощ за сирийците, а при втората среща по въпроса през март 2016 година, от Брюксел се съгласиха да отпуснат още 3 милиарда евро до края на 2018 година.\r\nВ съобщението от турското ведомство се твърди, че ЕС е превел само 1,78 млрд. евро от цялата сума, като 1,3 млрд са предоставени на организации, реализиращи проекти за подпомагане на сирийците, а още 402 млн. евро за преведени директно на турските министерства.\r\nЕвропейската комисия реагира на турските претенции и чрез свой говорител заяви, че са сключени контракти за първите 3 млрд. от финансовата помощ, което „означава, че ЕС е изпълнил задълженията си изцяло“. От Комисията заявиха още, че са отпуснали средства за 45 хуманитарни проекта в Турция за последните две години.\r\nОсвен паричната помощ, Турция получи обещание от Брюксел за безвизово пътуване на турските граждани в Съюза и рестартиране на преговорите за приемане на страната в европейската общност, в замяна на блокирането на мигрантския поток от турското йонийско крайбрежие към гръцките егейски острови.\r\nТурските власти твърдят, че без тяхна помощ, още 1,5 милиона мигранти са щели да пристигнат в ЕС през 2017 година и съобщиха, че в бежанските лагери из страната са настанени около 3,2 милиона сирийци и около 300 хиляди иракчани и афганистанци.\r\n„Ясно е, че ЕС трябва да изпълни задълженията си по бързо, имайки предвид нуждите на сирийците“, подчертават от турското министерство по европейските въпроси. „За сирийците, обещаната финансова помощ от ЕС е не само въпрос на пари. Тя е въпрос на отговорно човешко отношение към хора, които са избягали от разрухата и смъртта в собствените си земи“.\r\nПревод и редакция:", "date": "2017.12.30", "title": "Politico: Турция призова ЕС да ускори изплащането на договорените суми по сделката за мигрантите"}
{"url": "http://www.focus-news.net/news/2017/12/30/2472129/prof-stefan-zhelev-oblasten-upravitel-na-shumen-otnosno-elektronnoto-upravlenie-horizontat-e-2021-godina.html", "text": "Относно електронното управление, хоризонтът е 2021 година. Това каза пред Радио „Фокус“-Шумен проф. Стефан Желев, областен управител на Шумен. По думите му за първи път има общо съответствие между правителствената програма, специализираната нормативна рамка и стратегическите и програмни документи в областта на електронното управление. \r\n„Много работа беше свършена през последните месеци в посока създаване на условия за електронно управление, което изисква сериозна  промяна в модела на административно обслужване. За да се случи това, администрациите трябва да започнат да работят по един и същи начин, да се стандартизира тяхната дейност. Това е стратегически приоритет и работата продължава“, коментира проф. Желев. Той посочи, че деловодната система, с която работи Областна администрация, отговаря на всички условия за обмен на електронни документи между държавната администрация. „В Портала за отворени данни към Министерски съвет, Областна администрация е подала и заявила три нови регистъра с информация, с което се разширява достъпността до извършваните от администрацията услуги. Изпълнили сме всичко необходимо по Наредбата за административния регистър и Наредбата за административното обслужване. Областна администрация Шумен е една от малкото в страната, завършила всички изисквания в срок и аз благодаря на всички служители за активната им работа. Това ще даде възможност за намаляване на административната тежест, за по-качествено, ефективно и бързо обслужване в интерес на гражданите и бизнеса“, каза още проф. Желев.  \r\nТой посочи, че е започнала подготовка за привеждане на системата на Областната администрация за електронен оборот на документи. „Вече са заявени електронни подписи и печати, за да е възможен обменът и обработката на електронни документи, подадено е заявление за вписване или промяна на обстоятелства в регистъра на участниците в електронен обмен на документи в Държавна агенция „Електронно управление“ и в най-скоро време Областна администрация Шумен ще може да осъществява електронен обмен на документи с другите административни органи“, заяви проф. Желев.\r\nИвелина ИВАНОВА", "date": "2017.12.30", "title": "Проф. Стефан Желев, областен управител на Шумен: Относно електронното управление, хоризонтът е 2021 година"}
{"url": "http://www.focus-news.net/news/2017/12/30/2472130/ria-novosti-siriya-iska-da-stane-nay-golemiya-tranzityor-na-energoresursi-ot-aziya-v-evropa.html", "text": "Дамаск иска да направи Сирия свързващо звено между потребителите и доставчиците на енергоресурси в Азия и Европа, заяви в интервю пред РИА Новости министърът на петрола на Сирия Али Ганим.\r\n„Планираме да се възползваме максимално от стратегическото положение на Сирия, като страна на пътя, свързващ страните в Азия, добиващи петрол и газ и страните в Европа, които искат да ги внасят. Тъй като в Близкия Изток се намират около 40% от световните запаси на природен газ, а страните в Западна Европа внасят 85% от газта, която използват... ние насърчаваме съседните ни страни и световните компании да построят магистрали за пренос на енергоресурси през Сирия“, заяви Ганим.\r\nСирийският министър отбеляза още, че се възобновява работата по проекти, свързани с транспортирането на петрол и газ, прекратени по време на войната. Един от тези проекти е газоопровод от Иран през Ирак към Сирия и Европа. Тръбопроводът ще бъде с капацитет за пренос на 110 млн. куб. м. газ дневно.\r\nГаним напомни още за рамковото споразумение, постигнато през 2013 година – „проект за транспортиране на иракски нефт през сирийските пристанища... и проект за транспортирането на газ в Сирия и транзита на газ през територията на Сирия за други страни“.\r\nСпоред думите на министъра, петролният отрасъл е бил основният източник на доходи за страната преди войната. По-голямата част от запасите на нефт се намират в източната част на Сирия, в близост до границата с Ирак. В централната част на страната има малки редица малки кладенци. Морските пристанища са разположени в градовете Баняс, Тартус и Латакия.\r\nПревод и редакция:", "date": "2017.12.30", "title": "РИА Новости: Сирия иска да стане най-големия транзитьор на енергоресурси от Азия в Европа"}
{"url": "http://www.focus-news.net/news/2017/12/30/2472131/kmetat-na-kazanlak-galina-stoyanova-prez-2018-g-aktsent-za-obshtinata-v-sotsialnata-sfera-shte-bade-sazdavaneto-na-tsentar-za-podkrepa-na-detsa-s-tezhki-mnozhestveni-uvrezhdaniya-i-semeystvata-im.html", "text": "През 2018 година акцент за Община Казанлък сред проектите, които ще бъдат изпълнени в социалната сфера, е реконструкцията и оборудването на две сгради на детска ясла „Надежда“, като в неизползваемия двуетажен корпус от сградата ще бъде настанен Дневен център за подкрепа на деца с тежки множествени увреждания и техните семейства. Това каза за Радио „Фокус“ кметът на Казанлък Галина Стоянова. Тя поясни, че проектът, който ще бъде изпълнен в рамките на 18 месеца, е на стойност 531 800 лева, от които 1 800 лева е съфинансирането, с което участва Община Казанлък. Със средствата по проекта ще бъде направен ремонт на съществуващия Център за обществена подкрепа, с оглед на разширяването на дейността му.\r\nНовосъздаденият център за деца с множествени увреждания и техните семейства ще обслужва 30 деца с дневна грижа и 60 - с консултативни услуги, а след ремонта Центърът за обществена подкрепа, при настоящ капацитет 60 деца в риск, ще обслужва 80.На 1 декември 2017 година Община Казанлък сключи договор за безвъзмездна финансова помощ по проекта „Развитие на услуги за деинституционализация на грижите за деца в община Казанлък“. „Проектът е насочен към успешното продължаване на процеса на деинституционализация чрез замяна на институционалния модел на грижа с такава в семейството или близка до семейната среда в общността, както и гарантиране на правото на всяко дете на достъп до качествена грижа и услуги според индивидуалните му потребности. Мисията на Община Казанлък е да отговаря на обществения интерес ефективно и ефикасно, при максимален резултат и качество“, каза още Стоянова.\r\nСлавяна ГАЙДАРОВА", "date": "2017.12.30", "title": "Кметът на Казанлък Галина Стоянова: През 2018 г. акцент за Общината в социалната сфера ще бъде създаването на център за подкрепа на деца с тежки множествени увреждания и  семействата им"}
{"url": "http://www.focus-news.net/news/2017/12/30/2472132/kaloyan-pargov-bsp-ochertahme-profila-na-kandidata-za-kmet-na-sofiya.html", "text": "Очертахме профила на кандидата за кмет на София. Това каза в интервю за Агенция „Фокус“ Калоян Паргов, председател на Градския съвет на БСП – София и член на Изпълнителното бюро на партията. Той  поясни обаче, че все още предстоят проучвания по отношение на тази фигура. „Очертахме един профил на успешен мениджър, който има опит и е доказан в сферата на градоустройството или строителен или хидроинженер. Такъв е бил Иван Иванов, един от най-успешните кметове на София. На него дължим ВиК системата и водопроводите, които са повече от 60-70 години. Също така може да е човек, зает в IT-сектора, защото София има нужда от дигитализация, а самата Йорданка Фандъкова обяви това за приоритет тази година. Това ще улесни управлението на града и достъпа до комуникация на всички граждани“, коментира Паргов. Той обясни, че още след парламентарните избори през 2017 г., БСП – София е започнала  подготовката за местния вот отрано. „Поставихме началото с очертаването на профил на кандидати по места. Активизираха се не само групата съветници и депутатите, но и партийните структури, без които няма как да се справим. В момента провеждаме проучване по отношение на фигурата на един бъдещ кандидат за кмет. Няма да бързаме да го обявяваме публично, но ще работим активно“, допълни председателят на Градския съвет на БСП – София. \r\nДеница КИТАНОВА", "date": "2017.12.30", "title": "Калоян Паргов, БСП: Очертахме профила на кандидата за кмет на София"}
{"url": "http://www.focus-news.net/news/2017/12/30/2472133/tass-sergey-lavrov-razkaza-na-kakvo-go-e-nauchil-vladimir-putin.html", "text": "Министърът на външните работи на Русия Сергей Лавров разказа, че се е учил от президента на страната Владимир Путин да запазва сериозното си изражение, при изричането на фразата „западни партньори“, сред които, според неговото мнение, има доста съвършено недоговороспособни, предава ТАСС.\r\n„Без съмнение, ние всички се учим от президента“, заяви руския дипломат по време на телевизионно интервю.\r\n„Той (президента) също употребява тази фраза“, поясни Лавров. „Приемаме, че всички, с които общуваме, са наши партньори. Само че има договороспособни партньори и такива, които са съвършено недоговороспособни. На Запад има все повече от последните“.\r\nОсвен това, руският дипломат припомни и съществуващата в Русия поговорка, че „с такива приятели, не ти трябват врагове“.\r\nПревод и редакция:", "date": "2017.12.30", "title": "ТАСС: Сергей Лавров разказа на какво го е научил Владимир Путин"}
{"url": "http://www.focus-news.net/news/2017/12/30/2472134/kyustendil-nad-6-600-proverki-sa-izvarshili-gorskite-inspektori-v-regiona.html", "text": "Над 6 600 проверки са извършили горските инспектори от Регионална дирекция по горите – Кюстендил. Това съобщи за Радио „Фокус” – Кюстендил инж. Здравчо Тодоров, директор на структурата. По думите му от началото на годината са образувани 189 административно наказателни преписки. До момента са издадени 126 наказателни постановления, от които изпратените в районна прокуратура са 4. Начислените глоби са в размер на 25 770 лева, имуществените санкции възлизат на 350 лева, а обезщетенията - на 6933 лева. \r\n„Въвеждането на електронен превозен билет е част от цялостната информационна система на Изпълнителна агенция по горите за контрол в горските територии. От края на миналата година започна поетапно въвеждане на система за издаване на превозни билети от временен склад в горските територии. Внедряването на системата стартира с горските територии, които са държавна собственост. Това позволи да бъдат отстранени повечето допуснати пропуски в програмата. Служителите на стопанствата бяха обучени за работа със системата. От 1 юли 2016 г. системата стана задължителна за всички горски територии, независимо от собствеността – частни, общински и държавни, и се прекрати издаването на хартиени превозни билети”, каза Здравчо Тодоров. \r\nПо думите му електронният превозен билет дава възможност на всеки гражданин в държавата да провери всяко превозно средство, което транспортира дървесина.\r\nВенцеслав ИЛЧЕВ", "date": "2017.12.30", "title": "Кюстендил: Над 6 600 проверки са извършили горските инспектори в региона"}
{"url": "http://www.focus-news.net/news/2017/12/30/2472135/prof-todor-galunov-politolog-s-vnasyaneto-na-vot-na-nedoverie-kam-pravitelstvoto-bsp-se-opitva-da-specheli-malko-reklamno-vreme.html", "text": "Вотът на недоверие към кабинета \"Борисов 3\", който БСП подготвя, е опит за спечелване на малко рекламно време. Това коментира пред Радио „Фокус“ – Велико Търново политологът проф. Тодор Галунов. Той подчерта, че процесът по никакъв начин няма да доведе до промяна в управлението на страната, защото, математически, опозицията няма мнозинство. „Този вот ще послужи, за да покаже отново, че опозицията я има като фактор и нищо повече. Това ще е едно рекламно време за опозицията, в което тя ще се опита да обърне погледа на обществото към себе си, но мисля, че вотът не е добре подготвен. Виждате, че имаше един период, в който те заговориха за вот на недоверие, а чак след това определиха темата, по която ще бъде този вот. Според мен нещата трябва да са точно на обратно – първо да се видят проблемите в държавата, и след това да се внесе вот на недоверие срещу тях“, обясни експертът. Той припомни също, че сегашното управление има сигурни 122 гласа, които не са много, но са достатъчни, ако подкрепата на \"Обединени патриоти\" към кабинета остане единна. По думите му за предсрочни парламентарни избори няма да се заговори в следващите поне шест месеца.\r\nЛуиза ТРАНЧЕВА", "date": "2017.12.30", "title": "Проф. Тодор Галунов, политолог:  С внасянето на вот на недоверие към правителството БСП се опитва да спечели малко рекламно време"}
{"url": "http://www.focus-news.net/news/2017/12/30/2472136/kmetat-na-kazanlak-galina-stoyanova-2017-ta-e-godinata-s-nay-mnogo-otlichiya-za-obshtinata-i-se-nadyavam-tezi-nagradi-da-vdahnat-poveche-samochuvstvie-na-zhitelite-y.html", "text": "2017-та е годината с най-много отличия за Община Казанлък и се надявам тези награди да вдъхнат повече самочувствие на жителите на общината, каза за Радио „Фокус“ кметът на Казанлък Галина Стоянова. Тя поясни, че наградата за Сграда на годината, за опазване на паметници на културата, Казанлък печели за първи път и тя е изключително стойностна. \r\n„Самите организатори на конкурса ни откриха за участие. Те оцениха проекта за реконструкция на гробниците „Хелвеция“ и „Грифони“ като много иновативен, красив, стойностен. Според проучване на проф. Валерия Фол двете гробници са единствени по рода си, що се отнася до акустика, което носи различна, силна енергия. Това не са гробници за жертвоприношения, а за връщане към себе си, към Вселената. Аз и моят екип ценим големия потенциал за развитие на туризъм в Долината на розите и на тракийските царе и сме много последователни в усилията си за развитието на Казанлък като атрактивна и предпочитана туристическа дестинация“, заяви кметът на Казанлък. В този смисъл Галина Стоянова обърна внимание и на отличието в категорията „Община на 2017 г. за културно-исторически туризъм“, присъдено на Казанлък на вторите годишни награди на Министерството на туризма, както и на Балканските награди за туристическа индустрия, където Казанлък бе отличен в категорията „Голяма община с принос в туризма 2017“. „Това за нас е признание за труда ни в тази посока. Жури от световни експерти посочи Казанлък за Столица на розите на Балканите, заради националната емблема на ароматната маслодайна роза и богатото културно-историческо наследство на древните траки“, коментира Галина Стоянова.\r\nБългарската хотелиерска и ресторантьорска асоциация отличи Община Казанлък в традиционните си годишни награди в категорията за „Най-много инвестиции в туристическата инфраструктура през 2017 г.“. „Специалната статуетка е още една висока оценка за нас в класацията за професионални постижения в сферата на туризма на асоцицията с инвестициите, направени през последните две години в Музея на розата, Музея на фотографията и съвременните визуални изкуства, „Походът на мълчанието“ до древнотракийското светилище „Мегалита“ над село Бузовград, обогатените събития от Фестивала на розата и Празниците в Долината на тракийските царе“, каза тя. \r\nСтоянова коментира, че това са позитивни оценки за изпълнение на основни цели на Общината през 2017 година, а именно: позициониране на Казанлък като атрактивна дестинация със собствен облик и богато културно-историческо наследство в България, страните от Европейския съюз и другите основни чуждестранни пазари и още по-голяма привлекателност на общия туристически продукт на Общината, което се доказва от стотиците хиляди туристи, които посреща градът. „Това са стимулите да подобряваме туристическата инфраструктура и да обогатяваме събитията в културния календар на Община Казанлък и да ги представяме на възможно най-голям брой форуми в бранша за привличане на нови туристи“, заяви тя.\r\nПо думи на кмета Община Казанлък ще продължи работа по проекта „Светът на траките“, който да обедини в атрактивни маршрути посещенията до социализираните гробници в долината. В тази посока Общината кандидатства за финансиране по Оперативна програма „Региони в растеж“ с инвестиционно намерение да се проектира и изгради велоалея, в продължение на сега съществуващата между градовете Крън и Шипка, за да бъде предложен алтернативен транспортен достъп до социализираните тракийски могили.\r\nСлавяна ГАЙДАРОВА", "date": "2017.12.30", "title": "Кметът на Казанлък Галина Стоянова: 2017-та е годината с най-много отличия за Общината и се надявам тези награди да вдъхнат повече самочувствие на жителите й"}
{"url": "http://www.focus-news.net/news/2017/12/30/2472137/redzhep-taiyp-erdogan-vizovata-kriza-mezhdu-turtsiya-i-sasht-ne-e-po-vina-na-ankara.html", "text": "Президентът на Турция Реджеп Таийп Ердоган заяви в събота, че Анкара не е искала визова криза със САЩ, предава Anadolu Agency.\r\n“Те започнаха визовата криза и след това я прекратиха. Чудесно. Ние никога не сме искали визова криза и сега тя е прекратена. Това трябваше да се случи така или иначе“, заяви турският лидер.\r\nЕрдоган направи тези коментари по време на регионален конгрес на управляващата „Партия на справедливостта и развитието“ в северната турска провинция Кастамону. \r\nВ четвъртък от посолството на САЩ в Турция обявиха, че възобновяват нормалния режим на издаване на визи след края на двумесечната криза. В отговор на това, Анкара също възобнови нормалното издаване на визи за американци.\r\nКакто Агенция „Фокус“ информира, на 8 октомври американското посолство прекрати издаването на неимигрантски визи за турски граждани в отговор на ареста на служител на американското консулство в Истанбул, предизвиквайки реципрочна реакция от турските власти.\r\nТурският президент не пропусна да коментира отново сирийските кюрди, които получават оръжие от Вашингтон:\r\n„Ние ще направим с тях (сирийските кюрдски организации) това, което направихме с „Ислямска държава“ и със сигурност ще осигурим спокойствие по границите си“, категоричен е турският държавен глава.\r\nТой заяви също, че Турция е решена да ликвидира терористичната заплаха в Сирия.\r\n„Всички в региона трябва да приемат този факт. Съвсем скоро ще надделеем над терористичната организация („Ислямска държава“), по един, или по друг начин. Нашето искане е, да не бъдем притеснявани, докато свършим това“, подчерта Ердоган.\r\nТурският президент не пропусна да разкритикува САЩ за това, че оказват помощ на „Кюрдските сили за народна самоотбрана“(PYD), които са издънка на поставената в турския списък на терористичните организации „Работническа партия на Кюрдистан“(ПКК).\r\n„От деня, в който ми казаха, че организациите в региона повече няма да им доставят оръжия, не стотици, а повече от 4 хиляди камиона, натоварени с различно въоръжение, както и бронетехника, са предадени в ръцете им“, изрази възмущението си Ердоган.\r\nТой заяви, че САЩ са предвидили да отделят бюджетни средства за подпомагането на терористичните организации през 2018 година. Турският лидер изрази желанието си за сътрудничество със САЩ в Сирия, по подобие на това с Иран и Русия. „Но проблемът е в това, дали САЩ искат да си сътрудничат с нас“, подчерта той.\r\n„Ние и САЩ сме заедно в НАТО и сме стратегически партньори, но не разбирам как си сътрудничиш със своя стратегически партньор в борбата срещу тероризма, като помагаш на друга терористическа организация“, обобщи Ердоган.\r\nПревод и редакция:", "date": "2017.12.30", "title": "Реджеп Таийп Ердоган: Визовата криза между Турция и САЩ не е по вина на Анкара"}
{"url": "http://www.focus-news.net/news/2017/12/30/2472138/ministar-neno-dimov-tvardi-se-che-48-ot-teritoriyata-na-natsionalen-park-pirin-shte-bade-zastroena-no-vsashtnost-stava-duma-za-edva-26-v-ski-zonite-na-bansko-i-dobrinishte.html", "text": "Твърди се, че 48 % от територията на Национален парк „Пирин“ ще бъде застроена, но всъщност с изменението, което беше направено на 28 декември, се разрешава строителство само в 2 % от парка в ски зоната в Банско и още 0.6 % в ски зоната в Добринище. Тоест -\r\n говорим за 2.6 %, като става дума единствено за спортна и съпътстваща я инфраструктура, и никакво друго строителство – нито хотели, нито ресторанти. Това каза на брифинг в Банско министърът на околната среда и водите Нено Димов, предаде репортер на Радио „Фокус“ – Пирин. Той обясни, че днешното му посещение в Банско е във връзка с второто решение, което е приело Министерски съвет, а именно да провери какви са максимално бързите стъпки, които могат да бъдат направени, така че, ако има инвестиционно намерение за изграждането на втори лифт в Банско, то да се случи в максимални кратки срокове. \r\n„Това, което уточнихме днес, е, че Община Банско има следващо задължение да изработи устройствен план за зоната, който трябва да мине през екологична оценка и оценка за съответствие. Тук искам да подчертая, че на практика, когато ставаше дума, че плановете трябва да подлежат на такива оценки, именно тези планове подлежат. Тоест, искам още веднъж да разясня, че в решението, което се взе на 28 декември за изменение плана за Пирин, там бяха изменени режими. В плана, който трябва да направи Общината, вече ще има конкретни параметри и тези параметри подлежат на екологична оценка и оценка за съответствие“, каза още министър Димов. Той обясни, че може би защото и двата документа се наричат план, някои хора са останали с грешно впечатление. \r\n„Но това е планът, който подлежи на тези оценки по закон, и по български, и по европейски, и естествено - ще мине през тези процедури. Това ще даде възможност, след като има такъв план, да се премине и към инвестиционно намерение, но пак казвам - инвестиционното намерение е нещо, което ще е следващо. Днес с Общината уточнихме, че те в максимално кратки срокове ще започнат подготовка на този устройствен план. Тук е момента да подчертая, че някои от твърденията, които широко се тиражират през последните дни, просто не отговарят на истината“, добави министър Димов. Той подчерта, че конкретните инвестиционни предложения също ще подлежат на оценка за въздействие върху околната среда и др. процедури, които ще включват обществено обсъждане, в което всеки може да изложи становището си. Министърът на околната среда и водите допълни, че на 3 януари 2018 година в една от социалните мрежи ще отговаря на живо на всички, които имат въпроси, свързани с темата.", "date": "2017.12.30", "title": "Министър Нено Димов: Твърди се, че 48 % от територията на Национален парк „Пирин“ ще бъде застроена, но всъщност става дума за едва 2.6 % в ски зоните на Банско и Добринище"}
{"url": "http://www.focus-news.net/news/2017/12/30/2472139/a.html", "text": "Температурите са в интервала от –4° до 12°. Времето в страната е предимно облачно. Слаб вятър духа в областите Бургас, Кърджали, Монтана, София и Шумен. Това съобщиха от пресцентъра на Агенция „Пътна инфраструктура“. Дъжд вали в областите Бургас, Хасково и Шумен. Сняг превалява по високите части на област Бургас, в района на гр. Котел /обл. Сливен/, както и на места в област Шумен. Пътните настилки са преобладаващо мокри, като по усойните и планински райони и районите със снеговалеж – частично заледени, заснежени и обработени.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.12.30", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/30/2472140/reuters-mazh-vaorazhen-s-eksplozivi-vze-11-zalozhnitsi-v-ukrayna.html", "text": "Мъж, въоръжен с експлозиви, е взел девет възрастни и две деца за заложници в пощенски офис в украинския град Харков, предава Reuters, като се позовава на информация от местната полиция.\r\nНеидентифицирания мъж се държи спокойно, не е отправял конкретни искания и е в постоянен контакт с полицията, поддържан по телефоните на заложниците му, заяви началникът на местната полиция Олег Бех.\r\n„Опитваме всичко, за да поддържаме комуникацията с него и ще направим всичко по силите си, за да осигурим освобождаването на хората“, добави още Бех.\r\nСпоред думите на полицая, мъжът е ядосан относно скорошната размяна на пленници между Украйна и непризнатите Донецка и Луганска народни републики, като според него, броят на освободените е много малък, но властите все още нямат пълна яснота какво точно иска.Агенция „Фокус“ припомня:\r\nВ сряда, 27 декември, Украйна и Донбаските републики осъществиха обмен на стотици пленници.\r\nПревод и редакция:", "date": "2017.12.30", "title": "Reuters: Мъж, въоръжен с експлозиви, взе 11 заложници в Украйна"}
{"url": "http://www.focus-news.net/news/2017/12/30/2472141/georgi-ikonomov-kmet-na-bansko-nyama-da-pozvolim-da-se-otseche-edno-darvo-poveche-ot-tova-koeto-e-nuzhno-za-izgrazhdaneto-na-vtorata-kabinka-i-optimizatsiyata-na-ski-zonata.html", "text": "Аз като кмет, цялото общинското ръководство и общинските съветници, няма да позволим да се отсече едно дърво повече от това, което е нужно за изграждането на втората кабинка и оптимизацията на ски зоната в Банско. Това каза на брифинг кметът на Общината Георги Икономов, предаде репортер на Радио „Фокус“ – Пирин. „Искам да убедя всички, че ние тук сме хората, които много повече държим на нашата природа от тези, които седят само в София, на жълтите павета. Така, че истинските гаранти за това да не се случва нищо нередно в нашата планина сме самите ние – хората, които управляваме общината“, подчерта Георги Икономов. \r\nТой добави, че представителите на така наречените „зелени организации“ не са специалисти по териториално устройство и не е нужно да знаят точно кои планове трябва да подлежат на оценка, но ако са наясно и дават грешна информация, то това е още по-зле. „Планът за управление не подлежи на такава оценка, а последващите устройствени планове, които касаят ски зоната. Друго много невярно тяхно твърдение, с което изкарват едва ли не цяла България лъжци е, че се взима някакво незаконосъобразно решение. Това нещо абсолютно не е вярно, защото Законът за защитените територии разрешава строителство на спортни съоръжения. Това нещо е казвано и от съда, не е един и два пъти“, заяви Георги Икономов. По думите му Върховният административен съд има няколко решения, с които изрично казва: „Да, Законът за защитените територии допуска строенето на спортна инфраструктура“. „Така че, това е едно твърдение, което много се тиражира, но аз се надявам, че няма да удържи, нито в съда, нито пред обществото“, добави Икономов.\r\nСпоред него е трудно да се каже колко дървета точно ще бъдат отсечени за изграждането на втория лифт в Банско, но за стария са били отсечени около 2 000 кубични метра дървесина. „За да има някакво сравнение ще кажа, че годишният прираст на дървесина в Парк „Пирин“ е около 80 000 кубични метра, тоест, сами може да сметнете за каква разлика става въпрос. Двете горски стопанства на територията на Община Банско добиват около 20 000 кубични метра дървесина годишно, така че 2 000 са 10 % и то еднократно сечене“, каза още Георги Икономов. Той добави, че това, което ще бъде отсечено, е много малко в сравнение с годишният прираст в парка. „Да не говорим каква нищожна част е това от бракониерската сеч, каквато има в цяла България. Така че, въобще не трябва да се спекулира с тези неща“, подчерта Георги Икономов.\r\nЛора КАЛЧЕВА", "date": "2017.12.30", "title": "Георги Икономов, кмет на Банско: Няма да позволим да се отсече едно дърво повече от това, което е нужно за изграждането на втората кабинка и оптимизацията на ски зоната"}
{"url": "http://www.focus-news.net/news/2017/12/30/2472142/ria-novosti-fsb-zadarzha-organizatora-na-vzriva-v-sankt-peterburg.html", "text": "Федералната служба за сигурност (ФСБ) на Русия е установила самоличността на организатора и непосредствен изпълнител на бомбения атентат в санктпетербургски магазин, осъществен  на 27 декември, в резултат от който бяха ранени 18 души. Според съобщение от пресслужбата на ФСБ, предполагаемият извършител е задържан, предава РИА Новости.\r\nОтбелязва се, че той е предаден на следствието, където с него работят следователи, които в момента провеждат предварителния разпит на лицето.\r\n„Следствието има намерение да настоява за постоянното му задържане под стража“, заяви официалният представител на следствената служба Светлана Петренко.\r\nАгенция „Фокус“ припомня:\r\nСамоделна бомба, снабдена с поразяващи елементи, се взриви в магазин „Перекресток“ на булевард Кондратиевски в Санкт Петербург вечерта на 27 декември. Мощността на взрива е 200 гр тротилов еквивалент. В резултат от инцидента пострадаха 18 души, като осем от тях продължават да са в болница.\r\nПревод и редакция:", "date": "2017.12.30", "title": "РИА Новости: ФСБ задържа организатора на взрива в Санкт Петербург"}
{"url": "http://www.focus-news.net/news/2017/12/30/2472143/shumen-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в Шумен и областта, предаде репортер на Радио „Фокус“-Шумен. Превалява дъжд, примесен със суграшица. \r\nНатоварен е трафикът по основните булеварди в град Шумен, както и в районите на търговските обекти. Светофарните уредби функционират без промяна. Няма нови промени в организацията на движението в региона. Сред натоварените участъци по републиканската пътна мрежа в област Шумен са кръговото кръстовище на 7-ми км, кръстовището за кв. \"Макак\", както и при пътен възел Белокопитово.\r\nИвелина ИВАНОВА", "date": "2017.12.30", "title": "Шумен: Мокри и хлъзгави са пътните настилки в областта"}
{"url": "http://www.focus-news.net/news/2017/12/30/2472144/tass-redzhep-taiyp-erdogan-shte-poseti-frantsiya-na-5-yanuari.html", "text": "Президентът на Турция Реджеп Таийп Ердоган ще се отправи във Франция на 5 януари за работна визита. Турският лидер заяви това в събота, по време на изказване на регионална конференция на управляващата „Партия на справедливостта и развитието“ в черноморския град Синоп, предава ТАСС.\r\n„В петък ще пътувам за Франция. Там отново ще обсъждаме турско-френските отношения“, заяви Ердоган.\r\nКакто отбелязват от турското външно ведомство, Франция е важен търговски и икономически партньор за страната, както и един от най-близките съюзници на Анкара. На територията на Франция живеят повече от 650 хиляди турски граждани, 300 хиляди от които имат също и френско гражданство. Обемът на търговския оборот между страните е в размер на приблизително 13,4 млрд. долара.\r\nПревод и редакция:", "date": "2017.12.30", "title": "ТАСС: Реджеп Таийп Ердоган ще посети Франция на 5 януари"}
{"url": "http://www.focus-news.net/news/2017/12/30/2472145/ministar-neno-dimov-natsionalnite-parkove-ne-sa-rezervati-te-iziskvat-grizha-i-dobar-stopanin.html", "text": "Националните паркове не са резервати – те изискват грижа и добър стопанин. Това каза на брифинг в Банско министърът на околната среда и водите Нено Димов, предаде репортер на Радио „Фокус“ – Пирин. По думите му резерватите са специфична структура, в която не се допуска никаква човешка дейност, за да се види как природата би се развивала без човешка намеса. \r\n„Природните и националните паркове изискват грижата на добър стопанин. Благодарение на санитарната сеч, която се извършва в тях има и прираст. Вие трябва да давате възможност на гората да се развива и да живее. Истинската обич към гората е да полагате грижи за нея, така че, от тази гледна точка, спекулациите, че ще има сеч - решението, което беше взето на 28 декември, по никакъв начин не променя останалите части на Национален парк „Пирин“, с изключение на тези 2 % на едното и 0.6 % на другото място, а санитарната сеч си остава такава, каквато е била през последните 15 години. Благодарение именно на нея гората е жива и се развива“, каза още министър Димов.\r\nТой добави, че няколко пъти е съветвал тези, които се притесняват, че ще има извънредно строителство в Национален парк „Пирин“, да спят спокойно, защото никакво строителство извън спортната инфраструктура не може и не трябва да има в парка.", "date": "2017.12.30", "title": "Министър Нено Димов: Националните паркове не са резервати – те изискват грижа и добър стопанин"}
{"url": "http://www.focus-news.net/news/2017/12/30/2472146/blagoevgrad-natovaren-e-trafikat-v-oblastta-v-posoka-gkpp-kulata-i-bansko.html", "text": "Продължава да е натоварен трафикът в област Благоевград в посока ГКПП „Кулата“ и Банско, предаде репортер на Радио „Фокус“ – Пирин. Пътните настилки в областта са предимно сухи, само по високите и усойни места са мокри и хлъзгави, но са обработени със смеси срещу заледяване. В района на прохода Предела е заснежено, но е почистено и опесъчено. Въпреки интензивния трафик, през целия ден няма регистрирани тежки пътни инциденти в област Благоевград. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. Полицейското присъствие в областта е засилено, като при образуването на колони от автомобили служителите на реда регулират трафика.\r\nЛивия НИНОВА", "date": "2017.12.30", "title": "Благоевград: Натоварен е трафикът в областта в посока ГКПП „Кулата“ и Банско"}
{"url": "http://www.focus-news.net/news/2017/12/30/2472147/predstoyashti-sabitiya-v-stranata-za-31-dekemvri-agentsiya-fokus.html", "text": "***  \r\nОт 22.00 часа на площад „Княз Александър І” ще започне празничният концерт-спектакъл „Сцена под звездите”, с който жителите и гостите на столицата ще посрещат новата 2018 година.\r\n***  \r\nОт 09.00 часа Негово високопреосвещенство Неврокопският митрополит Серафим ще оглави архиерейска света Литургия в благоевградския храм \"Въведение Богородично\".\r\n*** \r\nС празнична програма на площад „Георги Измирлиев“ ще бъде посрещната Новата година.\r\n***  \r\nОт 22.30 часа на площад „Тройката“ ще започне новогодишният празничен концерт.\r\n***  \r\nОт 23.00 часа на площад „Майка България“ ще започне празничната програма, с която ще бъде посрещната новата 2018 година.\r\n***  \r\nОт 23.30 часа на площад \"Бдинци\" Община Видин организира Новогодишно тържество. Приветствие към гражданите ще поднесе заместник-кметът по устройство на територията и развитие на инфраструктурата инж. Цветан Асенов. \r\n***  \r\nОт 23.30 часа на площад „Христо Ботев“ с народни хора около огъня и с концерт на победителя във фолклорния фестивал „Пирин фолк 2016“ Светлин Миланов, Враца ще отбележи настъпването на Нова година.\r\n*** \r\nОт 10.00 часа в НЧ „Пробуда-1904“  кв. Калтинец ще се проведе „Честита Нова година“ – пресъздаване на народния обичай „Сурвакари“. С участието на децата от фолклорен танцов състав при НЧ „Пробуда-1904“. \r\n*** \r\nОт 23.30 часа на откритата сцена в  кв. „Пролет“ ще се проведе „Новогодишна магия” - празнична концертна програма с участието на Йордан Марков, Квартет „Belcanto“ и ФА „Сидер войвода“ при НЧ „Напредък-1869“ Празнични илюминации. \r\n***\r\nОт 12.00 часа на площад „Гоце Делчев“ ще се проведе посрещане на Бабугери от село Мосомище. \r\n***\r\nОт 23.00 до 02.30 часа на площад  „Македония” ще се проведе тържествено посрещане на Нова година. \r\n***  \r\nОт 11.00 часа на пл. „Свобода“ ще Празничен концерт на Професионален фолклорен ансамбъл „Добруджа“. \r\n***  \r\nОт 24.00 часа на пл. „Свобода“ ще започне празничната програма за посрещане на новата 2018 година.\r\n***  \r\nОт 24.00 часа на площад „Велбъжд” ще започне празничното посрещане на 2018 година.\r\n***\r\nОт 23.30 часа на градският площад ще започнат празничните събития по повод по повод посрещането на Новата 2018 година. \r\n*** \r\nОт 22.00 часа на пл. „Стефан Стамболов“ ще започне новогодишен концерт на открито.\r\n*** \r\nОт 23.00 часа на централния площад пред сградата на Общината ще започне празничният концерт по случай посрещането на Новата 2018 година.\r\n***\r\nОт 23.30 часа на пл. „Алеко“ ще започне Новогодишната програма на Общината.\r\n*** \r\nОт 23.30 часа на площад „Хаджи Димитър“ Община Сливен е подготвила празнични илюминации.\r\n*** \r\nОт 22.30 часа на пл. „България” – Амфитеатъра ще започне празничната програма „Честита Нова 2018 г.”\r\n***  \r\nОт 18.00 часа Държавна опера-Стара Загора ще представи празничният концерт „Новогодишна наздравица в Операта“.  \r\n***  \r\nОт 23.30 часа в парк „Пети октомври“ ще започне празничната програма „Новогодишна нощ с оркестър „АВЛИГИТЕ“ с ръководител Стайко Златев, която ще завърши с празнични илюминации.\r\n*** \r\nОт 23.30 часа на централния градски площад „Свобода“ Община Твърдица организира общоградско веселие за посрещане на новата 2018 година.\r\n*** \r\nОт 23.30 часа в парк „Христо Ботев“ ще започне тържество на открито „Новогодишна наздравица“, с което жителите и гостите на града ще посрещнат 2018 година.\r\n***  \r\nОт 23.30 часа на централния площад в града започва концерт на ямболския духов оркестър. С това и празнична заря Ямбол посреща 2018 година. Веднага след празничното приветствие на кмета Георги Славов, в първите минути от новата година започва концертът на формация „Хаджии“.", "date": "2017.12.30", "title": "Предстоящи събития в страната за 31 декември (Агенция „Фокус“)"}
{"url": "http://www.focus-news.net/news/2017/12/30/2472148/ministar-neno-dimov-do-men-ne-e-dostigala-informatsiya-da-sa-praveni-kompromisi-i-v-momenta-da-ima-problem-sas-zdravoslovnoto-sastoyanie-na-park-pirin.html", "text": "До мен не е достигала информация да са правени компромиси и в момента да има проблем със здравословното състояние на Национален парк „Пирин“. Това каза на брифинг в Банско министърът на околната среда и водите Нено Димов във връзка с въпрос дали под натиск служители на парка са правили компромиси с неговото здравословно състояние, предаде репортер на Радио „Фокус“ – Пирин. По думите му поддържането на всички паркове е важно за тяхното добро състояние. „Това лято имаше извънредна ситуация с много сериозно нападение на корояд и районните инспекции бяха издали извънредни решения към Министерството на земеделието, храните и горите и по-скоро - към Дирекциите по горите, за може да се предотвратят проблеми. До мен не е достигала информация да са правени компромиси и в момента да има проблем със здравословното състояние на парк „Пирин“. Пак казвам, че нямам получена такава информация, затова смятам, че нещата са нормални. Не мисля, че служителите на парка си позволяват под натиск да пренебрегнат служебните си задължения“, каза още министър Димов. Той подчерта, че нито от министерството, нито от страна на районите инспекции е оказван такъв натиск.\r\nОт своя страна кметът на Община Банско Георги Икономов заяви, че е разговарял с директора на парка, от когото е научил, че около 1 000 кубични метра дървесина се почистват всяка година от корояд, така че, не допуска неговото разпространение. „Всичко е под наблюдение, взимат се конкретни мерки, така че да не се допускат проблеми“, допълни Икономов.\r\nЛора КАЛЧЕВА", "date": "2017.12.30", "title": "Министър Нено Димов: До мен не е достигала информация да са правени компромиси и в момента да има проблем със здравословното състояние на парк „Пирин“"}
{"url": "http://www.focus-news.net/news/2017/12/30/2472149/reuters-volfgang-shoyble-ne-izklyuchva-pravitelstvo-na-maltsinstvoto-v-germaniya.html", "text": "Бившият финансов министър на Германия Волфганг Шойбле призова в събота за бързо формиране на ново правителство между Блока на канцлера Ангела Меркел (Християндемократическия съюз(ХДС) и Християнсоциалния съюз(ХСС)) и Германската социалдемократическа партия (ГСДП), но заяви, че ако и тази коалиция не се състои, Съюза (ХДС/ХСС) може да сформира правителство на малцинството, предава Reuters.\r\nНастоящият председател на Бундестага Шойбле смята, че германската конституция не е удобна за дейността на правителство на малцинството, но тази възможност не трябва да се пренебрегва.\r\nЕвентуално коалиционно споразумение между Съюза (ХДС/ХСС) и ГСДП е най-добрата възможност на Меркел за получаването на четвърти мандат на поста канцлер, но социалдемократите показаха, че цената на „голямата коалиция“ за ХДС/ХСС ще е много висока, искайки от тях всевъзможни политически концесии.\r\n„Стабилен съюз между Блока и ГСДП е за предпочитане“, заяви Шойбле, добавяйки, че канцлерът все още може да формира правителство на малцинството. „Нещата ще се получат по един, или по друг начин“, добави той.\r\nСпоред неговите думи, коалиционните преговори ще завършат „по-скоро рано, отколкото късно“, отбелязвайки, че Бундестагът не може да функционира нормално, докато не бъде формирано правителство.\r\nПредседателят на баварската ХСС Хорст Зеехофер заяви, че новата „голяма коалиция“ трябва да бъде формирана до Великден (католическият Великден е на 1 април). От партията поискаха също и увеличаване на разходите за отбрана до исканите от НАТО 2% от БВП годишно, усложнявайки началото на преговорите с ГСДП, които трябва да започнат на 7 януари.\r\nВ отговор на това, вицепредседателят на ГСДП Ралф Щегнер пусна съобщение в социалната мрежа „Туитър“, в което заяви, че партията му ще постави акцент върху увеличаване на разходите за подпомагане на семействата, образованието,  здравеопазването и други социални услуги и подчерта, че ХСС може да приложи плановете си за увеличаване на военните разходи, „когато спечели абсолютно мнозинство“.\r\nВ последното изследване на общественото мнение, поръчано от немското издание Die Welt, се вижда ясно, че подкрепата за Меркел продължава да намалява, след като тя се провали в опита си да формира правителство със „Зелените“ и Свободната демократическа партия (СвДП).\r\nСпоред данните от анкетата, 46% искат незабавна оставка на Меркел от канцлерския пост, като допълнителни 17% ще се присъединят към тях, ако и преговорите с ГСДП не доведат до формирането на правителство.\r\nПревод и редакция:", "date": "2017.12.30", "title": "Reuters: Волфганг Шойбле не изключва правителство на малцинството в Германия"}
{"url": "http://www.focus-news.net/news/2017/12/30/2472150/kmetat-na-kazanlak-galina-stoyanova-izminavashtata-2017-ta-g-e-vazhna-za-obshtinata-s-izpalnenieto-na-nyakolko-golemi-proekta-s-vanshno-finansirane.html", "text": "Изминаващата 2017-та г. е важна за Община Казанлък с изпълнението на няколко големи проекта с външно финансиране, които допринесоха за повишаването на качеството на живот за жителите на кварталите „Кулата“ и „Крайречен“, където изградихме водопроводна и канализационна мрежа, както и с финализирането на проекта по консервация, реставрация и социализация на две от тракийските могили в Долината на тракийските царе – „Хелвеция“ и „Грифони“. Това каза за Радио „Фокус“ кметът Галина Стоянова. Проектът е на обща стойност 2 776 524 лева. \r\n„Радостни сме, че усилията ни по опазване на културните паметници в Долината на розите и на тракийските царе бяха високо отличени в тазгодишната церемония за „Сграда на годината“, каза Стоянова. Тя отбеляза като успешен за 2017 година проекта „Документиране и дигитализиране на тракийски гробници, гробни комплекси и движимо културно наследство от Долината на Тракийските царе. Смятам, че това е извоювана привилегия, с която не много общини могат да се похвалят, проектът е на обща стойност 365 807 000 лева“, заяви тя.\r\nПо отношение на един от приоритетите на Община Казанлък - „Образование“, Стоянова акцентира върху проекта „Подмяна на отоплителна инсталация, горивна база и газификация в 4 детски градини и 2 детски ясли в град Казанлък“, финансиран по Програма БГ 04 „Енергийна ефективност и възобновяема енергия“ на Финансовия механизъм на Европейското икономическо пространство“. В рамките на проекта са подменени котли, отоплителни тела и тръбна мрежа и са газифицирани сградите на четири детски градини и на две ясли в Казанлък. Извършените дейности са на общата стойност 768 432 лева.\r\nСтоянова обърна внимание и на факта, че в последните дни на 2017 година бе открита обновената Дневна детска ясла „Васил Левски“ в Казанлък. Тя бе реконструирана в рамките на проект на Общината по програма „Красива България“. Мерките за енергийна ефективност са на стойност 179 792 лв., от които 50% е съфинансирането от страна на Община Казанлък. Извършените дейности обхващат подобряване на състоянието на сградата на детската ясла с подмяна на дограма, топлоизолация на външни стени и поставяне на нов покрив. Допълнително Община Казанлък газифицира детското заведение със средства от собствения си бюджет в общ размер 49 885 лева.\r\n„Едно от нещата, на които най-много съм държала като кмет за последните шест години управление, е да планираме действията на тази Община дългосрочно. Ако погледнем в посока на това, което ще оставим като екип след нас, това са четири стратегически плана, свързани с градското устройство: Интегрираният план за градско развитие, Общият устройствен план на Долината на тракийските царе, Общият устройствен план на Казанлък и Общият устройствен план на общината, какъвто не е имало досега. Едва 12 общини у нас могат да се похвалят, че имат такъв документ. Инвестиционният интерес към региона е много голям и наличието на Общ устройствен план е от изключително значение както за града, така и за населените места“, каза в заключение кметът на Казанлък.\r\nСлавяна ГАЙДАРОВА", "date": "2017.12.30", "title": "Кметът на Казанлък Галина Стоянова: Изминаващата 2017-та г. е важна за Общината с изпълнението на няколко големи проекта с външно финансиране"}
{"url": "http://www.focus-news.net/news/2017/12/30/2472151/vladimir-putin-rusiya-i-turtsiya-predotvratyavat-razprostranenieto-na-terorizma-v-blizkiya-iztok.html", "text": "Русия и Турция са създали условия за започването на политически процес за разрешаването на сирийския конфликт, заяви президентът на Русия Владимир Путин в събота, предава Anadolu Agency.\r\n“Работейки в близко сътрудничество, нашите страни успяха да предотвратят разпространяването на терористичната заплаха из региона на Близкия Изток“, заяви Путин в новогодишното си поздравление за турския си колега Реджеп Таийп Ердоган, публикувано на официалната интернет страница на Кремъл.\r\n„През изминалата година Русия и Турция не само успяха да възстановят двустранните си отношения, но и успяха да достигнат до значителен прогрес в разширяването на сътрудничество помежду си в много сфери. Освен това, Владимир Путин е потвърдил интереса си от продължаването на конструктивния диалог и проактивното взаимодействие по всички въпроси от двустранния, регионалния и световния дневен ред“, се казва още в съобщението. \r\nПревод и редакция:", "date": "2017.12.30", "title": "Владимир Путин: Русия и Турция предотвратяват разпространението на тероризма в Близкия Изток"}
{"url": "http://www.focus-news.net/news/2017/12/30/2472152/ministar-neno-dimov-nalaganeto-na-balgariya-kato-zimna-ski-destinatsiya-mozhe-da-razvie-mnogo-regioni-v-stranata.html", "text": "Налагането на България като зимна ски дестинация е нещо, което може да развие много региони в страната. Това каза на брифинг в Банско министърът на околната среда и водите Нено Димов, предаде репортер на Радио „Фокус“ – Пирин. „Искам да изляза от темата „Банско“ и да кажа, че по време на последния Министерски съвет ние говорихме и за Витоша. Тук става дума и за Рила, и за Балкана. Тоест, имаме много добри възможности за развитието на ски туризма, затова трябва да вървим в тази посока и може би решението от 28 декември е първа крачка към това. Ако трябва да се съпоставим с държава, която е много близо исторически до България – Чехия, то тя има 8 пъти повече съоръжения от нас, около 6 пъти повече ски зони, а пък нито е по-голяма като територия, нито има повече дадености“, каза още министър Димов. Според него развитието на ски туризма може да помогне и за икономическото развитие на страната, защото България има необходимите дадености за това.\r\nЛора КАЛЧЕВА", "date": "2017.12.30", "title": "Министър Нено Димов: Налагането на България като зимна ски дестинация може да развие много региони в страната"}
{"url": "http://www.focus-news.net/news/2017/12/30/2472153/pregled-na-mezhdunarodnite-novini-do-19-chasa-agentsiya-fokus.html", "text": "Президентът на Русия Владимир Путин е поздравил своя американски колега Доналд Тръмп за Коледа и Нова година.\r\nВ поздравителната си телеграма, Путин е изказал увереността си, че „в днешната сложна международна обстановка, изграждането на конструктивен руско-американски диалог е особено нужно за укрепването на стратегическата стабилност на света и намирането на решения за глобалните предизвикателства и заплахи“.\r\nРуският лидер е отбелязал и че в основата на отношенията между Москва и Вашингтон трябва да стои принципа за равноправие и взаимно уважение.\r\n„Това би ни позволило да се придвижим напред в изграждането на прагматично сътрудничество, ориентирано към бъдещето“, подчерта Путин.\r\nОсвен Тръмп, Путин поздрави и лидерите на редица други страни, включително Турция, Сирия, Франция, Беларус, Армения, Япония, Израел, Германия, Китай, Великобритания, както и римския Папа и генералния секретар на ФИФА.\r\n*** Министерството по европейските въпроси на Турция излезе със съобщение в събота, в което призовава за по-бързо превеждане на финансовите средства, които Брюксел дължи на Анкара по условията на сделките за ограничаване на мигрантския поток към Европа.\r\nЕС и Турция сключиха две споразумения, през 2015 и 2016 година, според които Брюксел се задължи да изплати около 6 милиарда евро на Анкара, като помощ за сирийските бежанци намиращи се на територията на Анадола. \r\nТурското правителство твърди, че е изразходвало около 30 милиарда долара от собствените си средства, за да се погрижи за около 3,5-те милиона сирийски бежанци, избягали на територията на Турция след началото на конфликта в родината им през 2011 година. \r\nПърво, през ноември 2015 година ЕС се съгласи да предостави 3 милиарда евро финансова помощ за сирийците, а при втората среща по въпроса през март 2016 година, от Брюксел се съгласиха да отпуснат още 3 милиарда евро до края на 2018 година.\r\nВ съобщението от турското ведомство се твърди, че ЕС е превел само 1,78 млрд. евро от цялата сума, като 1,3 млрд са предоставени на организации, реализиращи проекти за подпомагане на сирийците, а още 402 млн. евро за преведени директно на турските министерства.\r\nЕвропейската комисия реагира на турските претенции и чрез свой говорител заяви, че са сключени контракти за първите 3 млрд. от финансовата помощ, което „означава, че ЕС е изпълнил задълженията си изцяло“. От Комисията заявиха още, че са отпуснали средства за 45 хуманитарни проекта в Турция за последните две години.\r\nОсвен паричната помощ, Турция получи обещание от Брюксел за безвизово пътуване на турските граждани в Съюза и рестартиране на преговорите за приемане на страната в европейската общност, в замяна на блокирането на мигрантския поток от турското йонийско крайбрежие към гръцките егейски острови.\r\nТурските власти твърдят, че без тяхна помощ, още 1,5 милиона мигранти са щели да пристигнат в ЕС през 2017 година и съобщиха, че в бежанските лагери из страната са настанени около 3,2 милиона сирийци и около 300 хиляди иракчани и афганистанци.\r\n„Ясно е, че ЕС трябва да изпълни задълженията си по бързо, имайки предвид нуждите на сирийците“, подчертават от турското министерство по европейските въпроси. „За сирийците, обещаната финансова помощ от ЕС е не само въпрос на пари. Тя е въпрос на отговорно човешко отношение към хора, които са избягали от разрухата и смъртта в собствените си земи“.\r\n***Президентът на Турция Реджеп Таийп Ердоган заяви в събота, че Анкара не е искала визова криза със САЩ.\r\n“Те започнаха визовата криза и след това я прекратиха. Чудесно. Ние никога не сме искали визова криза и сега тя е прекратена. Това трябваше да се случи така или иначе“, заяви турският лидер.\r\nЕрдоган направи тези коментари по време на регионален конгрес на управляващата „Партия на справедливостта и развитието“ в северната турска провинция Кастамону. \r\nВ четвъртък от посолството на САЩ в Турция обявиха, че възобновяват нормалния режим на издаване на визи след края на двумесечната криза. В отговор на това, Анкара също възобнови нормалното издаване на визи за американци.\r\nКакто Агенция „Фокус“ информира, на 8 октомври американското посолство прекрати издаването на неимигрантски визи за турски граждани в отговор на ареста на служител на американското консулство в Истанбул, предизвиквайки реципрочна реакция от турските власти.\r\nТурският президент не пропусна да коментира отново сирийските кюрди, които получават оръжие от Вашингтон:\r\n„Ние ще направим с тях (сирийските кюрдски организации) това, което направихме с „Ислямска държава“ и със сигурност ще осигурим спокойствие по границите си“, категоричен е турският държавен глава.\r\nТой заяви също, че Турция е решена да ликвидира терористичната заплаха в Сирия.\r\n„Всички в региона трябва да приемат този факт. Съвсем скоро ще надделеем над терористичната организация („Ислямска държава“), по един, или по друг начин. Нашето искане е, да не бъдем притеснявани, докато свършим това“, подчерта Ердоган.\r\nТурският президент не пропусна да разкритикува САЩ за това, че оказват помощ на „Кюрдските сили за народна самоотбрана“(PYD), които са издънка на поставената в турския списък на терористичните организации „Работническа партия на Кюрдистан“(ПКК).\r\n„От деня, в който ми казаха, че организациите в региона повече няма да им доставят оръжия, не стотици, а повече от 4 хиляди камиона, натоварени с различно въоръжение, както и бронетехника, са предадени в ръцете им“, изрази възмущението си Ердоган.\r\nТой заяви, че САЩ са предвидили да отделят бюджетни средства за подпомагането на терористичните организации през 2018 година. Турският лидер изрази желанието си за сътрудничество със САЩ в Сирия, по подобие на това с Иран и Русия. „Но проблемът е в това, дали САЩ искат да си сътрудничат с нас“, подчерта той.\r\n„Ние и САЩ сме заедно в НАТО и сме стратегически партньори, но не разбирам как си сътрудничиш със своя стратегически партньор в борбата срещу тероризма, като помагаш на друга терористическа организация“, обобщи Ердоган.\r\n*** Федералната служба за сигурност (ФСБ) на Русия е установила самоличността на организатора и непосредствен изпълнител на бомбения атентат в санктпетербургски магазин, осъществен  на 27 декември, в резултат от който бяха ранени 18 души. Според съобщение от пресслужбата на ФСБ, предполагаемият извършител е задържан.\r\nОтбелязва се, че той е предаден на следствието, където с него работят следователи, които в момента провеждат предварителния разпит на лицето.\r\n„Следствието има намерение да настоява за постоянното му задържане под стража“, заяви официалният представител на следствената служба Светлана Петренко.\r\nАгенция „Фокус“ припомня:\r\nСамоделна бомба, снабдена с поразяващи елементи, се взриви в магазин „Перекресток“ на булевард Кондратиевски в Санкт Петербург вечерта на 27 декември. Мощността на взрива е 200 гр тротилов еквивалент. В резултат от инцидента пострадаха 18 души, като осем от тях продължават да са в болница.\r\n*** Бившият финансов министър на Германия Волфганг Шойбле призова в събота за бързо формиране на ново правителство между Блока на канцлера Ангела Меркел (Християндемократическия съюз(ХДС) и Християнсоциалния съюз(ХСС)) и Германската социалдемократическа партия (ГСДП), но заяви, че ако и тази коалиция не се състои, Съюза (ХДС/ХСС) може да сформира правителство на малцинството.\r\nНастоящият председател на Бундестага Шойбле смята, че германската конституция не е удобна за дейността на правителство на малцинството, но тази възможност не трябва да се пренебрегва.\r\nЕвентуално коалиционно споразумение между Съюза (ХДС/ХСС) и ГСДП е най-добрата възможност на Меркел за получаването на четвърти мандат на поста канцлер, но социалдемократите показаха, че цената на „голямата коалиция“ за ХДС/ХСС ще е много висока, искайки от тях всевъзможни политически концесии.\r\n„Стабилен съюз между Блока и ГСДП е за предпочитане“, заяви Шойбле, добавяйки, че канцлерът все още може да формира правителство на малцинството. „Нещата ще се получат по един, или по друг начин“, добави той.\r\nСпоред неговите думи, коалиционните преговори ще завършат „по-скоро рано, отколкото късно“, отбелязвайки, че Бундестагът не може да функционира нормално, докато не бъде формирано правителство.\r\nПредседателят на баварската ХСС Хорст Зеехофер заяви, че новата „голяма коалиция“ трябва да бъде формирана до Великден (католическият Великден е на 1 април). От партията поискаха също и увеличаване на разходите за отбрана до исканите от НАТО 2% от БВП годишно, усложнявайки началото на преговорите с ГСДП, които трябва да започнат на 7 януари.\r\nВ отговор на това, вицепредседателят на ГСДП Ралф Щегнер пусна съобщение в социалната мрежа „Туитър“, в което заяви, че партията му ще постави акцент върху увеличаване на разходите за подпомагане на семействата, образованието,  здравеопазването и други социални услуги и подчерта, че ХСС може да приложи плановете си за увеличаване на военните разходи, „когато спечели абсолютно мнозинство“.\r\nВ последното изследване на общественото мнение, поръчано от немското издание Die Welt, се вижда ясно, че подкрепата за Меркел продължава да намалява, след като тя се провали в опита си да формира правителство със „Зелените“ и Свободната демократическа партия (СвДП).\r\nСпоред данните от анкетата, 46% искат незабавна оставка на Меркел от канцлерския пост, като допълнителни 17% ще се присъединят към тях, ако и преговорите с ГСДП не доведат до формирането на правителство.\r\n*** Русия и Турция са създали условия за започването на политически процес за разрешаването на сирийския конфликт, заяви президентът на Русия Владимир Путин в събота.\r\n“Работейки в близко сътрудничество, нашите страни успяха да предотвратят разпространяването на терористичната заплаха из региона на Близкия Изток“, заяви Путин в новогодишното си поздравление за турския си колега Реджеп Таийп Ердоган, публикувано на официалната интернет страница на Кремъл.\r\n„През изминалата година Русия и Турция не само успяха да възстановят двустранните си отношения, но и успяха да достигнат до значителен прогрес в разширяването на сътрудничество помежду си в много сфери. Освен това, Владимир Путин е потвърдил интереса си от продължаването на конструктивния диалог и проактивното взаимодействие по всички въпроси от двустранния, регионалния и световния дневен ред“, се казва още в съобщението.", "date": "2017.12.30", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2017/12/30/2472154/nimh-utre-nad-po-golyamata-chast-ot-stranata-shte-bade-predimno-slanchevo-maksimalnite-temperaturi-shte-sa-mezhdu-8-i-13.html", "text": "През нощта в източните райони облачността ще е все още значителна, на места със слаби валежи от дъжд, които до сутринта ще спрат. В останалата част от страната ще е предимно ясно. Минималните температури ще са предимно между минус 4° и 1°, малко по-високи - по морския бряг. Това съобщи за Агенция \"Фокус\" Георги Цеков, дежурен синоптик в Националния институт по метеорология и хидрология (НИМХ) към Българската академия на науките (БАН). Утре сутринта облачността и в източните райони ще намалее и през деня над по-голямата част от страната ще бъде предимно слънчево. В Западна България ще има временни увеличения на облачността, без валеж. Ще духа слаб, в източните райони – до умерен запад-югозападен вятър. Ще се затопли, максималните температури ще са между 8° и 13°. В новогодишната нощ ще бъде ясно, а в полунощ температурите ще са предимно между минус 1° и 4°.\r\nПо Черноморието преди обяд облачността ще се разкъса и намалее до предимно слънчево време. Ще духа до умерен запад-югозападен вятър. Максималните температури ще са 7-10°. Температурата на морската вода е 9°-10°. Вълнението на морето сутринта ще достига 3 бала, след което ще се успокои до 1-2 бала.\r\nВ планините ще бъде предимно слънчево с временни увеличения на облачността. Ще духа умерен северозападен вятър. Ще се затопли и максималната температура на височина 1200 метра ще е около 6°, на 2000 метра – около 1°.\r\nАтмосферното налягане няма да се променя съществено – ще бъде близко до средното за месеца.\r\nНовата година ще започне с топло, предимно слънчево и почти тихо време. В планините и планинските райони ще се затопли още, а в низините на места ще е мъгливо или с ниска облачност, там дневните температури ще останат по-ниски. Във вторник и сряда ще има по-значителни увеличения на облачността, на отделни места ще превали слаб дъжд. Първия ден в Източна България вятърът от югозапад ще се усили и температурите там ще са високи. Постепенно вятърът ще се ориентира от запад, втория ден и от северозапад, ще се усили  и с него ще започне застудяване.", "date": "2017.12.30", "title": "НИМХ: Утре над по-голямата част от страната ще бъде предимно слънчево, максималните температури ще са между 8° и 13°"}
{"url": "http://www.focus-news.net/news/2017/12/30/2472155/kyustendil-obshtina-dupnitsa-shte-izvede-ot-eksploatatsiya-4-yazovira.html", "text": "Община Дупница ще изведе от експлоатация 4 язовира. Това каза пред Радио „Фокус” – Кюстендил Христо Апостолов, експерт към Общината. По думите му вече е взето решение от страна на Общинския съвет за това, тъй като Общината няма средства да приведе и поддържа водоемите в съответствие с новите изисквания. \r\nОт страна на Държавната агенция за метеорологичен и технически надзор е извършена проверка върху водни обекти-публична общинска собственост. Статутът им е определен съгласно издадените актове за общинска собственост. Според направените предписания е необходимо за 4 от проверените язовири да бъдат предприети действия по Наредбата за реда и условията за осъществяване на техническата и безопасна експлоатация на язовирните стени и съоръженията към тях. Съгласно новата нормативна уредба, касаеща експлоатацията на язовирите, са наложени сериозни изисквания към техническото им състояние и реда за управлението им като хидротехнически съоръжения. \r\nЗа да отговарят те на изискванията са необходими значителни финансови средства, които към настоящия момент не са предвидени в разходната част на бюджета на Общината – основно закупуване и ремонт на кранове, почистване на преливници възстановяване нарушена цялост на стената и много други технически проблем, свързани с безопасната експлоатация на стените и съоръженията. Община Дупница ще финансира извеждането от експлоатация на водоемите в селата Бистрица и Палатово.\r\nВенцеслав ИЛЧЕВ", "date": "2017.12.30", "title": "Кюстендил: Община Дупница ще изведе от експлоатация 4 язовира"}
{"url": "http://www.focus-news.net/news/2017/12/30/2472156/mkdmakedoniya-sloventsite-zaplashvat-harvatite-ne-se-vpechatlyavat.html", "text": "Словенските власти днес започнаха едностранно да налагат арбитражно решение по морската граница с Хърватия, предава скопското електронно издание „МКД“.\r\nРешението беше взето от Арбитражния съд, който Хърватия не признава и се отнася до залива Пиран, от който Словения получи половината.\r\nИзпълнението на решението започна на морската граница, която Словения счита за точно определена с арбитража.\r\nСпоред хърватската агенция ХРТ, словенците са обявили, че няма да предупреждават кораби, които пресичат границата, но ще ги санкционират.\r\nДнес сутринта три хърватски риболовни кораба са плавали в района на Пиранския залив, придружени от хърватска полицейска лодка, когато се е появила лодка на словенската брегова охрана.\r\n\"След нашето предупреждение, че словенците са в териториалните води на Хърватия, патрулният кораб е напуснал своята позиция. Всички те се разпръснаха, а хърватските рибари събраха мрежите си и се върнаха в дома си \", заявиха от полицията.\r\nХърватски рибар заяви, че \"това беше така, само че всеки един риболовен кораб е бил придружен от един патрулен\".\r\n\"Словенците се приближаваха, снимаха нещо, претърсиха корабите и се върнаха. Нямаше инциденти“, заяви рибарят.\r\nПревод и редакция:", "date": "2017.12.30", "title": "„МКД“(Македония): Словенците заплашват, хърватите не се впечатляват"}
{"url": "http://www.focus-news.net/news/2017/12/30/2472157/d-r-kaloyan-metodiev-politolog-nay-studeniyat-mesets-na-godinata-mozhe-da-se-okazhe-dosta-goresht-2018-g-shte-zapochne-s-protesti-zasega-ekologichni-i-politseyski.html", "text": "Най-студеният месец на годината може да се окаже и доста горещ. Това каза в интервю за Радио „Фокус“ – Пирин политологът д-р Калоян Методиев. „2018 година ще започне с протести – засега екологични и полицейски. Президентът най-вероятно ще наложи вето върху антикорупционния закон. Тогава започва и прочутото председателство. В зависимост от мотивите за вотна на недоверие към правителството и начина на протичане на дебатите ще стане ясно какво се цели с него. За ДПС вече е ясно, че хем са в опозиция, хем не са. По-интересно е какво ще правят БСП“, коментира още д-р Калоян Методиев. Той обясни, че не може да се каже дали страната е готова за избори или не. \r\n„От 1990 година в България се правят демократични избори. Тоест, не е нещо необичайно да има такива. Добра или лоша, има институционална архитектура, която гарантира устойчивостта на държавата при смяната на всяка власт. Събитията ще се подредят и ще определят какво ще се случва. Мисля, че не бива да се правят държавата, политиката и българите заложници на това председателство“, подчерта д-р Методиев. Във връзка с това какво очаква от самото Българско председателство на Съвета на Европейския съюз (ЕС), чийто основен акцент ще бъде темата „Западни Балкани“, политологът коментира следното: Бившият президент Плевнелиев ходеше и разправяше, че в Европейския съюз всички сме били равни и малка България стояла рамо до рамо със страни като Германия и Франция. Дори няма да давам оценка на подобно твърдение. Акцент на говорене не означава действие, решение или резултат. Прекалено се преекспонира това председателство и неговото значение. Управляващите го превърнаха в капан за самите себе си, въпреки предупрежденията. Който ги убеди, че ще изкарат дивидент от него, ги подведе жестоко“. \r\nД-р Методиев подчерта, че разширяването на ЕС не зависи от България и няма как да зависи от страната ни в положението, в което тя се намира.\r\nЛивия НИНОВА", "date": "2017.12.30", "title": "Д-р Калоян Методиев, политолог: Най-студеният месец на годината може да се окаже доста горещ, 2018 г. ще започне с протести, засега - екологични и полицейски"}
{"url": "http://www.focus-news.net/news/2017/12/30/2472158/kathimerini-edin-ot-osemte-turski-voenni-svarzani-s-opita-za-prevrat-v-turtsiya-poluchi-ubezhishte-v-gartsiya.html", "text": "Един от осемте турски военни, които поискаха политическо убежище в Гърция след неуспешния опит за преврат срещу Реджеп Таийп Ердоган в Турция през лятото на 2016 година, получи одобрение на молбата си в събота, пише англоезичната редакция на гръцкото издание Kathimerini.\r\nГръцкият комитет по молбите за предоставяне на убежище, разгледал жалбите на турските военнослужещи, е одобрил искането за убежище на помощник-пилота на хеликоптера, с който те пристигнаха в северния гръцки град Александруполис на 16 юли 2016 година.\r\nКомитетът се е съобразил с мнението на различни групи, защитаващи човешките права, на Съвета на Европа, както и на други международни агенции, алармиращи за нарушения на човешките права в Турция след проваления опит за преврат.\r\nПревод и редакция:", "date": "2017.12.30", "title": "Kathimerini: Един от осемте турски военни, свързани с опита за преврат в Турция, получи убежище в Гърция"}
{"url": "http://www.focus-news.net/news/2017/12/30/2472159/ria-novosti-pet-ot-zalozhnitsite-v-harkov-sa-osvobodeni.html", "text": "Началникът на Службата за сигурност на Украйна (СБУ) е докладвал на президента на страната Петро Порошенко, че пет от заложниците в офис на пощата в украинския град Харков са освободени, предава РИА Новости, като се позовава на съобщение от говорителя на украинския президент Святослав Цеголко.\r\nСпоред непотвърдена до момента информация, в пощенския клон, въоръжен с взривни устройства нападател е взел за заложници 11 души – девет възрастни и две деца.\r\n„Току що, ръководителят на СБУ докладва на президента, че пет заложници са освободени. Става въпрос за три жени и две деца“, написа Цеголко в „Туитър“.\r\nНа свой ред, пресслужбата на харковската полиция съобщи, че към 19.10 полицията е успяла да освободи част от заложниците чрез преговори. В момента те са в безопасност, а полицията продължава да предприема мерки за задържането на злосторника.\r\nПревод и редакция:", "date": "2017.12.30", "title": "РИА Новости: Пет  от заложниците в Харков са освободени"}
{"url": "http://www.focus-news.net/news/2017/12/30/2472175/d-r-kaloyan-metodiev-politolog-doverieto-na-balgarskoto-obshtestvoto-kam-politicheskiya-ni-elit-ne-se-povishi-prez-2017-godina-tay-kato-toy-e-neefikasen.html", "text": "Доверието на българското обществото към политическия ни елит не се повиши през 2017 година. Това каза в интервю за Радио „Фокус“ – Пирин политологът д-р Калоян Методиев. „За да сме на последно място по развитие си има причина – в нашия случай елитът е неефикасен. Казвам го от политическа гледна точка, защото това ми е сферата. Антрополозите, културолозите, социолозите, всеки трябва да даде от своята позиция оценката си за това откъде идва проблемът ни като общество. Факт е, че няма социологическа агенция, която да не дава на парламента около 10 %. А там трябва да е елитният обществен корпус, каймакът, локомотивът, примерът за подражание, моделът, модерното и т. н.“, каза още д-р Методиев. Според него е явно, че народът не мисли така, което означава, че имаме елит, който е сам за себе си. Политологът добави, че като цяло през изминаващата вече година в политически план не е имало особени изненади. \r\n„2017 година не е преломна, драматична година, тоест - не е и изненадваща. Реката си тече бавно и ни носи напред. Икономическата макрорамка е стабилна. Успехите - няма да ги изброявам“, подчерта д-р Методиев.\r\nЛивия НИНОВА", "date": "2017.12.30", "title": "Д-р Калоян Методиев, политолог: Доверието на българското обществото към политическия ни елит не се повиши през 2017 година, тъй като той е неефикасен"}
{"url": "http://www.focus-news.net/news/2017/12/30/2472176/kiril-yosifov-kmet-na-selo-gradevo-seloto-ima-okolo-200-postoyanni-zhiteli-no-okolo-praznitsite-broyat-im-narastva-do-600.html", "text": "Село Градево, община Симитли, има малко постоянни жители, но около празниците броят на хората се увеличава драстично. Това каза за Радио „Фокус“ – Пирин Кирил Йосифов, кмет на населеното място. По думите му село Градево е доста по-различно от другите села в страната. „То бива наричано „Малкият Лондон“ и определено оправдава това. Всъщност този прякор на селото идва оттам, че то е много голямо и разпръснато в много махали. В някои от тях може да живеят и само 2-3 души, но нашият принцип е, че щом има дори 1 човек, значи махалата трябва да я има“, каза още Йосифов. \r\nНякои от махалите на с. Градево са „Овнарска“, „Порогош“, „Марево“ и „Баба Цвета“. „Като брой в Градево живеят около 200 човека, но през летния сезон броят им драстично нараства, като може да достигне и до 600 човека. В събота и неделя и по празниците числото на жителите също се мени, защото от градовете идват много хора“, добави Йосифов. Той допълни, че голяма част от тях идват при семействата си, но има и много такива, които имат вили в селото и прекарват там почивките си.\r\nЛивия НИНОВА", "date": "2017.12.30", "title": "Кирил Йосифов, кмет на село Градево: Селото има около 200 постоянни жители, но около празниците броят им нараства до 600"}
{"url": "http://www.focus-news.net/news/2017/12/30/2472177/prof-stefan-zhelev-oblasten-upravitel-na-shumen-investitsiite-v-regiona-rastat.html", "text": "Инвестициите в региона растат, това се отчита и от данните на статистиката, които показват напредък и развитие. Това каза пред Радио „Фокус“-Шумен проф. Стефан Желев, областен управител на Шумен. „Благодаря за доброто партньорство и сътрудничество на всички общини, на държавните институции, с които работихме в добро взаимодействие и синхрон, за да реализираме поставените си цели“, посочи проф. Желев. \r\nОтчитайки приоритетите, по които е работила Областната администрация, и тяхното изпълнение, той оцени отминаващата година, като трудна, но ползотворна. „Нашите усилия бяха насочени основно към контрол по спазване на законността, работа за повишаване на ефективността на държавните институции на територията на областта, икономическото развитие на региона, частично ликвидиране на неравномерното развитие на отделните общини, създаване на благоприятни условия за реализацията на инвестициите във ВиК сектора с цел подобряване качеството на питейната вода, превенция на бедствия и аварии и въвеждане на електронно управление“, заяви проф. Желев. \r\nПо думите му в икономически план страната се развива бързо благодарение на управлението на ПП ГЕРБ и кабинета \"Борисов\", като стабилността, перспективата пред бизнеса, устойчивата политика на правителството по отношение на данъчната система, както и по-добрата събираемост на налозите, оказват влияние и върху област Шумен. Според Желев по различните икономически показатели регионът се нарежда на 10-12 място сред  28-те области в страната, на първо място е по състояние и гъстота на републиканската пътна мрежа. Проф. Желев посочи, че тази година и следващата година държавата ще продължи да инвестира в републиканската пътна мрежа, като ще бъдат рехабилитирани един първокласен и три третокласни отсечки.\r\nПроф. Стефан Желев заяви, че чрез Агенция „Пътна инфраструктура“ за периода 2017-2018 година в област Шумен за рехабилитация на пътища ще бъдат вложени 37 600 000 лв. Ремонти са предвидени за път I-2 Русе-Варна, път III-701 Тодор Икономово-Нови пазар, път III-7003 Каолиново-Шумен, път III-7004 Хитрино-Струйно. „В област Шумен са инвестирани много средства през последните 7-8 години за подобряване на пътната инфраструктура, искам да подчертая подкрепата на държавата и подпомагането на нашия регион чрез инвестиции в различни проекти“, каза също проф. Желев и добави, че през тази и следващата година общо ще бъдат извършени ремонти на близо 60 км от републиканската пътна мрежа. Той посочи, че само през 2017 година с две постановления на Министерски съвет близо 6 млн. лева целеви средства са отпуснати от държавния бюджет на общините в областта за изпълнението на инфраструктурни проекти - ремонт на улици, площади и водопроводи.\r\nИвелина ИВАНОВА", "date": "2017.12.30", "title": "Проф. Стефан Желев, областен управител на Шумен: Инвестициите в региона растат"}
{"url": "http://www.focus-news.net/news/2017/12/30/2472178/washington-post-v-berlin-organiziraha-zoni-za-sigurnost-za-zheni-stanali-zhertva-na-seksualno-nasilie-v-novogodishnata-nosht.html", "text": "Докато хиляди празнуват настъпването на Новата година край Бранденбургската врата в неделната вечер,  медицински екипи в бели палатки ще бъдат в готовност да окажат помощ на жени, станали жертва на сексуални посегателства или тормоз, пише американското издание The Washington Post.\r\nСлед масовите изнасилвания и сексуални посегателства, случили се в новогодишната нощ преди две години, градските власти на Берлин са взели решение, че превантивните мерки може би вече не са достатъчни в лицето на подобни широкомащабни инциденти. Жените ще могат да се посъветват с психолози веднага след като станат жертва на сексуално насилие или тормоз в специално организирани „зони на сигурност“ в Берлин, по време на новогодишните празненства.\r\nДокато присъствието на медици и полицаи по време на празненствата не е нещо необичайно, за първи път подобни зони с опитен персонал ще бъдат установени в Берлин и изобщо в Германия.\r\n„Насилените жени ще могат да останат тук и да се успокоят или да получат професионална помощ от психолози“, заяви Аня Маркс, говорител на организаторите на новогодишните празненства в Берлин. Най-малко петима представители на германския Червен кръст ще бъдат на разположение, за да предоставят незабавна помощ на жертвите.\r\nВ новогодишната нощ през 2015-а година, около 1200 жени станаха жервти на сексуално насилие в няколко големи германски града, като 600 от случаите бяха регистрирани в Кьолн и около 400 в Хамбург. Следствените органи установиха, че най-малко две хиляди мигранти са участвали в нападенията, но само около половината от тях са новопристигнали в страната.\r\nПревод и редакция:", "date": "2017.12.30", "title": "Washington Post: В Берлин организираха „зони за сигурност“ за жени, станали жертва на сексуално насилие в новогодишната нощ"}
{"url": "http://www.focus-news.net/news/2017/12/30/2472179/the-jerusalem-post-likud-shte-poiska-izrael-da-aneksira-ofitsialno-tseliya-zapaden-bryag-na-reka-yordan.html", "text": "Централният комитет на най-голямата партия в Израел - „Ликуд“ – ще проведе събрание в неделя, на което ще гласува дали да обяви официалното анексиране на областите Юдея, Самария, долината на река Йордан и Източен Ерусалим, пише израелското издание The Jerusalem Post.\r\nПодобно решение би било задължително за председателя на „Ликуд“ и министър-председател на Израел Бенямин Нетаняху, както и за всички други членове на основната партия в управляващата коалиция на страната. Срещата е организирана от националистическата идеологическа фракция на партията, оглавявана от Натан Енгелсман и Шева Щерн.\r\n„Целта е да не притискаме премиера, защото ние смятаме, че той подкрепя инициативата, но няма как да го признае“, заяви Енгелсман. „Нашата цел е да дадем смелост и сили на Нетаняху, който можеше да отмени срещата, но показа какво мисли, като подкрепи провеждането й“.\r\nЦентралният комитет на „Ликуд“ не е гласувал по ключов идеологически въпрос от 2002 година, когато взе решение да не признава съществуването на Палестинска държава, както искаше Бенямин Нетаняху, което доведе до напускането на тогавашния лидер на партията Ариел Шарон.\r\nОттогава, премиерите и партията избягват провеждането на подобни гласувания, но Енгелсман заяви, че е дошъл момента за приемане на подобно решение, с оглед на присъствието на Доналд Тръмп в Белия Дом.\r\n„Това е исторически момент, който очакваме от много време“, подчерта активистът на „Ликуд“. „Ако президентът на САЩ вярва, че Еврусалим е наш, то няма причина дясна партия и коалиция да не го вярва. Много е важно за нас да покажем на Тръмп какво иска управляващата партия на Израел и тъй като той обича евреите, рано или късно също ще стигне до същото заключение“.\r\nПревод и редакция:", "date": "2017.12.30", "title": "The Jerusalem Post: „Ликуд“ ще поиска Израел да анексира официално целия Западен Бряг на река Йордан"}
{"url": "http://www.focus-news.net/news/2017/12/30/2472180/afp-emanyuel-makron-shte-povdigne-vaprosa-za-choveshkite-prava-v-turtsiya-po-vreme-na-sreshtata-si-s-redzhep-taiyp-erdogan.html", "text": "Президентът на Франция Еманюел Макрон ще повдигне въпроса за човешките права в Турция по време на срещата с турския си колега Реджеп Таийп Ердоган следващия петък, 5 януари, предава AFP, като се позовава на съобщение от Елисейския дворец.\r\nСпоред съобщението от френското президентство, срещата „ще бъде отлична възможност за обсъждане на въпроси от двустранните отношения между страните, както и на регионални въпроси, особено ситуацията в Сирия... но също така и палестинския въпрос“, се казва в съобщението. От Елисейския дворец добавят още, че „въпросът за човешките права“ също ще бъде обсъден по време на разговорите.\r\nКакто Агенция „Фокус“ вече информира, по-рано в събота, Ердоган анонсира, че ще посети Франция, за да обсъди въпроси от двустранното сътрудничество с френския си колега.\r\nПревод и редакция:", "date": "2017.12.30", "title": "AFP: Еманюел Макрон ще повдигне въпроса за човешките права в Турция по време на срещата си с Реджеп Таийп Ердоган"}
{"url": "http://www.focus-news.net/news/2017/12/30/2472181/predstoyashti-mezhdunarodni-sabitiya-za-31-dekemvri-agentsiya-fokus.html", "text": "***Германският канцлер Ангела Меркел ще отправи традиционното си новогодишно обръщение към германските граждани\r\n***Президентът на Русия Владимир Путин ще изнесе новогодишна телевизионна реч\r\n***Президентът на Франция Еманюел Макрон ще отправи послание към френския народ в последния ден в навечерието на Нова година\r\n***Иранските власти предупредиха да не се провеждат повече „непозволени протести“, след трети ден на безредици в страната, случили се по време на протести срещу икономическите проблеми в Ислямската република\r\n***", "date": "2017.12.30", "title": "Предстоящи международни събития за 31 декември ( Агенция „Фокус“ )"}
{"url": "http://www.focus-news.net/news/2017/12/30/2472182/anadolu-agency-turtsiya-prizova-sasht-i-izrael-da-ne-eskalirat-naprezhenieto.html", "text": "Президентът на Турция призова в събота правителствата на САЩ и Израел „да не предприемат стъпки, които биха ескалирали напрежението“ в района на Близкия Изток, предава Anadolu Agency.\r\nТурският лидер направи този коментар по време на видеообръщение пред 16-ия Конгрес на северноамериканската мюсюлманска общноост, проведен в Чикаго, щата Илинойс.\r\nЕрдоган привлече вниманието към глобалните конфликти и турбулентност. Той призова мюсюлманите да „осъзнаят силата си“.\r\n„Време е мюсюлманския свят да осъзнае реалната си сила. Не трябва да позволяваме да ни разделят по етническите, конфесионалните или културните ни различия“, подчерта той.\r\n„Турбулентността в глобалната политика, икономика и дипломация влияе на голяма част мюсюлманския свят. Докато се опитваме да намерим решение на проблемите в Ислямския свят, пред нас изникват нови предизвикателства, особено в контекста на трагедиите в някои определни региони. От една страна, нашите мюсюлмански братя в Сирия, Ирак, Йемен и Сомалия са въвлечени във вътрешни конфликти, жертви са на терор, глад и бедност, като същевременно те трябва да се борят с надигащата се Ислямофобия и културна дискриминация, идващи от Западните страни“.\r\nТурският лидер заяви още, че „дискриминационните политики“ се използват като „инструмент“ за привличане на избиратели и подчерта, че „по-лошото в тази ситуация е демонстрираното безразличие. Много Западни политици и журналисти си заравят главата като щраусове, когато стане дума за дискриманционни тенденции или престъпления от омраза срещу малцинствата“.\r\nЕрдоган засегна и темата за скорошната резолюция, приета от Общото събрание на ООН, против решението на американския президент Доналд Тръмп да признае официално Ерусалим за столица на Израел: „Победата, която спечелихме по въпроса за Ерусалим е индикатор за нещата, които можем да постигнем заедно ако сме солидарни един с друг... Същевременно, тази победа демонстрира пред света, че има ценности, които не могат да бъдат купени с пари. Изнудванията и заплахите в навечерието на гласуването се оказаха безполезни“.\r\n„Пред очите на 128-те държави, светът се изправи в защита на историческия статут и светостта на Ерусалим. Призоваваме правителствата на САЩ и Израел да не предприемат стъпки, които биха ескалирали допълнително напрежението“, добави турският президент.\r\nТой бе категоричен, че Ерусалим е „червена линия за всички мюсюлмани“ и призова поклонниците на тази религия „да не позволяват да бъдат разделяни според етническите, конфесионалните и културните си различия“.\r\nПревод и редакция:", "date": "2017.12.30", "title": "Anadolu Agency: Турция призова САЩ и Израел „да не ескалират напрежението“"}
