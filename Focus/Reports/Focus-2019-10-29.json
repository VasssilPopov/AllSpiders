{"url": "http://www.focus-news.net/news/2019/10/29/2714022/novo-obzavezhdane-i-oborudvane-sa-osigureni-za-domashniya-sotsialen-patronazh-vav-vidin.html", "text": "Модернизацията на базата на Домашния социален патронаж във Видин се извършва в рамките на проект, по който е доставено и монтирано кухненско оборудване и обзавеждане. Това съобщиха за  Радио „Фокус“–Видин  от общината. Закупени са работни маси,  хладилен шкаф, електрическа готварска печка, миялна машина, маса – хладилен шкаф и фритюрник. Целта е да се осигури по-бързо и навременно приготвяне на храната и да се създадат по-благоприятни условия за работа на персонала. \r\nСтойността на проекта „Модернизация на базата на Домашен социален патронаж – Видин“ е 30 000 лв., от които 27 000 лв. – финансиране от Фонд „Социална закрила“ и 3 000 лв. – собствено участие на Община Видин. \r\nВ сградата на СУ „Св. св. Кирил и Методий”, където се помещава Домашният социален патронаж, ежедневно се приготвя храна за над 150 души, от които 80 са потребители на диетично-социална кухня.", "date": "2019.10.29", "title": "Ново обзавеждане и оборудване са осигурени за Домашния социален патронаж във Видин"}
{"url": "http://www.focus-news.net/news/2019/10/29/2714017/uchenitsi-ot-varna-intervyuiraha-aktrisata-koyna-ruseva.html", "text": "Възпитаници на школи при Общинския детски комплекс във Варна влязоха в ролята на телевизионни репортери и интервюираха актрисата Койна Русева. Това съобщават от  ОДК . Импровизираното студио се състоя пред зала 1 на Фестивален и конгресен център. Младите театрали от Детско-юношеският театър \"Златното ключе\" с ръководител Сия Папазова се интересуваха за приема в НАТФИЗ \"Кръстю Сарафов\", за любимите й роли, както и за предизвикателството да работи с Миро. Елица Матеева от Школата \"Братя Люмиер\" изненада Койна Русева със снимка от миналото, което върна актрисата към приятни спомени. Монка Николова, директор на ОДК - Варна, подари на известната старозагорка, стартирала филмовата си кариера през 1993 г. с роля в \"La Donna e Mobile\",  албум  с историята на Детския комплекс. Русева се снима и не отказа автограф на нито едно дете, което дойде във ФКЦ. Тя отговори и на въпросите на журналистите от вестник \"НахОДКи\", както и на възпитаниците на литературен клуб \"Касталия\" и театрална студия \"Вълшебната завеса\". С Димитър Ялнъзов, ръководител на студията, Койна Русева е учила по едно и също време в ВИТИЗ, стана ясно още пред ззала 1. Младите фотографи от школа \"Позитив\" запечатаха с фотоапаратите си всичко най-любопитно от срещата с актрисата. По традиция кадри от проекта \"Вдъхновяващи срещи\" ще влязат в годишната им изложба през следващата година.", "date": "2019.10.29", "title": "Ученици от Варна интервюираха актрисата Койна Русева"}
{"url": "http://www.focus-news.net/news/2019/10/29/2714023/the-wall-street-journal-noviyat-generalen-direktor-na-maae-se-polzva-sas-silnata-podkrepa-na-sasht.html", "text": "Бордът на Международната агенция за атомна енергия (МААЕ) към ООН избра нов генерален директор със силната подкрепа на САЩ, който обеща да съживи дейността на Агенцията и стриктно да наблюдава ядрените дейности на Иран, пише американския вестник  The Wall Street Journal  . \r\nАржентинският дипломат Рафаел Гроси, 58-годишен, вероятно ще бъде официално избран, когато получи подкрепата на членовете на Международната агенция за атомна енергия, което се очаква през следващите няколко седмици. \r\nГроси, който беше висш служител на МААЕ, преди да стане посланик на Аржентина в институциите на ООН във Виена, даде знак за по-строга линия към Техеран, чието поведение става все по-проблематично за органа, натоварен с надзора върху ядрените дейности в световен мащаб. \r\nТехеран обеща нови мерки в началото на ноември, за да се отдалечи от границите на международната сделка от 2015 г., която постави строги, но временни ограничения на ядрените му дейности. Западните дипломати се опасяват, че това ще бъде най-същественото нарушение на Иран досега. \r\nМААЕ разследва също така твърдения, че Иран е държал радиоактивни материали в таен обект в Техеран. Иран настоява, че ядрената му дейност винаги е била за граждански цели. \r\n\"Готов съм да продължа с това, което е правилно, но приемствеността не е моята програма\", заяви Гроси пред The Wall Street Journal през септември в кулоарите на Общото събрание на САЩ. „Трябва да се приспособим. Трябва да се развиваме. ” \r\nРафаел  Гроси заяви, че МААЕ е станала прекомерно идентифицирана с ядреното споразумение в Иран, известно като Съвместния всеопхватен план за действие (СВПД), което той определи като „стрес“. \r\n„Агенцията… не трябва да бъде част от политическата дискусия“, каза Гроси. „Така че смятам, че би било грешка да се идентифицира агенцията със СВПД или друго политическо споразумение.“ \r\n„Трябва да сме твърди, но справедливи“ при наблюдението на дейностите на Иран, добави той. \r\nЗасега няма незабавен коментар от САЩ или от Иран относно избора на Гроси. Дипломати заявиха, че Вашингтон води кампания зад кулисите за избора на аржентинеца. \r\n \r\n  Юлиян Марков", "date": "2019.10.29", "title": "The Wall Street Journal: Новият генерален директор на МААЕ се ползва със силната подкрепа на САЩ"}
{"url": "http://www.focus-news.net/news/2019/10/29/2714019/nov-sluchay-na-laymska-bolest-registriraha-zdravni-inspektori-ot-velikotarnovska-oblast.html", "text": "Нов случай на лаймска болест регистрираха здравни инспектори от Великотърновска област. Това съобщават за  Радио „Фокус“ – Велико Търново  от Регионалната здравна инспекция в града. Пациентът е от старопрестолната община и през миналата седмица се е лекувал в областната болница в града. За периода 21 – 27 октомври в областта са засечени още случай на салмонелоза, трима заболели от вирусен хепатит /като видът се установява/, десет случая на ентероколити и девет на варицела.  \r\nЗаболелите от остри респираторни заболявания за посочения период са 10, което показва, че епидемиологичната обстановка в областта е спокойна.  \r\nРени АТАНАСОВА", "date": "2019.10.29", "title": "Нов случай на лаймска болест регистрираха здравни инспектори от Великотърновска област"}
{"url": "http://www.focus-news.net/news/2019/10/29/2714020/ria-novosti-rusiya-shte-vzeme-otvetni-merki-sled-ekspulsiraneto-na-ruski-diplomat-ot-balgariya.html", "text": "Москва ще разгледа ответни мерки след експулсирането на руски дипломат от България, каза заместник-министърът на външните работи Александър Грушко пред репортери. Цитиран от  РИА Ноовсти \r\nТой обясни, че така е „прието в дипломатическата практика“. \r\nВ понеделник българската агенция \"Фокус\" цитира Министерството на външните работи на страната, което съобщи, че София е поискала Москва да изтегли един от своите дипломати във връзка с подозрения за разузнавателна дейност. \r\nОтбелязва се, че разследването е проведено от прокуратурата, но е било прекратено поради дипломатическия имунитет на заподозрения. \r\nРуското посолство не коментира ситуацията. \r\nОт изявлението на българската прокуратура става ясно, че разследването е започнало по сигнал на ДАНС. От прокуратурата заявиха , че дипломатическият служител е събирал информация, свързана с държавни тайни от септември 2018 г. \r\nЗа тази цел се твърди, че той редовно се е срещал с висши български служители, които имат достъп до класифицирана информация касаеща България, ЕС и НАТО. \r\n \r\n  Юлиян Марков", "date": "2019.10.29", "title": "РИА Новости: Русия ще вземе ответни мерки след експулсирането на руски дипломат от България"}
{"url": "http://www.focus-news.net/news/2019/10/29/2714018/mestni-izbori-2019-ivan-sotirov-sdruzhenie-dostoynstvo-otgovornost-moral-ima-ochakvane-za-promyana-no-horata-ne-pripoznavat-zayavenite-alternativi.html", "text": "Има очакване за промяна на модела на управление в София  и страната, но хората не припознават никой от заявените алтернативи, независимо от тяхното самоопределение. Това каза в интервю за предаването  „Това е България“  на  Радио „Фокус“  Иван Сотиров, председател на Сдружение „Достойнство, отговорност, морал“, бивш народен представител и бивш заместник-председател на Съюза на демократичните сили. Затова, според Сотиров, на местните избори хората са заложили на познатото с всичките негативи, които отчитат. „От резултатите на местните избори в София виждаме, съпоставени с 2015 година и отчитайки и близо 10% по-висока избирателна активност, че ГЕРБ губят около 30 000 гласа или имат спад на подкрепата от 34%, но забелязваме съответно, че такъв спад на подкрепата има и за „Демократична България“. БСП, които отчитат увеличение на подкрепата – някъде около 80%, което в общи линии може да бъде определено като консолидация на различните отломки от БСП от 2015 година, защото тогава БСП се яви с много фракции – Кадиев, Татяна Дончева, АБВ“, обясни той. Иван Сотиров допълни, че т. нар. леви партии са успели да консолидират подкрепата на техните отломки и фракции зад кандидатурата на Мая Манолова. „В този смисъл те употребиха Мая Манолова, която се заяви като граждански кандидат, като фигура, чрез която да консолидират избирателите. От това най-добре се възползва БСП, а загубиха и се маргинализираха фракциите, които се получиха след разпада на БСП през 2015 година. Единствената промяна в ситуацията е подкрепата, която получи гражданската кандидатура на Борис Бонев, което показа, че сред хората има не само очакване за някаква алтернатива, но и общо разочарование от действащия политически модел и статукво и търсят гражданска алтернатива“, каза още Иван Сотиров. \r\nЦоня СЪБЧЕВА", "date": "2019.10.29", "title": "Местни избори 2019: Иван Сотиров, Сдружение „Достойнство, отговорност, морал“: Има очакване за промяна, но хората не припознават заявените алтернативи"}
{"url": "http://www.focus-news.net/news/2019/10/29/2714027/vavezhda-se-vremenen-rezhim-na-dvizhenie-po-chast-ot-ul-han-omurtag-v-shumen.html", "text": "От 30 октомври до 10 ноември включително се въвежда временен режим на движение с пълно затваряне на уличното платно по ул. „Хан Омуртаг“ – в участъка от ул. „Цар Иван Александър“ до бул. „Славянски“. Това съобщиха от  Община Шумен .  Промяната се налага заради ремонт на улицата, която е включена в списъка с отсечките за разширяването на синята зона в града.  Временната организация на движение ще бъде обозначена с необходимата вертикална сигнализация.", "date": "2019.10.29", "title": "Въвежда се временен режим на движение по част от ул. „Хан Омуртаг“ в Шумен"}
{"url": "http://www.focus-news.net/news/2019/10/29/2714021/mestni-izbori-2019-ivan-sotirov-sdruzhenie-dostoynstvo-otgovornost-moral-v-sofiya-alternativa-na-gerb-mozhe-da-bade-samo-smislen-grazhdanski-desen-proekt.html", "text": "В София алтернатива на ГЕРБ може да бъде само смислен алтернативен граждански десен проект. Това каза в интервю за предаването  „Това е България“  на  Радио „Фокус“  Иван Сотиров, председател на Сдружение „Достойнство, отговорност, морал“, бивш народен представител и бивш заместник-председател на Съюза на демократичните сили. Той подчерта, че тези, които се наричат десни и се опитват да бъдат алтернатива на ГЕРБ, са по-скоро патерица на ГЕРБ и тапа за случване на нещо в дясното пространство. „Няма как алтернатива на това, което е в момента, да бъде псевдогражданска кандидатура като тази на Мая Манолова. През цялата кампания ние виждахме до нея лидерите на различните отломки от БСП и тя загуби изобщо всякаква идея, че нейната кандидатура има някакъв граждански характер. Може би тя се яви като фактор за обединяване на левицата и след втория тур ще бъде като някаква алтернатива за обединение на лявото и на опозицията на Корнелия Нинова вътре и извън партията, но това ще бъде проблем на Корнелия Нинова и на БСП. Това, че те отчитат като успех изобщо, че са достигнали до балотаж, вече е диагноза за БСП. Криенето зад граждански кандидатури също е диагноза за кадрови и политически дефицит. В цялата страна БСП са в еуфория, че имат кандидати, стигнали до балотаж. Не може да претендираш за основна политическа сила, за алтернатива на статуквото, когато се радваш на второто място. Хората в София никога няма да простят на БСП“, каза още той. Иван Сотиров коментира, че българинът винаги е гласувал оптимално, за по-добрия вариант на това, което му се предлага. „Проблемът не е в избирателите, проблемът е в това, че политическият елит, партиите на статуквото са създали матрица, при която няма опции за избор, който да доведе до радикална промяна. Хората винаги избират по-добрия вариант от всичко, сложено на масата“, допълни Сотиров. Той призова на балотажа хората да се опитат да се абстрахират от чисто партийните пристрастия и да подкрепят тези, които смятат, че са по-компетентни, включително и за районни кметове. \r\nЦоня СЪБЧЕВА", "date": "2019.10.29", "title": "Местни избори 2019: Иван Сотиров, Сдружение „Достойнство, отговорност, морал“: В София алтернатива на ГЕРБ може да бъде само смислен граждански десен проект"}
{"url": "http://www.focus-news.net/news/2019/10/29/2714016/sport-ludogorets-pobedi-tsarsko-selo-kato-gost-s-20.html", "text": "Футбол: Шампионът Лудогорец победи Царско село като гост с 2:0 в мач от 14-ия кръг на  efbet Лигата  с голове на Швиерчок и Икоко.  След победата Лудогорец заема първото място във временното класиране с 36 точки, следван от Локомотив Пловдив, който победи Черно море с 1:0. Царско село са 11-ти с 12 точки. \r\nПо-рано Берое победи Ботев Враца с 4:0.", "date": "2019.10.29", "title": "Спорт: Лудогорец победи Царско село като гост с 2:0"}
{"url": "http://www.focus-news.net/news/2019/10/29/2714030/predstaviteli-na-osnovno-uchilishte-hristo-botev-kyustendil-uchastvali-v-obmen-na-inovatsii.html", "text": "Представители на Основно училище „Христо Ботев” – Кюстендил участвали в обмен на иновации. Това съобщи за  Радио „Фокус” – Кюстендил  директорът на учебното заведение Искра Владимирова. По думите й в рамките три дни в град Кнежа се е провел обмен на иновации по Националната програма „Иновации в действие„. В него са участвали три училища от различни региони на България, но със сходни проблеми в образованието и възпитанието на подрастващите. Домакин на срещата е било Основно училище „Васил Левски” - Кнежа, а гости и активни участници са били Основно училище „Христо Ботев” – Кюстендил и „Христо Смирненски”  - Койнаре. „В продължение на три дни екипите на трите училища споделяха своя опит и добри практики за усъвършенстване на образователно възпитателния процес. Учители и ученици от училището - домакин показаха иновативни методи на работа в часове от общообразователната подготовка, занимания по интереси, изнесено обучение в общински институции, за постигане на високи резултати и успешна реализация”, каза Искра Владимирова. На кръгла маса участниците са споделили и обсъдили проблемите, предизвикателствата, методите на работа, традиционни и иновативни моменти в образователната дейност, мерки и дейности за утвърждаване на иновативната дейност като водеща за постигане на по- високи резултати. \r\nВенцеслав ИЛЧЕВ", "date": "2019.10.29", "title": "Представители на Основно училище „Христо Ботев” – Кюстендил участвали в обмен на иновации"}
{"url": "http://www.focus-news.net/news/2019/10/29/2714025/praznikat-na-besarabskite-balgari-be-otbelyazan-s-bogosluzheniya-i-kontserti-i-misal-za-tyah-obzor.html", "text": "На 29 октомври бесарабските българи от Молдова и Украйна честват своя празник. Датата е избрана, тъй като на този ден през 1838 година е осветен храмът  „Свето Преображение Господне” в Болград. Храмът е осветен от бесарабския владика архиепископ Кишиневски и Хотински Дмитрий Сулима. Днес в него бяха отслужени празнични богослужения.  И тази година бесарабските  българи отбелязаха наситено своя празник. В своеобразната им столица  Болград се проведоха редица събития. В Болградската гимназия „Г. С. Раковски“ в празничните мероприятия се включиха ученици, родители и учители. Пяха се български песни, виеха се български хора и звучаха стихове на български език. Българският културен център в Болград отбеляза празника с тържество пред Паметника на българските опълченци.  „Бесарабските българи сме най-голямата българска диаспора в света“, каза  Наталия Кара, преподавател по български език и литература в Болградската гимназия „Г. С. Раковски“  по повод Деня на бесарабските българи. Кара коментира, че 29 октомври е сравнително „нов“ празник, който се отбелязва в Бесарабия през последните 20 години. „Това е един от тези празници, който вдъхва в нас, усещането за това, че сме оцелели, за да градим, за да продължим да вдъхваме в децата си българските ценности - трудолюбие, обич към родното, за да знаят, че кръвта вода не става. Ние сме горди, че продължаваме заветите на нашите предци - да пазим българското, да се прекланяме пред родителите и да работим здраво, да се подкрепяме и да вярваме в собствени сили“. Това че сме оцелели за последните 200 години, запазили сме българските диалекти, съхранили сме традиционните патриархални български ценности не е ли свидетелство за това, че пазим българският дух? Смятам, че днес е много важно тези връзки да са трайни и ползотворни. Като бесарабските българи имат нужда от подкрепата на България и българите от прародината, но не на последно място трябва да подчертая, че и България има какво да научи от българите в Бесарабия. Имаме какво да споделяме, какво да надграждаме, какво да ни обединява и ни обогатява! Макар и предварително искам да честитя празника на всички бесарабски българи. Гордея се, че продължаваме да запазваме род, език и български дух! Честит празник, скъпи българи“, коментира още Наталия Кара. \r\nЗа това каква е политиката на България за бесарабските българи пред медията ни говори  вицепрезидентът Илияна Йотова . Според нея отговорността  към бесарабските българи страната ни да направи така, че внуците и правнуците им да изберат отново своята прародина. Вицепрезидентът заяви, че бесарабските българи имат повод за самочувствие повече от 250 години. „Надявам се през следващите 250 години това самочувствие да нараства. Бесарабските българи са хора с много дълга история, величава, нерядко трагична, но запазили най-важното – българщината, българското самосъзнание, българския език. Големи патриоти са, за които България е мечтаната Роднина на техните прадеди“, каза още Илияна Йотова. Тя коментира, че интересът на България спрямо историческите ни диаспори е преди всичко да се запази българският дух и българската идентичност. „Важно условие за това на първо място е изучаването на български език от децата и младите поколения. Напоследък виждам и интерес сред по-възрастните, които по една или друга причина не са могли да учат български език, сега да се възползват от системата на неделните училища и да посещават тези часове. Има голяма тяга към България“, допълни още вицепрезидентът. Стана ясно, че Илияна Йотова й екипът й разглеждат първи вариант на мащабна среща, в която ще бъдат представени българските общности зад граница. Вицепрезидентът отчете, че от предишния 29 октомври е свършила немалко работа за обучението на деца от български произход от Бесарабия и историческите ни диаспори.  \r\n Председателят на Фондация „Бесарабски българи“ Светлана Филипова  заяви, че пребиваването и работата в страната е улеснено. Тя припомни, че визите за Молдова и Украйна са отпаднали, което е облекчило процедурата за влизане в страната на бесарабски българи и добави, че 1301 младежи са приети в български университети.  „Тези деца най-много ще учат 5 години. За тези години те много бързо се адаптират и започват да работят в България. Практиката показва, че 95% от бесарабските българи, остават в България, а 5% заминават за Европа. По-голямата част остават в страната, защото са адаптирани към условията в България“, допълни Филипова. Светлана Филипова каза още, че бесарабските българи се заселват най-вече в Пловдив, Благоевград, Русе, Варна и Бургас. \r\nПразникът на бесарабските българи бе отбелязан и със събития в България. В камерната зала на читалище „Славянска беседа 1880“ се проведе празничен концерт по случай Деня на бесарабските българи със специалното участие на  певеца Илия Луков . За „Фокус“ той обясни, че целта е да се отбележи празника на бесарабските българи, да се съберат на едно място, за да се опознаят и да общуват по между си, да си помагат и да се подкрепят. „Те осъзнато пазят корените си и споделят предаденото им от семейството фолклорно богатство“, посочи още Луков. \r\n Агенция „Фокус“  припомня:  \r\nБългарското етническо присъствие в Бесарабия датира от Средновековието. По-значително то става в края на 18 и началото на 19 век. Българите са третата етническа група в Одеса след украинците и румънците. В Одеска област има редица села, основани от българи. Такова е село Камчик, или по-известно сред местното население като Зоря. То е основано през 1831 г. Друго такова село е Димитровка, основано 10 години по-рано през 1821 г. Там българите са етносът, който заема второ място по численост, сочат данните от преброяването през 2001 г.  \r\nДеница КИТАНОВА", "date": "2019.10.29", "title": "Празникът на бесарабските българи бе отбелязан с богослужения и концерти и мисъл за тях (ОБЗОР)"}
{"url": "http://www.focus-news.net/news/2019/10/29/2714029/prodalzhava-nabiraneto-na-zayavki-ot-rabotodateli-za-naemane-na-mladezhi-za-stazhuvane-ili-obucheniya-vav-varna.html", "text": "Продължава набирането на заявки от работодатели за наемане на младежи за стажуване или обучение по време на работа по схема „Младежка заетост” във Варна. Това съобщиха за  Радио „Фокус“ – Варна  от Регионалната дирекция „Служба по заетостта“. За участие в проекта заявки могат да подават както работодатели от реалния сектор, така и органи на изпълнителната власт съгласно Закона за местното самоуправление и местната администрация, общинските предприятия, органите на централната администрация на изпълнителната власт и териториалните им структури. Работодателите могат да осигуряват заетост за младежи посредством стажуване и/или обучение по време на работа. Изключение правят органите на централната администрация на изпълнителната власт и териториалните им структури, които могат да заявят свободни работни места само за стажуване при работодател за младежи със завършено висше образование. В кръга на допустимите работодатели не са включени областните администрации. Работодателите могат да подават заявки до изчерпване на финансовия ресурс.  \r\nДиана СТОЕВА", "date": "2019.10.29", "title": "Продължава набирането на заявки от работодатели за наемане на младежи за стажуване или обучения  във Варна"}
{"url": "http://www.focus-news.net/news/2019/10/29/2713733/pregled-na-osnovnite-temi-v-svetovniya-pechat-agentsiya-fokus.html", "text": "Бъдещето на Северна Сирия, опасността Иран да се сдобие с високоточни оръжия и стрелбата пред френска джамия са сред темите на световния печат. \r\n*** \r\n \r\n Какво предстои за контролираните от кюрдите територии в Сирия, коментира Яхия Бостан, журналист от турското англоезично издание  Daily Sabah  в материал, представен без редакторска намеса. \r\nВ рамките на само десет дни балансът на силите в Сирия беше оформен и променен. На 9 октомври Турция стартира операция „Извор на мира“ за премахване на терористичната организация Кюрдска работническа партия (ПКК) и нейния сирийски клон, Отрядите за народна самоотбрана (ОНС), от Северна Сирия. \r\nЕто как изглеждаше обстановката в Сирия преди и по време на тази операция: \r\nПреди турското нахлуване САЩ контролираха цялата територия между река Ефрат и границата между Сирия и Ирак, заедно с провинция Манбидж на западния бряг на Ефрат. Контролираният от САЩ район достигаше чак до Ракка и Дейр ел-Зор на юг. Вашингтон управляваше тези територии чрез ПКК/ОНС. В повечето карти на Сирия тази зона е маркирана в жълто. \r\nТурция и Сирийската национална армия (СНА) от своя страна контролираха Африн, бивша крепост на ПКК /ОНС, и зоната между Джараблус и Ал Баб - бивши територии на „Ислямска държава“. От 2016 г. не по-малко от 300 000 сирийски бежанци са се върнали в тези освободени райони. Идлиб също беше под контрола на сирийските опозиционни групи, които са в тясна връзка с Турция по силата на споразумение за дееслкалация с Русия. Тази зона е маркирана в зелено. \r\nИ накрая, режимът на Башар Асад задържа контрола върху Южна Сирия, заедно с Латакия и Алепо на север. Тази зона е оцветена в червено. Подкрепен от Русия и Иран, Дамаск си върна Алепо, преди да насочи вниманието си към Идлиб. Планът  на режима беше да се насочи към контролираните от опозиция райони, като внимателно се избягва териториите, контролирани от подкрепяните от американците бойци от ПКК / ОНС.  За да бъде ясно, режимът се опита да атакува „жълтата“ зона, но се наложи да отстъпи поради въздушните бомбардировки от страна на САЩ. Под американска защита ПКК / ОНС се опита да очертае своя държава в Сирия. \r\nНа фона на тези развития по места Турция, Русия и Иран започнаха продължителни дипломатически преговори и започнаха процес за изготвяне на новата конституция на Сирия. Преди историческата среща, която би оформила бъдещето на страната, Турция направи ход, за да наклони баланса на силите в своя полза - както и да неутрализира заплахите за националната сигурност, да се справи с заплахата от терор, произтичаща от Северна Сирия, да улесни репатрирането на сирийските бежанци и да запази териториалната цялост на съседа си. \r\nНа 9 октомври Турция започна операция „Извор на мира“ в 120-километровата отсечка между Тел Абяд и Рас ал Айн, с намерение да контролират 30-километрова ивица. СНА, с турска подкрепа, бързо достигна стратегически важната магистрала M4 - забележително постижение. Когато умерената опозиция пое контрола над центъра на град Тел Абяд и влезе в центъра на Рас ал Айн, САЩ поискаха 120-часова пауза, за да улеснят евакуацията на терористите от зоната за сигурност. Така Анкара сключи сделка с Вашингтон. Преди да изтече часовникът, президентът Реджеп Тайип Ердоган се срещна с руския си колега Владимир Путин в Сочи, за да подпише поредното историческо споразумение, което се отнася до всички райони извън участъка между Тел Абяд до Рас ал Айн. \r\nВ продължение на 12 дни ситуацията в Сирия се промени изцяло. В североизточна Сирия, подкрепената от Турция СНА овладя контрола върху площ от четири хиляди квадратни километра между Тел Абяд и Рас ал Айн. Тази зона, боядисана в зелено, е гарантирана в рамките на турско-американското споразумение. Споразумение, което премахна терористите от ПКК / ОНС от този район. Междувременно Турция и Русия се съгласиха да изтласкат всички елементи на ПКК / ОНС на около 30 километра от границата между Турция и Сирия в останалите части на североизточна Сирия. Когато изтече 150-часовия срок, подкрепяните от Русия сили на сирийския режим ще отговарят за онези райони - които ще бъдат оцветени в червено. Същото важи и за Манбиж и Тел Рифаат, и двата,  разположени на запад от река Ефрат. \r\nВ светлината на турското нахлуване и поредица от двустранни споразумения районът под контрола на терористичната организация ПКК/ОНС  се е свил и е изтласкан от границата между Турция и Сирия. Какво предстои в тази жълта зона на картата на Сирия? \r\nСъединените щати искат да държат богатия на петрол регион Дейр ел-Зор под свой контрол в опит да гарантират безопасността на Израел. Моите източници в Анкара обаче казват, че терористите от ПКК/ОНС  също няма да могат да се задържат на тази територия. Движейки се напред, няма да е изненадващо подкрепяните от Русия сили на режима да се насочат към бойците от ПКК / ОНС. \r\n*** \r\n \r\n Премиерът на Израел Бенямин Нетаняху предупреди в понеделник, че Иран се стреми да разработи и разположи управляеми оръжия, които могат да нанесат удари по всяка точка на Близкия изток, включително да ги поставят в Йемен, за да нанесат удари по Израел, цитира думите му израелското англоезично издание  The Times of Israel \r\nНетаняху е казал това на срещата с министъра на финансите на САЩ Стивън Мнучин в кабинета на министър-председателя в Йерусалим, където двамата дадоха съвместна пресконференция преди разговора си. \r\n„Иран се стреми да разработи сега боеприпаси, управлявани с висока точност, ракети, които могат да ударят всяка цел в Близкия изток с размер от пет до десет метра“, каза Нетаняху според изявление на английски език от кабинета му. „Те развиват това в Иран.“ \r\n„Те искат да ги разположат в Ирак и в Сирия и да превърнат арсенала на Ливан от 130 000 неточни ракети в боеприпаси с висока точност“, добави той. „Те също се стремят да развият това и вече започнаха да го прилагат в Йемен, с цел да стигнат и до Израел от там.“ \r\n„Иран е най-голямата заплаха за стабилността и мира в Близкия изток“, предупреди Нетаняху и призова Вашингтон да наложи допълнителни санкции, за да не позволи „Иран да потопи всичко в Близкия Изток“. \r\nНа срещата Мнучин обеща да увеличи икономическите санкции срещу Иран, като заяви, че „кампанията на Вашингтон за максимален натиск“ сдържа иранската агресия. \r\nТой каза, че американските санкции целят да принудят Иран да спре „злонамерената си дейност и износа на тероризъм, като се стреми да свои създаде ядрени оръжия и ракети“. \r\n*** \r\n \r\n Възрастен стрелец откри огън пред джамия в Югозападна Франция в понеделник, като рани двама души,  заявиха от полицията, цитирани от  The Wall Street Journal .  \r\nЗадържан е 84-годишен мъж за стрелба пред джамията, която се намира в крайбрежния град Байон близо до испанската граница. Един от двамата пострадали е в тежко състояние , като според лекарите има рани в гръдния кош. \r\nЗаподозреният е известен на властите, съобщиха от полицията, защото той се е кандидатирал на местните избори преди четири години от Националния фронт на Марин Льо Пен, крайно дясната партия, която сега се казва Национално движение. Полицията е задържала мъжа близо до дома му, след като той избягал от мястото на стрелбата, съобщиха властите. \r\n„Тази атака срещу джамията в Байон е неописуем акт, който е абсолютно в противоречие с всички ценности на нашето движение“, пише Марин Льо Пен в публикация в социалната мрежа „Туитър“. \r\nПолицейски служител заяви, че заподозреният е признал за стрелбата, казвайки на полицията: „Не ме интересува. Имам рак.\" Полицията е открила пистолет в колата на мъжа, каза служителят. Заподозреният не коментира мотивите за действията си. \r\nВестникът припомня, че това е поредното от серия нападения срещу джамии тази година, започнала в новозеландския град Крайстчърч.", "date": "2019.10.29", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/10/29/2714031/treti-den-prodalzhava-pozharat-nad-chiprovtsi-obzor.html", "text": "Пожарът над Чипровци продължава вече трети ден. Той се е разпрострял на над 40 000 дка, като 1/3 от тях са в България. Засегната е и част от сръбска територия. Няма данни да горят горски масиви, а само тревна растителност и високи храсти. На място са били  екипи на пожарната в Монтана и спасители. В гасенето са участвали още 40 служители от Държавно горско стопанство, от Шкорпиловци и от Чипровци, общо 60 човека . При пожара няма пострадали. От ОДМВР – Монтана обясниха, че местността е трудно достъпна. Хората, които се опитват да загасят пожара вървят пеша. От Десети механизиран батальон - Враца също са се включили в погасяването му. Военнослужещите са под ръководството на командира на Десети механизиран батальон - Враца подполковник Симеон Цеков и на командира на ФОППБ капитан Стефан Иванов. Огънят в Стара планина е обхванал голям фронт в силно пресечена, труднодостъпна местност. В района на пожара вследствие на атмосферните условия се е спуснал задушлив гъст дим, който ограничава видимостта. Действията на военнослужещите се извършват съвместно със служителите от „Пожарна безопасност и защита на населението“. Директорът на ГД „Пожарна безопасност и защита на населението“ главен комисар Николай Николов беше на мястото на пожара. Той се запозна със ситуацията и създадената организация. По думите му пожарът над Чипровци е може би най-големият действащ в момента на територията на Балканския полуостров, а може би и в Европа. Той се разпростира на над 40 000 дка като 1/3 от тях са в България. Николов благодари на колегите си от ВВС, които не са се поколебали  в мъгливото и димно време да участват в гасенето с хеликоптерите. По думите му остават още две огнища, които са проблем, но и той ще бъде решен утре. Огнената стихия коментира и директорът на Северозападно държавно горско предприятие инж. Цвятко Цветков, който посочи, че при пожара са изгорели предимно високопланинските пасища ниска растителност – хвойна, смрика, къпини. По думите му 200 хектара от пожара са влезли и в държавни горски територии по горната граница на гората. Той допълни, че няма върхов пожар и изгорели цели дървета, а просто гори и изсъхналата трева между дърветата и опадалата шума. Кметът на Община Чипровци посочи, че пожарът е в силно пресечена местност, намира се високо в планината и е обхванал стотици декари сухи треви и храсти. Пламен Петков допълни, че няма опасност за населението. \r\nЗорница КОСТАДИНОВА", "date": "2019.10.29", "title": "Трети ден продължава пожарът над Чипровци (ОБЗОР)"}
{"url": "http://www.focus-news.net/news/2019/10/29/2713736/kommersanta-ot-ek-sa-razocharovani-ot-pregovorite-za-tranzita-na-gaz-prez-ukrayna.html", "text": "В Брюксел бяха проведени преговори между Русия, ЕС и Украйна за транзита на руски газ през Украйна. След тристранните консултации заместник-председателят на Европейската комисия (ЕК) Марош Шефчович заяви, че преговорите са били неуспешни, цитира думите му  “Коммерсантъ“ . \r\n„Разочарован съм от днешния резултат и го казвам открито. Подготвих срещата, така че ако има политическа воля, да има положителен напредък“, заяви Шефчович по време на пресконференция . Според него следващият кръг от преговори ще се проведе през ноември: другите страни са се съгласили с това предложение. Представителят на ЕК отбеляза, че следва да бъдат внимателно подготвени следващите консултации. Точната им дата все още не е известна. \r\nМарош Шефчович каза, че Русия не е готова да прави отстъпки в преговорите за газа. Той обаче отбеляза, че някои документи не са й били предоставени навреме и е необходимо време за проучването им. \r\nМинистърът на енергетиката на Руската федерация Александър Новак след резултатите от преговорите заяви, че Русия може да удължи договора за догодина, ако Киев няма време да разреши някои законодателни въпроси. Според него подобни рискове остават. \r\n„Въпреки че, ако нашите украински колеги са готови да работят съгласно европейското законодателство, ние също сме готови съгласно това законодателство да осигурим транзит на газ до Украйна от 2020 г.“, заяви Новак в ефира на телевизионния канал „Россия 24“. \r\nСпоред министъра всички страни са решени да осигурят транзит на газ от 1 януари догодина. „Ще продължим да работим интензивно както на ниво министерства, така и на ниво компании“, заяви Александър Новак. \r\nМинистър Новак каза също, че на срещата са обсъждани директни доставки на газ за Украйна. Според него Русия вижда готовността за споразумения от страна на партньорите, но конкретни цифри ще бъдат обсъдени по-късно. \r\nИзданието припомня, че на 31 декември 2019 г. изтича договорът между \"Газпром\" и украинския \"Нафтогаз\". На преговорите в края на септември Русия, Украйна и ЕС се договориха, че бъдещият транзит на газ от 2020 г. може да бъде организиран съгласно европейското законодателство, ако Киев успее да приеме съответните закони до 1 декември. \r\n \r\n  Юлиян Марков", "date": "2019.10.29", "title": "„Коммерсантъ“: От ЕК са разочаровани от преговорите за транзита на газ през Украйна"}
{"url": "http://www.focus-news.net/news/2019/10/29/2713734/nezavisimaya-gazeta-sasht-nyama-da-dadat-na-nikogo-siriyskiya-petrol.html", "text": "САЩ няма да дадат на никого сирийския петрол, пише руският вестник  “Независимая газета“  в материал, представен без редакторска намеса. \r\nПентагонът потвърди намерението на президента на САЩ Доналд Тръмп да остави ограничен контингент в Източна Сирия, за да защити нефтените находища. Министърът на отбраната Марк Еспър каза, че става дума за прехвърлянето на допълнителни сухопътни механизирани сили в провинция Дейр ез-Зор. Вярно, ръководителят на министерството на отбраната обясни запазването на военния персонал с борбата с „Ислямска държава“. „Нашата мисия в Сирия се поддържа със същата цел, с която беше започната – борбата с „Ислямска държава“. Ние ще предприемем мерки за предотвратяване на контрола на джихадистите над петролните ресурси“, каза Еспер. Той отказа да сподели подробностите на този план за защита на съоръженията, но наблюдателите предполагат, че около 500 военнослужещи може да останат в Сирия. \r\nПовечето петролни находища са в ръцете на Сирийските демократични сили (СДС), многонационален съюз, който се бори срещу \"Ислямска държава\", базиран на кюрдски формации. На 26 октомври руското министерство на отбраната съобщи, че петролът, добит в тези райони, се продава под контрола на американските специални сили и западните частни военни компании . „Под закрилата на американските военни и служители на американските частни компании, камионите за гориво от петролните находища в Източна Сирия се контрабандират в други държави. В случай на нападение срещу подобни кервани, сили за специални операции и американската военна авиация незабавно биват ангажирани, за да ги защитят“, каза Игор Конашенков, официален говорител на руското Министерство на отбраната и добави, че приходите от продажбата на петрол отиват в американските разузнавателни агенции и частни военни компании. Оставяйки зад скобите заключенията, изискващи допълнително потвърждение къде отиват парите от петрола, трябва да се отбележи, че СДС също извършва контрабанда, но нерядко в нея участват търговци, близки до Дамаск. \r\n \r\nТова, което наистина предизвиква големи въпроси, е законността да се държат петролните съоръжения под контрол на САЩ, които влязоха в Сирия благодарение на широкото тълкуване на резолюцията от 2001 г. относно използването на военна сила. В разговор с портала Axios Брет Макгърк, бивш специален пратеник на президента на САЩ в антитерористичната коалиция, призна, че Тръмп многократно е изразявал интерес към това, което може да се направи със сирийския петрол в лични разговори. Според Макгърк той е изучавал проблема с бившия държавен секретар Рекс Тилърсън, който е бил директор на енергийната компания Exxon Mobil и е имал съответния опит. Тогавашният шеф на Държавния департамент е посочил липсата на правна основа за експлоатацията на сирийското черно злато от американците и е добавил: \"Това не работи с петрола.\" „Може да се намерят нови юристи (които ще се справят с проблема. -„ НГ “), но просто би било незаконно американската компания да отиде и да изземе и експлоатира тези ресурси,“ казва Макгърк, цитиран от Axios. \r\nСамото обяснение с необходимостта от борба с „Ислямска държава“ не издържа. „Надяваме се да направим нещо, за да не допуснем руснаци и сирийци да влязат в района“, призна неназован служител на Пентагона в разговор с изданието Al-Monitor. \r\nРешението на САЩ да поддържа контрол над сирийския петрол в Източна Сирия беше взето набързо - след жестока критика на Конгреса. Този опит за задържане на инструмента за влияние върху сирийските събития за пореден път показва, че е напълно невъзможно да се оптимизира военното присъствие в остър военен конфликт, където интересите на много регионални и глобални играчи се сблъскват. В случая със Сирия Тръмп следва пътя на предишните американски лидери - пътя на политическия прагматизъм. \r\n \r\n  Юлиян Марков", "date": "2019.10.29", "title": "„Независимая газета“: САЩ няма да дадат на никого сирийския петрол"}
{"url": "http://www.focus-news.net/news/2019/10/29/2713738/the-times-of-israel-benyamin-netanyahu-zayavi-che-iran-iska-da-razpolozhi-raketi-v-yemen-sreshtu-izrael.html", "text": "Премиерът на Израел Бенямин Нетаняху предупреди в понеделник, че Иран се стреми да разработи и разположи управляеми оръжия, които могат да нанесат удари по всяка точка на Близкия изток, включително да ги поставят в Йемен, за да нанесат удари по Израел, цитира думите му израелското англоезично издание  The Times of Israel \r\nНетаняху е казал това на срещата с министъра на финансите на САЩ Стивън Мнучин в кабинета на министър-председателя в Йерусалим, където двамата дадоха съвместна пресконференция преди разговора си. \r\n„Иран се стреми да разработи сега боеприпаси, управлявани с висока точност, ракети, които могат да ударят всяка цел в Близкия изток с размер от пет до десет метра“, каза Нетаняху според изявление на английски език от кабинета му. „Те развиват това в Иран.“ \r\n„Те искат да ги разположат в Ирак и в Сирия и да превърнат арсенала на Ливан от 130 000 неточни ракети в боеприпаси с висока точност“, добави той. „Те също се стремят да развият това и вече започнаха да го прилагат в Йемен, с цел да стигнат и до Израел от там.“ \r\n„Иран е най-голямата заплаха за стабилността и мира в Близкия изток“, предупреди Нетаняху и призова Вашингтон да наложи допълнителни санкции, за да не позволи „Иран да потопи всичко в Близкия Изток“. \r\nНа срещата Мнучин обеща да увеличи икономическите санкции срещу Иран, като заяви, че „кампанията на Вашингтон за максимален натиск“ сдържа иранската агресия. \r\nТой каза, че американските санкции целят да принудят Иран да спре „злонамерената си дейност и износа на тероризъм, като се стреми да свои създаде ядрени оръжия и ракети“. \r\n \r\n  Юлиян Марков", "date": "2019.10.29", "title": "The Times of Israel:  Бенямин Нетаняху заяви, че Иран иска да разположи ракети в Йемен срещу Израел"}
{"url": "http://www.focus-news.net/news/2019/10/29/2713739/the-times-konservatorite-shte-nastoyavat-za-predsrochni-izbori-vapreki-neuspeha-v-parlamenta.html", "text": "Борис Джонсън ще направи втори опит тази седмица да насрочи общи избори преди Коледа, след като депутатите отхвърлиха искането, пише британският национален вестник  The Times . \r\nПремиерът се нуждаеше от гласовете на две трети от депутатите, за да предизвика предсрочни общи избори, но само 299 депутати подкрепиха този ход, което е 135 гласа под нужния праг от 434. Седемдесет депутати гласуваха против изборите на 12 декември. \r\nВеднага след гласуването обаче премиерът потвърди, че ще представи своя собствена версия на плана на либералдемократите за бърза промяна на закона за предсрочни избори. Тогава той ще се нуждае само от обикновено мнозинство в парламента и вероятно ще бъде подкрепен от Шотландската национална партия (ШНП), което означава, че гласовете на лейбъристите вероятно ще станат без значение. \r\n„Няма да позволим тази парализа да продължи\", каза премиерът. „По един или друг начин трябва да се пристъпи направо към избори.“ \r\nГласуването на законопроект за изборите ще изисква мнозинство от 320 депутати. Консерваторите, които имат 288 депутати, ще имат 323 гласа за плана, ако 35-те депутати на ШНП го подкрепят, и 342, ако всичките 19 либералдемократи също гласуват за него. Въпреки това ШНП е разделена. Ангъс Макнейл, депутатът от Западните острови, каза тази сутрин, че е \"объркан\" от плана. \r\nВнасянето на законопроекта тази вечер означава, че той може да бъде обсъден и гласуван във вторник. Но предизвикването на избори чрез законопроект, а не чрез предложение съгласно закона за парламентите с определен срок, създава потенциални усложнения. Депутатите ще имат възможността да внасят и гласуват изменения, като например разширяване на избирателното право  до 16 и 17-годишните, като законопроектът също ще трябва да премине през  Камарата на лордовете. \r\n„Тази вечер е последният шанс на лейбъристите да се проведат избори с Брекзит - те могат да гласуват за избори на 12-ти и да се извърши Брекзит преди това“, каза по-рано източник на Downing Street. „Ако не, утре ще внесем законопроект, почти идентичен с този на либералдемократите и ШНП. Парламентът не един път вече не успя да изпълни обещанието си да спази референдума. \r\n„Милиони семейства и фирми не могат да планират дейността си поради постоянните  отлагания. Имаме нужда от нов парламент до Коледа, за да можем да извършим Брекзит през януари и страната да продължи напред.“ \r\nГласуването за предсрочните избори дойде часове след като Европейският съюз премахна и последната надежда на премиера да напусне ЕС на 31 октомври, като подкрепи отлагане на Брекзит до 31 януари 2020 г. \r\nПосланиците на ЕС се съгласиха за удължаването на срока по член 50 при условията на Закона на Бен, законодателството, което принуди премиера да поиска отлагане, когато депутатите блокираха сделката му за Брекзит. \r\nСъгласно клаузите за „гъвкавост“ Великобритания може да напусне по-рано от 31 януари, ако новото споразумение за оттегляне  бъде ратифицирано преди 30 ноември или 31 декември. \r\nИскането за удължаване беше отправено от сър Тим Бароу, посланикът на Обединеното кралство в Брюксел, придружено от противоречиво писмо от лидера на консерваторите, с което настояваше, че това е направено по принуда. \r\n„Следващата стъпка е да се търси официално съгласие във Великобритания за решението“, заяви източник от ЕС. „След споразумението с Обединеното кралство Доналд Туск ще стартира писмената процедура сред ЕС-27 със срок 24 часа.“ \r\nГи Верхофстад, главният преговарящ за Брекзит на Европейския парламент, се подигра с обещанието на Борис Джонсън, че по-скоро ще „умре в канавката“, отколкото да поиска и да приеме трето отлагане на Брекзит. \r\n„С облекчение, че най-накрая никой не умря в канавка“, каза той. „Независимо дали демократичният избор на Обединеното кралство е да се откаже от Брекзит или да се оттегли със сделка, потвърдено или не на втори референдум, несигурността около Брекзит  продължава твърде дълго. Това допълнително време трябва да осигури път напред.“ \r\nФранция се отказа от позицията си срещу поредното отлагане на Брекзит този уикенд, след като президентът Макрон говори в неделя след обяд с премиера Джонсън. Французите останаха с впечатлението, че предложенията на либералдемократите и ШНП за избори през декември ще успеят. \r\n„Европейците няма да се противопоставят на отлагане на Брекзит, свързано с демократична процедура, като нови избори. Ние не сме нито за намеса, нито за безразличие “, каза Амели де Моншален, френският министър по европейските въпроси. \r\nАко Великобритания не използва следващите три месеца за ратифициране на договора за оттегляне или за провеждане на общи избори, тогава се очаква Франция да настоява усилено през новата година за окончателен срок за Брекзит,  предлаган като юни 2020 г. \r\nДоналд Туск, който подкрепя отлагането на Брекзит, за да задържи Великобритания в ЕС, напуска поста си през декември и ще бъде заменен от Шарл Мишел, бившият белгийски премиер, който подкрепя позицията на Макрон. \r\n \r\n  Юлиян Марков", "date": "2019.10.29", "title": "The Times: Консерваторите ще настояват за предсрочни избори въпреки неуспеха в парламента"}
{"url": "http://www.focus-news.net/news/2019/10/29/2713740/spetsprokuraturata-obrazuva-dosadebno-proizvodstvo-sreshtu-ruski-diplomat-osashtestvyaval-razuznavatelna-deynost-u-nas-obzor.html", "text": "Спецпрокуратурата образува досъдебно производство срещу руски дипломат, осъществявал разузнавателна дейност у нас. По информация на  Прокуратурата на Република България  след получаване на сигнал от ДАНС в Специализираната прокуратура е образувано досъдебно производство за престъпление срещу републиката – за това, че от м. септември 2018 г., на територията на страната, лице – чужд гражданин събира, с цел да издаде на чужда държава информация, представляваща държавна тайна. В резултат на проведените бързи действия по разследването, фактите в сигнала са потвърдени изцяло. Установено е, че действително от м. септември 2018 г., в продължение на близо година, гражданин на Руската федерация е осъществявал разузнавателна дейност, като е провеждал регулярни конспиративни срещи с български граждани, включително и с ръководен служител, разполагащ с достъп до класифицирана информация на Република България, ЕС и НАТО. Целта на срещите е била придобиване с разузнавателна цел на такава информация, представляваща държавна тайна, включително и чрез предложения за материални облаги. Установено е, че руският гражданин има статут на дипломат, акредитиран у нас – първи секретар в Посолството на Руската Федерация в София. На 25 октомври 2019 г. главният прокурор Сотир Цацаров е уведомил официално министъра на външните работи за установеното в хода на разследването и за действията на прокуратурата. \r\nВ петък  Министерство на външните работи  беше сезирано от Прокуратурата на Република България относно действията на руски дипломат. В рамките на същия ден бе проведена среща с руския посланик, на която бяха обсъдени въпроси от двустранен интерес, включително и този. Срещата премина в конструктивна атмосфера. От българска страна бе отправено искане руските институции да отзоват своя служител в понеделник. По информация на МВнР въпросното лице вече е напуснало територията на Република България. \r\nСпоред руското  Радио \"Ехо Москвы\"  става дума за първия секретар на посолството на Русия в София. Към момента руската дипломатическа мисия в София се въздържа от коментари.", "date": "2019.10.29", "title": "Спецпрокуратурата образува досъдебно производство срещу руски дипломат, осъществявал разузнавателна дейност у нас (ОБЗОР)"}
{"url": "http://www.focus-news.net/news/2019/10/29/2713737/daily-sabah-kakvo-predstoi-za-kontroliranite-ot-kyurdite-teritorii-v-siriya.html", "text": "Какво предстои за контролираните от кюрдите територии в Сирия, коментира Яхия Бостан, журналист от турското англоезично издание  Daily Sabah  в материал, представен без редакторска намеса. \r\nВ рамките на само десет дни балансът на силите в Сирия беше оформен и променен. На 9 октомври Турция стартира операция „Извор на мира“ за премахване на терористичната организация Кюрдска работническа партия (ПКК) и нейния сирийски клон, Отрядите за народна самоотбрана (ОНС), от Северна Сирия. \r\nЕто как изглеждаше обстановката в Сирия преди и по време на тази операция: \r\nПреди турското нахлуване САЩ контролираха цялата територия между река Ефрат и границата между Сирия и Ирак, заедно с провинция Манбидж на западния бряг на Ефрат. Контролираният от САЩ район достигаше чак до Ракка и Дейр ел-Зор на юг. Вашингтон управляваше тези територии чрез ПКК/ОНС. В повечето карти на Сирия тази зона е маркирана в жълто. \r\nТурция и Сирийската национална армия (СНА) от своя страна контролираха Африн, бивша крепост на ПКК /ОНС, и зоната между Джараблус и Ал Баб - бивши територии на „Ислямска държава“. От 2016 г. не по-малко от 300 000 сирийски бежанци са се върнали в тези освободени райони. Идлиб също беше под контрола на сирийските опозиционни групи, които са в тясна връзка с Турция по силата на споразумение за дееслкалация с Русия. Тази зона е маркирана в зелено. \r\nИ накрая, режимът на Башар Асад задържа контрола върху Южна Сирия, заедно с Латакия и Алепо на север. Тази зона е оцветена в червено. Подкрепен от Русия и Иран, Дамаск си върна Алепо, преди да насочи вниманието си към Идлиб. Планът  на режима беше да се насочи към контролираните от опозиция райони, като внимателно се избягва териториите, контролирани от подкрепяните от американците бойци от ПКК / ОНС.  За да бъде ясно, режимът се опита да атакува „жълтата“ зона, но се наложи да отстъпи поради въздушните бомбардировки от страна на САЩ. Под американска защита ПКК / ОНС се опита да очертае своя държава в Сирия. \r\nНа фона на тези развития по места Турция, Русия и Иран започнаха продължителни дипломатически преговори и започнаха процес за изготвяне на новата конституция на Сирия. Преди историческата среща, която би оформила бъдещето на страната, Турция направи ход, за да наклони баланса на силите в своя полза - както и да неутрализира заплахите за националната сигурност, да се справи с заплахата от терор, произтичаща от Северна Сирия, да улесни репатрирането на сирийските бежанци и да запази териториалната цялост на съседа си. \r\nНа 9 октомври Турция започна операция „Извор на мира“ в 120-километровата отсечка между Тел Абяд и Рас ал Айн, с намерение да контролират 30-километрова ивица. СНА, с турска подкрепа, бързо достигна стратегически важната магистрала M4 - забележително постижение. Когато умерената опозиция пое контрола над центъра на град Тел Абяд и влезе в центъра на Рас ал Айн, САЩ поискаха 120-часова пауза, за да улеснят евакуацията на терористите от зоната за сигурност. Така Анкара сключи сделка с Вашингтон. Преди да изтече часовникът, президентът Реджеп Тайип Ердоган се срещна с руския си колега Владимир Путин в Сочи, за да подпише поредното историческо споразумение, което се отнася до всички райони извън участъка между Тел Абяд до Рас ал Айн. \r\nВ продължение на 12 дни ситуацията в Сирия се промени изцяло. В североизточна Сирия, подкрепената от Турция СНА овладя контрола върху площ от четири хиляди квадратни километра между Тел Абяд и Рас ал Айн. Тази зона, боядисана в зелено, е гарантирана в рамките на турско-американското споразумение. Споразумение, което премахна терористите от ПКК / ОНС от този район. Междувременно Турция и Русия се съгласиха да изтласкат всички елементи на ПКК / ОНС на около 30 километра от границата между Турция и Сирия в останалите части на североизточна Сирия. Когато изтече 150-часовия срок, подкрепяните от Русия сили на сирийския режим ще отговарят за онези райони - които ще бъдат оцветени в червено. Същото важи и за Манбиж и Тел Рифаат, и двата,  разположени на запад от река Ефрат. \r\nВ светлината на турското нахлуване и поредица от двустранни споразумения районът под контрола на терористичната организация ПКК/ОНС  се е свил и е изтласкан от границата между Турция и Сирия. Какво предстои в тази жълта зона на картата на Сирия? \r\nСъединените щати искат да държат богатия на петрол регион Дейр ел-Зор под свой контрол в опит да гарантират безопасността на Израел. Моите източници в Анкара обаче казват, че терористите от ПКК/ОНС  също няма да могат да се задържат на тази територия. Движейки се напред, няма да е изненадващо подкрепяните от Русия сили на режима да се насочат към бойците от ПКК / ОНС. \r\n \r\n  Юлиян Марков", "date": "2019.10.29", "title": "Daily Sabah: Какво предстои за контролираните от кюрдите територии в Сирия"}
{"url": "http://www.focus-news.net/news/2019/10/29/2713742/lokaliziran-e-pozharat-v-natsionalen-park-rila-nad-selo-dolno-osenovo-obzor.html", "text": "Локализиран е пожарът в Национален парк „Рила“ над село Долно Осеново. По информация на инж. Дамян Дамянов, директор на Югозападно държавно предприятие. През утрешния ден ще продължат действията по доизгасянето на пожара. Според инж. Дамянов долния южен фронт, който е към горския масив, е обезпечен. По думите му се работи по всички фронтове, като най-тежко е горе, на билото, заради вятър, който е затруднил гасенето през деня и смриката гори сериозно. Той уточни, че в този участък  помагат двата хеликоптера, които се включиха в гасенето. Според инж. Дамянов, площта, засегната от пожара, е около 500 дка. Той подчерта, че на терен са над 170 души. \r\nОт Министерство на отбраната съобщиха , че вертолет Ми-17 от състава на 24-а авиационна база втори ден помага за гасенето на големия горски пожар в Национален парк „Рила“. По техни данни за три часа и четиридесет минути днес машината извърши шест захода за пускане на 15 000 литра вода над пожара. \r\nКандидатът за кмет на Симитли и досегашен кмет на общината Апостол Апостолов коментира, че над 100 доброволци от Община Симитли участват в гасенето на пожара в Национален парк „Рила“ над село Долно Осеново. Той посочи, че за доброволците има осигурени храна и напитки. Той добави, че местността, в която се е разразил пожарът, е трудно достъпна. Той бе категоричен, че няма опасност за жителите на село Долно Осеново.", "date": "2019.10.29", "title": "Локализиран е пожарът в Национален парк „Рила“ над село Долно Осеново (ОБЗОР)"}
{"url": "http://www.focus-news.net/news/2019/10/29/2713741/pregled-na-osnovnite-temi-v-ruskiya-pechat-agentsiya-fokus.html", "text": "Смъртта на лидера на \"Ислямска държава\", американските намерения в Сирия и газовите преговори между Русия, Украйна и ЕС са сред темите на руския печат. \r\n*** \r\n \r\n Доналд Тръмп реши да убие лидера на „Ислямска държава“ заради поведението на Русия, пише руският вестник  “Взгляд“  в материал, представен без редакторска намеса.  \r\nСъединените щати най-накрая убиха човек, който беше обявен за мъртъв много пъти, но винаги по-късно се оказваше жив - лидерът на „Ислямска държава“ Ал Багдади. Защо това беше направено в момента и по такъв кинематографичен начин и какво общо има Русия с тази ликвидация и какво ще промени унищожаването на лидера на „Ислямска държава“ в Близкия изток? \r\nПрезидентът на САЩ Доналд Тръмп потвърди по-ранните съобщения за смъртта на един от духовните водачи и идеолозите на „Ислямска държава“ Абу Бакр ал Багдади. „САЩ изправиха пред съда„ терорист номер едно “. Абу Бакр Ал Багдади е мъртъв “, каза той, говорейки в ефира на американските телевизионни канали. Говорителят на руския президент Дмитрий Песков заяви, че \"унищожаването на Абу Бакр ал Багдади е големият принос на президента Тръмп в борбата срещу тероризма\". \r\nСпоред Тръмп, специалните части са провели \"опасна и смела\" операция в Североизточна Сирия, по време на която те са ликвидирали голям брой бойци и поддръжници на Ал Багдади. Сред тях са две от съпругите на лидера на „Ислямска държава“, които също са носели „колани на самоубийци“, които не са сработили. „Но фактът, че те са мъртви и имат колани, значително усложни ситуацията за нашите хора, защото никога не знаете какво ще се случи. Те не избухнаха, но умряха “, каза Тръмп. Освен това САЩ са заловили няколко бойци. Специалните сили също са успели да освободят 11 деца.  \r\nВ операцията са участвали осем хеликоптера. Американският президент отбеляза, че те са летели \"много ниско и бързо\" и и са били посрещнати със стрелба, на която \"са отговорили много бързо\". \"Смятаме, че това бяха случайни хора, които, струва ми се, просто не обичат да виждат хеликоптери\", каза Тръмп, разбира се, по свой начин трогателно. \r\nГоворейки за жертвите, президентът говори за евакуацията на „едно красиво куче“, което върши „отлична работа“. Освен това САЩ са планирали да използват робот, но той не е бил нужен. По-късно ръководителят на Пентагона Марк Еспър обяви за\"леките наранявания\" на двама американски войници. Според американския президент тялото на лидера на „Ислямска държава“  е силно обезобразено. Ал Багдади обаче е бил „бързо и точно идентифициран чрез бърз анализ на ДНК“. \r\nТръмп каза, че терористът е бил наблюдаван през последните две седмици, защото той постоянно си е сменял местоположението и след това се е установил в голям жилищен комплекс, където има много подземни тунели. Тръмп отбеляза, че всички ходове са били задънени, с изключение на един, но \"ние го прикрихме\". \r\nПрезидентът на САЩ благодари на Русия, Турция и Ирак за помощта им в елиминирането на лидера на „Ислямска държава“. Според него Русия „се е държала перфектно“, като е оставяла американските вертолети да летят над контролираната от нея територия в Сирия. Тръмп не каза откъде са долетели спецслужбите, участващи в операцията, но уточни, че става въпрос за база „в приятелска страна“ (Йордания по-късно каза, че американските специални сили са тръгнали от нейната територия). В същото време той отбеляза, че Русия не е знаела предварително коя мисия изпълняват САЩ. „Искам също да благодаря на сирийските кюрди за подкрепата, която успяха да ни окажат в тази много опасна мисия“, каза Тръмп. Американският президент каза още, че е наблюдавал на живо специалната операция от ситуационния център на Белия дом. „Беше като да гледаш филм“, обясни той. \r\nКакто обикновено се случва в такива случаи, историята постепенно започва да прераства в подробности. Първо се появиха съобщения, че за местонахождението и движението на Ал Багдади е било разбрано от една от съпругите му, което е „в компетенцията“ на иракското контраразузнаване. Друг източник на данни се твърди, че е Исмаил ал Атауи, бивш помощник на имама.  \r\nПо принцип внезапната поява в медийното поле на новината за премахване на лидера на „Ислямска държава“  е по принцип разбираема. След сключването на руско-турското споразумение в Сочи и успешното му изпълнение на място, Белия дом се оказа в позицията на ленив коментатор. \r\n„Победата на Путин“, „поражение на Тръмп“ е най-мекото, което се говореше в западните медии от почти седмица. Реакцията на американското ръководство, привична в подобна ситуация, се разви през годините: да направи нещо по холивудски закачливо и достъпно за разбиране. \r\nНищо специално, изискващо проучване на карта или етнографска справочник. Ние дойдохме, той умря, спасихме света. Нещо повече, за американската публика всички външнополитически и военни събития са изключително персонифицирани. Те наистина смятат, че с унищожаването на един единствен имам в едно село ще дойде глобална победа във войната срещу тероризма и джихадизма. Така беше и с Бин Ладен и Айман ал Зауахири. \r\nНо руско-турското споразумение за контрол по границата и изтеглянето на някои кюрдски единици от граничната зона нямаше за цел унижението на САЩ или на техния президент. Никой дори не е мисли да поставя Вашингтон в ъгъла, да му сложи клоунска шапка, да го напръска пера и весело да го закача с пръчка в същия този ъгъл. Американците се хвърлиха в този ъгъл и попаднаха сред перата на \"добре обмислената\" политика в Близкия изток, провеждана десетилетия. \r\nВсичко това е разбираемо и всички са свикнали. Всеки е свикнал с традиционно американските начини за „решаване на проблеми“ и привличане на вниманието на аудиторията към себе си. Следователно не е изненадващо, че им бяха дадени лаврите за унищожаването на \"терорист номер едно\". Дали са го заловили или са им го заловили вече не е важно. \r\nТова е така, защото американците измислиха \"длъжността\" на \"терорист номер едно\" и произволно назначават всеки, когото искат. От практическа гледна точка животът или смъртта на Абу Бакр ал Багдади вече нямат значение - затова нека си възстановят репутацията, както искат или както могат. Не е необходимо да им се поставя пръчки в колелата. В крайна сметка борбата с тероризма е едва ли не последната сфера на световната сигурност, където остава поне известно сътрудничество между Москва и Вашингтон. \r\nАбу Бакр ал Багдади нямаше бъдеще от 2014 г. насам, когато бедният скромен богослов Ибрахим Авад ал Бадри, който живееше в пристройка към джамия в бедния квартал на Багдад, се обяви за халиф и потомък на пророка Мохамед Абу Бакр ал Багдади ал-Хусейни ал-Хашими ал-Кураши. Това само по себе си беше богохулство (той никога не е принадлежал към племето Кураиши и не е бил роднина на хашемитските крале на Йордания - истинските потомци на Мохамед). Онези, които вече бяха намразили американския окупационен режим, както и пълното опустошение, в което Ирак бе живял десетилетия, послушаха неговите проповеди. \r\nНа първия етап дори някои руски коментатори считаха, че идеологията на „Ислямска държава“ е само отговор на окупацията на Ирак. Формата на национализъм, а не на джихадизъм, още повече, че в основата на офицерския корпус на „Ислямска държава“  бяха бившите иракски военни от режима на Садам Хюсеин. \r\nТе дори намериха нещо „прогресивно“ в това, докато „Шериатът в действие“ не изтупа този прах от мозъка на експертите. Самообявеният \"потомък на пророка\" обаче не беше воин, а проповедник, със смъртта му проповедите му не са загинали напълно. \r\nМоже да се предвиди, че почти сигурно скоро в някой друг град или дори регион ще се появи нов „селски имам”, който отново ще „повдигне черния флаг на джихада” и ще поведе правоверните в „рая под сянката на сабя”. Да, „скритият имам“, Месията, все още е шиитска традиция, но сунитите нямат ясна религиозна йерархия и всеки проповедник с автомат е в състояние да присвои правомощията  на „лидер“. Тази музика ще бъде вечна, ако нещо в световния ред не бъде променено. \r\nРазбира се, светът без Абу Бакр ал Багдади изглежда забележимо по-добър, отколкото с него. Да отричаш на американците, че са направили услуга на цивилизацията, няма смисъл. Но трябва да помним, че от военна гледна точка нищо не се е променило с унищожаването на \"имама на халифата\". \r\nВоенната инфраструктура на джихадистите в „резервата“ Идлиб остава непроменена и тя ще трябва да бъде унищожена от сирийските правителствени сили със съдействието на Руската федерация и частично от Турция. Но не и от американците. \r\nСъщата е историята с политическата ситуация в региона. Отново самите сирийци ще възстановят изцяло сирийската държавност с помощта на Русия и други заинтересовани страни, а не на американците. А Близкият Изток като цяло е друг проблем, за чието решаване са нужни още десетилетия. \r\nСътрудничеството със Съединените щати по въпросите на борбата с тероризма е жизненоважно за всички страни (точно както Вашингтон трябва да си сътрудничи с Русия). Всяка стъпка, всяко действие, водещо до поне малко отслабване на влиянието на джихадистката идеология, трябва да се приветства. \r\nВоенното и политическо уреждане на ситуацията в Сирия ще остане приоритет както за Дамаск, така и за Москва. А подробности (като съдбата на отделни имами или полеви командири) могат да бъдат обект както на споразумение, така и на тактическа инициатива. Има цели, по-важни от самопровъзгласилия се халиф. \r\n*** \r\n \r\n САЩ няма да дадат на никого сирийския петрол, пише руският вестник  “Независимая газета“  в материал, представен без редакторска намеса. \r\nПентагонът потвърди намерението на президента на САЩ Доналд Тръмп да остави ограничен контингент в Източна Сирия, за да защити нефтените находища. Министърът на отбраната Марк Еспър каза, че става дума за прехвърлянето на допълнителни сухопътни механизирани сили в провинция Дейр ез-Зор. Вярно, ръководителят на министерството на отбраната обясни запазването на военния персонал с борбата с „Ислямска държава“. „Нашата мисия в Сирия се поддържа със същата цел, с която беше започната – борбата с „Ислямска държава“. Ние ще предприемем мерки за предотвратяване на контрола на джихадистите над петролните ресурси“, каза Еспер. Той отказа да сподели подробностите на този план за защита на съоръженията, но наблюдателите предполагат, че около 500 военнослужещи може да останат в Сирия. \r\nПовечето петролни находища са в ръцете на Сирийските демократични сили (СДС), многонационален съюз, който се бори срещу \"Ислямска държава\", базиран на кюрдски формации. На 26 октомври руското министерство на отбраната съобщи, че петролът, добит в тези райони, се продава под контрола на американските специални сили и западните частни военни компании . „Под закрилата на американските военни и служители на американските частни компании, камионите за гориво от петролните находища в Източна Сирия се контрабандират в други държави. В случай на нападение срещу подобни кервани, сили за специални операции и американската военна авиация незабавно биват ангажирани, за да ги защитят“, каза Игор Конашенков, официален говорител на руското Министерство на отбраната и добави, че приходите от продажбата на петрол отиват в американските разузнавателни агенции и частни военни компании. Оставяйки зад скобите заключенията, изискващи допълнително потвърждение къде отиват парите от петрола, трябва да се отбележи, че СДС също извършва контрабанда, но нерядко в нея участват търговци, близки до Дамаск. \r\n \r\nТова, което наистина предизвиква големи въпроси, е законността да се държат петролните съоръжения под контрол на САЩ, които влязоха в Сирия благодарение на широкото тълкуване на резолюцията от 2001 г. относно използването на военна сила. В разговор с портала Axios Брет Макгърк, бивш специален пратеник на президента на САЩ в антитерористичната коалиция, призна, че Тръмп многократно е изразявал интерес към това, което може да се направи със сирийския петрол в лични разговори. Според Макгърк той е изучавал проблема с бившия държавен секретар Рекс Тилърсън, който е бил директор на енергийната компания Exxon Mobil и е имал съответния опит. Тогавашният шеф на Държавния департамент е посочил липсата на правна основа за експлоатацията на сирийското черно злато от американците и е добавил: \"Това не работи с петрола.\" „Може да се намерят нови юристи (които ще се справят с проблема. -„ НГ “), но просто би било незаконно американската компания да отиде и да изземе и експлоатира тези ресурси,“ казва Макгърк, цитиран от Axios. \r\nСамото обяснение с необходимостта от борба с „Ислямска държава“ не издържа. „Надяваме се да направим нещо, за да не допуснем руснаци и сирийци да влязат в района“, призна неназован служител на Пентагона в разговор с изданието Al-Monitor. \r\nРешението на САЩ да поддържа контрол над сирийския петрол в Източна Сирия беше взето набързо - след жестока критика на Конгреса. Този опит за задържане на инструмента за влияние върху сирийските събития за пореден път показва, че е напълно невъзможно да се оптимизира военното присъствие в остър военен конфликт, където интересите на много регионални и глобални играчи се сблъскват. В случая със Сирия Тръмп следва пътя на предишните американски лидери - пътя на политическия прагматизъм. \r\n*** \r\n \r\n В Брюксел бяха проведени преговори между Русия, ЕС и Украйна за транзита на руски газ през Украйна. След тристранните консултации заместник-председателят на Европейската комисия (ЕК) Марош Шефчович заяви, че преговорите са били неуспешни, цитира думите му  “Коммерсантъ“ . \r\n„Разочарован съм от днешния резултат и го казвам открито. Подготвих срещата, така че ако има политическа воля, да има положителен напредък“, заяви Шефчович по време на пресконференция . Според него следващият кръг от преговори ще се проведе през ноември: другите страни са се съгласили с това предложение. Представителят на ЕК отбеляза, че следва да бъдат внимателно подготвени следващите консултации. Точната им дата все още не е известна. \r\nМарош Шефчович каза, че Русия не е готова да прави отстъпки в преговорите за газа. Той обаче отбеляза, че някои документи не са й били предоставени навреме и е необходимо време за проучването им. \r\nМинистърът на енергетиката на Руската федерация Александър Новак след резултатите от преговорите заяви, че Русия може да удължи договора за догодина, ако Киев няма време да разреши някои законодателни въпроси. Според него подобни рискове остават. \r\n„Въпреки че, ако нашите украински колеги са готови да работят съгласно европейското законодателство, ние също сме готови съгласно това законодателство да осигурим транзит на газ до Украйна от 2020 г.“, заяви Новак в ефира на телевизионния канал „Россия 24“. \r\nСпоред министъра всички страни са решени да осигурят транзит на газ от 1 януари догодина. „Ще продължим да работим интензивно както на ниво министерства, така и на ниво компании“, заяви Александър Новак. \r\nМинистър Новак каза също, че на срещата са обсъждани директни доставки на газ за Украйна. Според него Русия вижда готовността за споразумения от страна на партньорите, но конкретни цифри ще бъдат обсъдени по-късно. \r\nИзданието припомня, че на 31 декември 2019 г. изтича договорът между \"Газпром\" и украинския \"Нафтогаз\". На преговорите в края на септември Русия, Украйна и ЕС се договориха, че бъдещият транзит на газ от 2020 г. може да бъде организиран съгласно европейското законодателство, ако Киев успее да приеме съответните закони до 1 декември.", "date": "2019.10.29", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/10/29/2713735/aleksandar-novak-ukrayna-e-gotova-da-vazobnovi-prekite-gazovi-dostavki-ot-rusiya-ot-2020-godina.html", "text": "Руското министерство на енергетиката вижда готовността на Украйна да възобнови доставките на руски газ директно от 2020 г., заяви министър Александър Новак след тристранните консултации за газовите доставки между Русия, ЕС и Украйна, цитиран от  TACC . \r\n\"Обсъдихме и въпроси за доставките на газ за Украйна. Виждаме готовността на нашите партньори, включително за доставките на газ, от 2020 г., директно\", заяви Новак по телевизионния канал „Россия-24“. \"Конкретните цифри ще бъдат обсъдени по-късно.\" \r\nНовак добави, че по време на консултациите страните са се споразумели да работят интензивно на ниво компании. Според него има редица въпроси, които трябва да бъдат проучени, по-специално „Газпром“ и украинските партньори възнамеряват да \"работят интензивно\" според методологията за определяне на тарифите за транзит. \r\nРусия е готова през 2020 г. да осигури транзита на газ през Украйна в съответствие с европейското законодателство, ако украинската страна е готова за това, каза Новак. \r\n„Като резерва ние сме готови да осигурим удължаването на споразумението за транзит на газ, което е валидно днес и през 2020 г. Въпреки че, ако нашите украински колеги са готови да работят съгласно европейското законодателство, ние също сме готови съгласно това законодателство да гарантираме транзита на газ през Украйна от 2020 г.“ - каза той. \r\nПо-късно, по време на брифинг, министър Новак уточни, че ако украинските партньори нямат време за прилагане на европейското законодателство, Русия е готова да извърши транзит на газ в съответствие с действащото споразумение, докато Украйна не приложи европейските правила. \r\n\"Готови сме да работим, включително въз основа на съществуващото споразумение, с технически корекции, от 1 януари 2020 г. до периода на прилагане на законодателството от Украйна\", отбеляза Новак. \r\nНастоящият 10-годишен договор за транзит на руски газ през Украйна изтича в края на тази година. До този момент Русия планира да пусне два газопровода, заобикалящи Украйна – „Северен поток 2“ и „Турски поток“. \r\n\"Но като цяло, от гледна точка на взаимодействието, ще продължим да анализираме регулаторната рамка на украинското законодателство, за да потвърдим за пореден път както от страна на Русия, така и от страна на Европейската комисия, че украинското законодателство съответства на европейското законодателство и че там няма никакви подводни камъни. Ние се договорихме за това. Според мен преговорите бяха положителни - ще продължим да общуваме с колегите си. Съгласихме се да проведем следващите консултации в края на ноември “, каза той. \r\n\"Ще проучим методиката, публикувана на 25 октомври, методологията за определяне на тарифите за изпомпване на газ от Украйна. Чакаме публикуването им не само на украински, но и на английски. Това ще бъде обсъдено в близко бъдеще, ще анализираме конкурентоспособността на тарифите и други маршрути. Това е важен момент по отношение на ефективността на проекта за изпомпване на газ през газопреносната система на Украйна “, добави Новак. \r\nСледващите тристранни газови консултации между Русия, ЕС и Украйна ще се проведат в края на ноември, каза Новак. \"В края на ноември ще се проведат следващите тристранни консултации. Ние сме позитивно настроени и според мен настоящата среща беше доста конструктивна, тъй като видяхме, че всички страни преди всичко са настроени конструктивно. Има, разбира се, и въпроси, и рискове. Ще решим тези проблеми заедно в бъдеще, \"каза той. \r\n\"Газпром\" и операторът на газопреносната система на Украйна трябва да договорят техническо споразумение, което ще определи по-нататъшните отношения между газоразпределителните системи на двете страни по отношение на доставките на газ в Европа, каза Новак. \r\n\"Обсъдихме също, че между Газпром и оператора на газопреносната система [на Украйна] трябва да се водят преговори за намиране на най-приемливия вариант на техническо споразумение за организиране на взаимодействието между газопреносната система на Русия и газотранспортната система на Украйна\", каза министърът. \r\n\"Това също е важен въпрос. Той е технически, но без него взаимоотношенията не могат да бъдат уредени докрай\", добави Новак. \r\nРусия е готова да работи с Украйна съгласно съществуващия договор за транзит на газ през Украйна, докато страната не изпълни европейското законодателство. „За нас е важно, подчертахме това и последния път, че сме готови да работим по европейското законодателство и ако нашите партньори нямат време за прилагане на това законодателство, ние сме готови да работим въз основа на съществуващия договор с технически корекции след 2020 г. до прилагането на такова законодателство“, каза той. \r\nУкрайна, Русия и ЕС се ангажират с конструктивен подход и подписването на споразумение за транзит на газ през тази година. \"Като цяло виждаме, че и ЕК, и украинските партньори са конструктивни. Ще продължим взаимодействието си\", каза Новак. \r\n\"Всички са готови да намерят всички необходими решения за това и да осигурим изпомпване на газ, транзит на газ от 2020 г. и ние ще продължим да работим интензивно както на ниво министерства, така и на ниво компании\", добави той. \r\nМинистерството на енергетиката на Руската федерация призовава за по-активни преговори с Украйна за транзит на газ от търговските компании, каза Новак. \"В близко бъдеще ще трябва да засилим контактите си на ниво компании, на ниво „Газпром“ и украински компании, включително разработването на най-приемливите правила за взаимодействието на операторите на газопреносните системи в Русия и Украйна\", каза министърът. \r\n \r\n  Юлиян Марков", "date": "2019.10.29", "title": "Александър Новак: Украйна е готова да възобнови преките газови доставки от Русия от 2020 година"}
{"url": "http://www.focus-news.net/news/2019/10/29/2714026/tass-britanskiyat-parlament-prie-na-vtoro-chetene-zakona-za-predsrochnite-izbori.html", "text": "Камарата на общините на британския парламент прие законопроекта на правителство за провеждане на предсрочни парламентарни избори на 12 декември, предава  TACC \r\nПредседателят на парламента Джон Беркоу обяви, че инициативата на премиера е получила достатъчна устна подкрепа от страна на депутатите, така че не е необходимо официално преброяване на гласовете. \r\nСега, преди решителното трето четене, в законопроекта ще бъдат представени изменения. Както Reuters съобщи по-рано, заместник-председателят на парламента Линдзи Хойл не позволи на депутатите да гласуват по неприемливи за правителството изменения.  \r\nВъв вторник кабинетът на Джонсън предложи Камарата на общините да разгледа и приеме законопроект, който ще позволи предсрочните парламентарни избори да бъдат свикани с гласуване с обикновено мнозинство на депутатите, заобикаляйки изискванията на действащото законодателство. Камарата на общините се съгласи законопроектът да бъде разгледан по ускорената процедура - само за един ден, но също така гласува, така че депутатите да имат възможност да внесат допълнителни изменения в него. Окончателното гласуване на правителствения законопроект в Камарата на общините се очаква след 20:00 местно време (22:00 българско време). В момента както правителството, така и големите опозиционни партии подкрепят провеждането на предсрочни избори, така че е много вероятно през декември британците да трябва да отидат на урните за трети път за четири години, за да изберат нов парламент. \r\n \r\n  Юлиян Марков", "date": "2019.10.29", "title": "ТАСС: Британският парламент прие на второ четене закона за предсрочните избори"}
{"url": "http://www.focus-news.net/news/2019/10/29/2713747/pregled-na-mezhdunarodnite-novini-do-600-chasa-agentsiya-fokus.html", "text": "Руското министерство на енергетиката вижда готовността на Украйна да възобнови доставките на руски газ директно от 2020 г., заяви министър Александър Новак след тристранните консултации за газовите доставки между Русия, ЕС и Украйна, цитиран от  TACC . \r\n\"Обсъдихме и въпроси за доставките на газ за Украйна. Виждаме готовността на нашите партньори, включително за доставките на газ, от 2020 г., директно\", заяви Новак по телевизионния канал „Россия-24“. \"Конкретните цифри ще бъдат обсъдени по-късно.\" \r\nНовак добави, че по време на консултациите страните са се споразумели да работят интензивно на ниво компании. Според него има редица въпроси, които трябва да бъдат проучени, по-специално „Газпром“ и украинските партньори възнамеряват да \"работят интензивно\" според методологията за определяне на тарифите за транзит. \r\nРусия е готова през 2020 г. да осигури транзита на газ през Украйна в съответствие с европейското законодателство, ако украинската страна е готова за това, каза Новак. \r\n„Като резерва ние сме готови да осигурим удължаването на споразумението за транзит на газ, което е валидно днес и през 2020 г. Въпреки че, ако нашите украински колеги са готови да работят съгласно европейското законодателство, ние също сме готови съгласно това законодателство да гарантираме транзита на газ през Украйна от 2020 г.“ - каза той. \r\nПо-късно, по време на брифинг, министър Новак уточни, че ако украинските партньори нямат време за прилагане на европейското законодателство, Русия е готова да извърши транзит на газ в съответствие с действащото споразумение, докато Украйна не приложи европейските правила. \r\n\"Готови сме да работим, включително въз основа на съществуващото споразумение, с технически корекции, от 1 януари 2020 г. до периода на прилагане на законодателството от Украйна\", отбеляза Новак. \r\nНастоящият 10-годишен договор за транзит на руски газ през Украйна изтича в края на тази година. До този момент Русия планира да пусне два газопровода, заобикалящи Украйна – „Северен поток 2“ и „Турски поток“. \r\n\"Но като цяло, от гледна точка на взаимодействието, ще продължим да анализираме регулаторната рамка на украинското законодателство, за да потвърдим за пореден път както от страна на Русия, така и от страна на Европейската комисия, че украинското законодателство съответства на европейското законодателство и че там няма никакви подводни камъни. Ние се договорихме за това. Според мен преговорите бяха положителни - ще продължим да общуваме с колегите си. Съгласихме се да проведем следващите консултации в края на ноември “, каза той. \r\n\"Ще проучим методиката, публикувана на 25 октомври, методологията за определяне на тарифите за изпомпване на газ от Украйна. Чакаме публикуването им не само на украински, но и на английски. Това ще бъде обсъдено в близко бъдеще, ще анализираме конкурентоспособността на тарифите и други маршрути. Това е важен момент по отношение на ефективността на проекта за изпомпване на газ през газопреносната система на Украйна “, добави Новак. \r\nСледващите тристранни газови консултации между Русия, ЕС и Украйна ще се проведат в края на ноември, каза Новак. \"В края на ноември ще се проведат следващите тристранни консултации. Ние сме позитивно настроени и според мен настоящата среща беше доста конструктивна, тъй като видяхме, че всички страни преди всичко са настроени конструктивно. Има, разбира се, и въпроси, и рискове. Ще решим тези проблеми заедно в бъдеще, \"каза той. \r\n\"Газпром\" и операторът на газопреносната система на Украйна трябва да договорят техническо споразумение, което ще определи по-нататъшните отношения между газоразпределителните системи на двете страни по отношение на доставките на газ в Европа, каза Новак. \r\n\"Обсъдихме също, че между Газпром и оператора на газопреносната система [на Украйна] трябва да се водят преговори за намиране на най-приемливия вариант на техническо споразумение за организиране на взаимодействието между газопреносната система на Русия и газотранспортната система на Украйна\", каза министърът. \r\n\"Това също е важен въпрос. Той е технически, но без него взаимоотношенията не могат да бъдат уредени докрай\", добави Новак. \r\nРусия е готова да работи с Украйна съгласно съществуващия договор за транзит на газ през Украйна, докато страната не изпълни европейското законодателство. „За нас е важно, подчертахме това и последния път, че сме готови да работим по европейското законодателство и ако нашите партньори нямат време за прилагане на това законодателство, ние сме готови да работим въз основа на съществуващия договор с технически корекции след 2020 г. до прилагането на такова законодателство“, каза той. \r\nУкрайна, Русия и ЕС се ангажират с конструктивен подход и подписването на споразумение за транзит на газ през тази година. \"Като цяло виждаме, че и ЕК, и украинските партньори са конструктивни. Ще продължим взаимодействието си\", каза Новак. \r\n\"Всички са готови да намерят всички необходими решения за това и да осигурим изпомпване на газ, транзит на газ от 2020 г. и ние ще продължим да работим интензивно както на ниво министерства, така и на ниво компании\", добави той. \r\nМинистерството на енергетиката на Руската федерация призовава за по-активни преговори с Украйна за транзит на газ от търговските компании, каза Новак. \"В близко бъдеще ще трябва да засилим контактите си на ниво компании, на ниво „Газпром“ и украински компании, включително разработването на най-приемливите правила за взаимодействието на операторите на газопреносните системи в Русия и Украйна\", каза министърът. \r\n*** \r\n \r\n Държавната петролна и газова компания на Украйна „Нафтогаз“ заяви, че все още не е готова да обсъжда каквито и да било пакетни газови споразумения с Русия, предава  TACC . \r\n\"Поредната тристранна среща в Брюксел приключи. Руската страна сподели интересни интерпретации на \"Стари песни на нов глас\". По-специално възникна въпросът за разрешаване на ситуацията с решението на Стокхолмския арбитраж. Поискахме да ни изпратят официален документ, за да не разчитаме на публикации в руските медии“, се казва в съобщението на уебсайта на компанията. \r\n\"Руската страна все още не е предала официални предложения за решаване на откритите въпроси. Ето защо е невъзможно да се говори за някакви \"пакетни решения на всички проблеми\", включително за възможността за изплащане на дълга на \"Газпром\" въз основа на резултатите от Стокхолмския арбитраж,\" заявиха от „Нафтогаз“.“Чакаме нови контакти.“ \r\n*** \r\n \r\n В Брюксел бяха проведени преговори между Русия, ЕС и Украйна за транзита на руски газ през Украйна. След тристранните консултации заместник-председателят на Европейската комисия (ЕК) Марос Шефчович заяви, че преговорите са били неуспешни, цитира думите му  “Коммерсантъ“ . \r\n„Разочарован съм от днешния резултат и го казвам открито. Подготвих срещата, така че ако има политическа воля, да има положителен напредък“, заяви Шефчович по време на пресконференция . Според него следващият кръг от преговори ще се проведе през ноември: другите страни са се съгласили с това предложение. Представителят на ЕК отбеляза, че следва да бъдат внимателно подготвени следващите консултации. Точната им дата все още не е известна. \r\nМарош Шефчович каза, че Русия не е готова да прави отстъпки в преговорите за газа. Той обаче отбеляза, че някои документи не са й били предоставени навреме и е необходимо време за проучването им. \r\nМинистърът на енергетиката на Руската федерация Александър Новак след резултатите от преговорите заяви, че Русия може да удължи договора за догодина, ако Киев няма време да разреши някои законодателни въпроси. Според него подобни рискове остават. \r\n„Въпреки че, ако нашите украински колеги са готови да работят съгласно европейското законодателство, ние също сме готови съгласно това законодателство да осигурим транзит на газ до Украйна от 2020 г.“, заяви Новак в ефира на телевизионния канал „Россия 24“. \r\nСпоред министъра всички страни са решени да осигурят транзит на газ от 1 януари догодина. „Ще продължим да работим интензивно както на ниво министерства, така и на ниво компании“, заяви Александър Новак. \r\nМинистър Новак каза също, че на срещата са обсъждани директни доставки на газ за Украйна. Според него Русия вижда готовността за споразумения от страна на партньорите, но конкретни цифри ще бъдат обсъдени по-късно. \r\nИзданието припомня, че на 31 декември 2019 г. изтича договорът между \"Газпром\" и украинския \"Нафтогаз\". На преговорите в края на септември Русия, Украйна и ЕС се договориха, че бъдещият транзит на газ от 2020 г. може да бъде организиран съгласно европейското законодателство, ако Киев успее да приеме съответните закони до 1 декември \r\n \r\n Възрастен стрелец откри огън пред джамия в Югозападна Франция в понеделник, като рани двама души,  заявиха от полицията, цитирани от  The Wall Street Journal .  \r\nЗадържан е 84-годишен мъж за стрелба пред джамията, която се намира в крайбрежния град Байон близо до испанската граница. Един от двамата пострадали е в тежко състояние , като според лекарите има рани в гръдния кош. \r\nЗаподозреният е известен на властите, съобщиха от полицията, защото той се е кандидатирал на местните избори преди четири години от Националния фронт на Марин Льо Пен, крайно дясната партия, която сега се казва Национално движение. Полицията е задържала мъжа близо до дома му, след като той избягал от мястото на стрелбата, съобщиха властите. \r\n„Тази атака срещу джамията в Байон е неописуем акт, който е абсолютно в противоречие с всички ценности на нашето движение“, пише Марин Льо Пен в публикация в социалната мрежа „Туитър“. \r\nПолицейски служител заяви, че заподозреният е признал за стрелбата, казвайки на полицията: „Не ме интересува. Имам рак.\" Полицията е открила пистолет в колата на мъжа, каза служителят. Заподозреният не коментира мотивите за действията си. \r\nВестникът припомня, че това е поредното от серия нападения срещу джамии тази година, започнала в новозеландския град Крайстчърч. \r\n*** \r\n \r\n Турските сондажни изследователски кораби няма да напуснат кипърските води, освен ако Никозия не включи кипърските турци в споделено решение относно проучването за въглеводороди, заяви посланикът на Турция в Гърция в интервю за гръцкия вестник  Kathimerini , публикувано в неговото електронно англоезично издание. \r\nБурак Озюгергин заяви, че сондажните кораби „Фатих“ и „Явуз“ всъщност са в континенталния шелф на Турция, а не в Кипър, като добави, че „окончателните морски граници“ на островната държава не могат да бъдат уредени без „политическо уреждане“ на кипърския проблем като цяло. \r\nПо отношение на Сирия, Озюгергин отхвърли обвиненията, че Турция иска да промени границите или демографията на региона, като аргументира, че целта на страната му е  „гарантиране на териториалната цялост на Сирия“. \r\nЩо се отнася до отношенията на страната му с Гърция, той каза, че Турция не е ревизионистка държава и че спазва Лозанския договор и границите на съседите,  противно на казаното от гръцката общественост. \r\nПосланикът заяви, че страната му не се отдръпва от НАТО и Алиансът остава гарант на Евроатлантическата архитектура на сигурността, че страната му много е инвестирала и много е спечелила от съюза си с НАТО.  \r\n*** \r\n \r\n Британските депутати отхвърлиха опита на премиера Борис Джонсън да проведе предсрочни общи избори на 12 декември, , предава  AFP . \r\nОбщо 299 депутати гласуваха в подкрепа на предложението му, 70 бяха против, но това е далеч от необходимата подкрепа на две трети от 650-те депутати, изисквани от закона, за да се приеме предложението за предсрочни избори. \r\n*** \r\n \r\n Колоните на военната полиция на руските въоръжени сили патрулираха по сирийско-турската граница по три маршрута, съобщи началникът на Руския център за помирение на враждуващите страни в Сирия генерал-майор Алексей Бакин, цитиран от  TACC . \r\n\"Военният персонал на военната полиция на въоръжените сили на Руската федерация продължава да изпълнява задачи за подпомагане на осигуряване на сигурността на населението и поддържане на реда, патрулиране в определените райони, както и подпомагане на изтеглянето на частите на кюрдските Отряди за народна самоотбрана (ОНС)и въоръжението им на 30 км от сирийско-турската граница.  „ В момента изтеглянето на кюрдските ОНС продължава“ каза той.“ На 28 октомври конвои от руската военна полиция патрулираха по маршрутите: Каракозак – Кобани - Коран; Камишли - Факира; Камишли - Сималка\", каза той. \r\n*** \r\n \r\n Британското правителство загуби гласуването за насрочване на избори преди Коледа, пише британският вестник  London Evening Standard \r\nБританският премиер Борис Джонсън  си осигури 299 гласа в подкрепа на предложението за предсрочни избори, а  само 70 бяха против. На кабинета обаче му трябваха 455 гласа, за да се приеме предложението \r\nЛейбъристите отказаха да подкрепят избори на тази дата, тъй като студентите ще се приберат вкъщи за коледните празници. \r\nЛибералдемократтите  и Шотландската национална партия  очертаха друг път до избори на 9 декември. Премиерът каза на депутатите, че правителството ще внесе кратък законопроект за общи избори на 12 декември, след като ЕС се съгласи по-рано през деня да отложи Брекзит до 31 януари. \r\nАнди Макдоналд от опозиционната лейбъристка партия заяви, че предложените избори на 12 декември ще „изключат“ много избиратели, включително студенти, и ще създадат „огромни“ трудности на желаещите да стигнат до урните заради коледните празници. \r\nТой заяви пред Sky News: „Смятам, че е много неразумно да се провеждат общи избори в навечерието на Коледа. \r\nПравителството  ще внесе законопроект само с един член за изменение на Закона за парламентите с фиксиран срок, за да се свикат общи избори на конкретната дата 12 декември, , заяви източник на Даунинг стрийт. За гласуването на този законопроект ще е достатъчно обикновено мнозинство. \r\nИзточникът също така заяви, че законопроектът за оттегляне от ЕС за изпълнение на сделката за Брекзит няма да бъде върнат за гласуване.", "date": "2019.10.29", "title": "Преглед на международните новини до 6:00 часа (Агенция \"Фокус\")"}
{"url": "http://www.focus-news.net/news/2019/10/29/2713743/14-golemi-obshtini-v-stranata-s-izbran-kmet-obzor.html", "text": "Ден след вота започнаха да излизат и победителите от местния вот.  \r\nДимитър Николов от ГЕРБ печели местните избори в  община Бургас  с 65.83% при обработени 100% протоколи. На първи тур Димитър Николов е получил 48 005 гласа. Николай Тишев от ПП \"БСП за България е подкрепен от 10.18% или 7 425 гласа. \r\nИван Кадев печели изборите в  община Банско  с 51.71% при обработени 100% протоколи. Георги Икономов от ПП ГЕРБ, който бе кмет два мандата, остава втори с 39.02%. \r\nПри над 60 % обработени протоколи досегашният кмет на  Варна  Иван Портних води с 50.2 % от гласовете.  След него с почти равен брой гласове или подкрепа от по 14 % се нареждат Кандидатът на БСП Анелия Клисарова и Костадин Костадинов от Партия „Възраждане“. \r\nДаниел Панов от ПП ГЕРБ печели изборите в  община Велико Търново  с 60,55% при 100% обработени протоколи. Втора е Весела Лечев от БСП с 22.22 %. Разликата между Даниел Панов и Весела Лечева е 12 048 гласа. \r\nКалин Каменов, кандидат за кмет на  Враца  от ГЕРБ получава 72,79 % при 98,76 % обработени протоколи на СИК.  \r\nТаня Христова от ПП ГЕРБ печели изборите в  община Габрово  с 58.63%, при 100 % обработени протоколи. Втори е Ивелин Николов от БСП за България със 17.39% \r\nЗлатко Живков от Местна коалиция „СДС (ГЕРБ, БНД, ВМРО-БНД и ЗНС)” печели изборите в  община Монтана  при 100% обработени протоколи на СИК. Той печели със 71,75%, за него са гласували 15 721 души от 46 288 избиратели по списък в община Монтана. С втори резултат е Илия Илиев от БСП с 13,48%, като за него за гласували 3033 души. \r\nПри обработени 71.57% СИК протоколи кандидатът за кмет на  община Казанлък  на ПП ГЕРБ Галина Стоянова има 54.95%. \r\nХасан Азис спечели изборите в  Кърджали  със 16 182 гласа или 53.02%, това съобщи Александър Ставрев. Кандидатът за кмет Никола Чанев от ГЕРБ е на втора позиция с 9 056 гласа и 29.67% от гласовете на избирателите.  \r\nПетър Паунов от Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци” печели изборите с 54.96% при обработени 100 % от протоколите на СИК в Кюстендил. За Петър Паунов са гласували 11 793 души. Това ще бъде неговия четвърти мандат като кмет на  Община Кюстендил . Независимият кандидат за кмет Здравко Милев е получил 25,80 % одобрение от жителите на общината. \r\nКрасимир Герчев от ПП ГЕРБ ще бъде кмет на  община Разлог  през следващите 4 години. При обработени 100 % СИК протоколи в OИК – Разлог, той е спечелил 62.49% или 7 064 от 17 532 по избирателни списъци.  \r\nАпостол Апостолов печели изборите за кмет на  Симитли  при 100% обработени протоколи. За него са гласували 6 498. \r\nВ  община Свищов  независимият, но подкрепен от няколко партии Генчо Генчев, отново ще седне на кметския стол, тъй като е събрал 52.13%. \r\nПри обработени 38.44% СИК протоколи в  община Стара Загора  кандидатът за кмет Живко Тодоров от ПП ГЕРБ има 69.08%. Иван Върляков от „БСП за България“ получава 14.88%.  \r\nСтанислав Дечев от ПП ГЕРБ печели с 51.42% при обработени 93.73% протоколи в  община Хасково . Коста Стоев „БСП за България“ е получил 17.12% избирателна активност. \r\nТеодора ПАТРОНОВА", "date": "2019.10.29", "title": "14 големи общини в страната с избран кмет (ОБЗОР)"}
{"url": "http://www.focus-news.net/news/2019/10/29/2713748/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n \r\n Метеорологична обстановка: \r\nПрез нощта ще преобладава ясно време. На отделни места, главно по поречието на Дунав и в Горнотракийската низина ще се образува краткотрайна мъгла. Почти тихо, с минимални температури предимно между 2° и 7°, по-високи по морския бряг. На 29.10.2019 г. ще е предимно слънчево. Ще има временни увеличения на облачността – предимно висока. Максималните температури ще са между 18° и 23°. През нощта срещу сряда облачността в Северна България ще се увеличи, но ще се задържи почти без валеж. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път на София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАвтомагистрала (АМ) „Тракия“:  \r\nОбласт София:  \r\nДвижението в посока Бургас от км 14+270 до км 20+660 е ограничено поради ремонтно-възстановителни дейности на виадукти при км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г.; \r\nДвижението в участъка от км 159+715 до км 162+280 посока Бургас се осъществява с повишено внимание поради изграждането на пътна връзка към обект: ,,Търговски крайпътен обект - бензиностанция с АГСС, обслужваща сграда, КТП и паркинг за леки автомобили, и подобект: Локално платно с етапни пътни връзки към АМ „Тракия“. Ограничено е използването на аварийната лента в участъка, както и скоростта е ограничена до 70 км/ч. Участъкът е сигнализиран с пътни знаци. Срок до 29.10.2019 г. \r\nОбласт Ямбол: \r\nДвижението в участъка от км 330+875 до км 298+715 посока София се осъществява в една поради оборудването на автоматични устройства записващи пътния трафик. Ограничено е движението в активната лента, като движението се осъществява в изпреварващата лента. Участъкът е сигнализиран с пътни знаци. Срок до 29.10.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019 г; \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\nОбласт Кюстендил: \r\nДвижението в участъка при км 52+050 в посока София се осъществява с повишено внимание поради извършване на строителни и монтажни работи на стационарна контролна единица за събиране на такси на МПС с маса над 3,5 тона. Срок до 29.10.2019 г.; \r\nДвижението в участъка п.в. „Кочериново“ – п.в. „Благоевград“ от км 85+130 до км 90+620 посока ГКПП „Кулата“ се ограничава поради ремонтни дейности на асфалтовата настилка в участъка от км 87+400 до км 87+640. Движението се осъществява по път I-1 Кочериново – Благоевград. Участъкът е сигнализиран с пътни знаци. Срок до 30.10.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен: \r\nОбласт Ловеч: \r\n Движението в участъка Сопот – Микре от  км 25+000 до км 37+000 се осъществява с повишено внимание поради възстановяване на ограничителни системи. Срок до 01.11.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\n \r\n Състояние на републиканската пътна мрежа:  \r\nРемонтни дейности и временна организация на движението (ВОД):   \r\n \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-99: Движението по път II-99 Бургас – Атия при км 6+220 в района на Отманли движението се осъществява в една лента поради оборудване на съществуващо автоматично устройство записващо пътния трафик. Участъкът е сигнализиран с пътни знаци и скоростта е ограничена до 50 км/ч. Срок до 30.10.2019 г.;  \r\nПът II-99: Движението по път II-99 Созопол – Китен при км 38+286 в района на Приморско се осъществява в една лента поради оборудване на съществуващо автоматично устройство записващо пътния трафик. Участъкът е сигнализиран с пътни знаци и скоростта е ограничена до 50 км/ч. Срок 29.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения.  \r\n \r\nОПУ-Велико Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: няма ограничения. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът III-867: Движението по път III-867 Здравчец – Дедец в с. Добромирци от км 42+200 до км 42+880 се осъществява в една лента поради изграждане на изкуствени неравности. Участъкът е сигнализиран с пътни знаци. Срок до 29.10.2019 г. \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-301: Движението по път III-301 Летница – Умаревци в участъка Летница – Александрово от км 26+650 до км 27+250 се осъществява с повишено внимание поради полагане на електрозахранваща линия. Срок до 30.10.2019 г.; \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 31.10.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 31.10.2019 г.; \r\nПът II-37: Движението по път II-37 Пещера – Батак се осъществява в една лента от км 156+000 до км 158+000 поради частичен ремонт на асфалтовата настилка в дясна лента. Движението се осъществява в лявата лента и се регулира с пътни знаци. Срок 29.10.2019 г.; \r\nПът III-843: Движението по път III-843 Каратепе – Сърница от км 40+000 до км 45+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 01.11.2019 г.; \r\nПът III-843: Движението по път III-843 с. Сърница – гр. Доспат от км 45+500 до км 47+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 01.11.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът ІІІ-603: Движението по път ІІІ-603 Радомир – Копаница – Косача от км 0+800 до км 8+300 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III-623: Движението по път III-623 Калотинци – Реянци от км 55+000 до 62+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 29.10.2019 г.; \r\nПът ІІІ-3005: Движението по път III-3005 Петърница – Беглеж от км 15+000 до км 30+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-641: Движението по път III-641 Калофер – Баня в района на гара Ботев се ограничава поради ремонт на еластична прелезна настилка и железопътен път. Участъкът е сигнализиран с пътни знаци. \r\nОбходен маршрут: път I-6 Калофер – Васил Левски – Карлово и включване по път II-64 Карлово – Баня. Срок до 31.10.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.11.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности:  \r\nПът III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 11.11.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 11.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът ІІ-86: Движение по път ІІ-86 гр. Хвойна – Чепеларе при км 81+020 се осъществява в една лента поради изграждането на стационарна контролна единица на електронна система за събиране на таксите за ползване на републиканската пътна мрежа на база изминато разстояние за превозни средства с обща допустима максимална маса над 3,5 т. Срок до 29.10.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 София – Бучин проход при Костинброд от км 6+520 до км 7+100 е ограничено за МПС над 12 т. поради ремонтни дейности на асфалтовата настилка.  \r\nОбходен маршрут: през уличната мрежа на Костинброд, като се регулира с пътни знаци и светофарна уредба. Срок до 08.11.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът II-16: Движението по път II-16 Своге – София при Своге от км 54+607 до км 54+872 се осъществява с повишено внимание поради ремонт на тротоарни конзоли на мостово съоръжение. Участъкът е сигнализиран с пътни знаци и скоростта е ограничена до 30 км/ч. Срок до 01.11.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; \r\nПът II-81: Движението по път II-81 София – Бучин проход при Костинброд от км 6+520 до км 7+100 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности:  \r\nПът III-554: Движението по път III-554 Раднево – Гълъбово от км 20+000 до км 47+400 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:   \r\nИскърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.29", "title": "Актуална пътна обстановка"}
{"url": "http://www.focus-news.net/news/2019/10/29/2713732/predstoyashti-sabitiya-v-stranata-za-29-oktomvri-agentsiya-fokus.html", "text": "*** \r\n \r\nОт 09:00 часа в галерия „Оборище 5“ ще се проведе международната конференция //:meetthefuture/ Industry 4.0, посветена на Четвъртата индустриална революция и 5G. \r\n \r\n*** \r\n \r\nОт 09:30 часа в хотел \"Бест Уестърн Плюс Хотел Експо\", зала \"Панорама\", ще се проведе Национална конференция на тема - \"КЗП - партньорство за ефективен бизнес\". \r\n \r\n*** \r\n \r\nОт 11:00 часа Националният литературен музей организира поклонение пред гроба на Пейо Яворов в Централните софийски гробища по повод 105 години от кончината на поета. \r\n \r\n*** \r\n \r\nОт 11:00 часа в Националния пресклуб на БТА ще се проведе пресконференция по повод Световния ден за борба с псориазиса. \r\n \r\n*** \r\n \r\nОт 13.00 часа в заседателната зала в сградата на Висшия съдебен съвет, ще се проведе заседание. \r\n \r\n*** \r\n \r\nОт 14:30 часа в централата на ПП АБВ на улица „Врабча“ 23, ще бъде подписано споразумение за сътрудничество между ПП АБВ, младежката организация на партията и представители на парламентарно представената йорданска политическа сила „Послание“, която работи в тясно сътрудничество с Абдула II, крал на Хашемитско кралство Йордания. \r\n \r\n*** \r\n \r\nОт 14:30 часа във ФотоСинтезис Арт Център ще се проведе седми модул от обучението за здравни журналисти „Часът на диабета“. \r\n \r\n*** \r\n \r\nОт 18.00 часа в Унгарския културен институт ще се проведе среща-разговор с писателя Тошо Дончев по повод новата му книга \"Роса по залез\". \r\n \r\n*** \r\n \r\nОт 18:30 часа в камерната зала на Читалище „Славянска беседа 1880“, ще се проведе празничен концерт по случай Деня на бесарабските българи със специалното участие на Илия Луков. \r\n \r\n*** \r\n \r\nОт 19:00 часа в литературен клуб „Перото“ ще се състои премиерата на книгата „Психоанализа в България тук и сега”. \r\n \r\n*** \r\n \r\nОт 11:00 часа в малкия салон на Радио „Варна“ ще бъде отчетен проектът Епидемиологично изследване за град Варна „Търсене на помощ по повод остри интоксикации след употреба на наркотици и други психоактивни вещества при деца и млади хора 2019 година“.  \r\n \r\n*** \r\n \r\nОт 19.00 часа в Голяма зала на Драматичен театър, плевенският драматичен театър ще гостува с комедията от Йон Сапдару „Натюрморт със затлъстял племенник“. \r\n \r\n*** \r\n \r\nОт 11.00 часа в заседателната зала на Общината, ул.„Дойранска епопея“ №17, ще се проведе кръгла маса за представяне на социалната икономика и социалното предприемачество. \r\n \r\n*** \r\n \r\nОт 11:00 часа  в пресклуба на БТА  ще даде пресконференция Георг Спартански, издигнат от Инициативен комитет за втори мандат за кмет на Община Плевен. \r\n \r\n*** \r\n \r\nОт 14:00 в Пресклуба на БТА ще се проведе пресконференция на Районната колегия на Българския зъболекарски съюз в Плевен с председател д-р Павлин Стефанов. \r\n \r\n*** \r\n \r\nОт 16:00 ч. в зала „Амброаз Паре“, ТЕЛЕЦ на Медицинския университет ще се състои  официална церемония по откриване на XVII Международна медицинска научна конференция за студенти и млади лекари. \r\n \r\n*** \r\n \r\nОт 09:00 часа в зала 1 на Окръжния съд ще се проведе заседание по делото срещу заместник-кмета на Куклен Костадин П. и Надежда М., обвинени в уреждане на обществени поръчки.  \r\n \r\n*** \r\n \r\nОт 09:30 часа в зала 1 на Апелативния съд ще се проведе заседание по делото, с което подсъдимият К. Ш. обжалва 7-годишната си присъда за отвличане.  \r\n \r\n*** \r\n \r\nОт 10:30 часа във фоайето на Съдебната палата ще се проведе Борса за съдебни служители. \r\n \r\n*** \r\n \r\nОт 10:30 часа на територията на военно формирование 32040 – Крумово ще бъде отбелязано навършването на 58 години от създаването на първата вертолетна авиационна част в България – 44-ти вертолетен авиационен полк. \r\n \r\n*** \r\n \r\nОт 13:30 часа в зала 1 на Апелативния съд ще се проведе заседание по делото, образувано по протест на Окръжна прокуратура – Пловдив срещу присъда на Окръжен съд и по жалба на полицая С. П. срещу наказанието му от 1 година и 6 месеца условно лишаване от свобода с 3 години изпитателен срок.  \r\n \r\n*** \r\n \r\nОт 14:00 часа в зала 5 на Окръжния съд ще се проведе заседание по делото срещу Борис А. и Григор Ал. , обвинени в кражба в особено големи размери.  \r\n \r\n*** \r\n \r\nОт 14:00 часа в офиса на ГЕРБ-Хасково ще се проведе пресконференция. \r\n \r\n*** \r\n   \r\nОт 10.00 ч. в зала 2 на Областна администрация ще се проведе редовното седмично заседание на Областната епизоотична комисия, на което ще се обсъжда епизоотичната обстановка в област Шумен по отношение на болестта Африканска чума по свинете", "date": "2019.10.29", "title": "Предстоящи събития в страната за 29 октомври (Агенция „Фокус“)"}
{"url": "http://www.focus-news.net/news/2019/10/29/2713744/boris-dzhonsan-ne-uspya-da-nasrochi-izbori-prez-dekemvri-komentari-v-britanskiya-pechat-agentsiya-fokus.html", "text": "Твърдото намерение на Борис Джонсън да проведе избори през декември на фона на поредното отлагане на Брекзит е централна тема на британския печат. \r\n*** \r\n \r\n Борис Джонсън ще направи втори опит тази седмица да насрочи общи избори преди Коледа, след като депутатите отхвърлиха искането, пише британският национален вестник  The Times . \r\nПремиерът се нуждаеше от гласовете на две трети от депутатите, за да предизвика предсрочни общи избори, но само 299 депутати подкрепиха този ход, което е 135 гласа под нужния праг от 434. Седемдесет депутати гласуваха против изборите на 12 декември. \r\nВеднага след гласуването обаче премиерът потвърди, че ще представи своя собствена версия на плана на либералдемократите за бърза промяна на закона за предсрочни избори. Тогава той ще се нуждае само от обикновено мнозинство в парламента и вероятно ще бъде подкрепен от Шотландската национална партия (ШНП), което означава, че гласовете на лейбъристите вероятно ще станат без значение. \r\n„Няма да позволим тази парализа да продължи\", каза премиерът. „По един или друг начин трябва да се пристъпи направо към избори.“ \r\nГласуването на законопроект за изборите ще изисква мнозинство от 320 депутати. Консерваторите, които имат 288 депутати, ще имат 323 гласа за плана, ако 35-те депутати на ШНП го подкрепят, и 342, ако всичките 19 либералдемократи също гласуват за него. Въпреки това ШНП е разделена. Ангъс Макнейл, депутатът от Западните острови, каза тази сутрин, че е \"объркан\" от плана. \r\nВнасянето на законопроекта тази вечер означава, че той може да бъде обсъден и гласуван във вторник. Но предизвикването на избори чрез законопроект, а не чрез предложение съгласно закона за парламентите с определен срок, създава потенциални усложнения. Депутатите ще имат възможността да внасят и гласуват изменения, като например разширяване на избирателното право  до 16 и 17-годишните, като законопроектът също ще трябва да премине през  Камарата на лордовете. \r\n„Тази вечер е последният шанс на лейбъристите да се проведат избори с Брекзит - те могат да гласуват за избори на 12-ти и да се извърши Брекзит преди това“, каза по-рано източник на Downing Street. „Ако не, утре ще внесем законопроект, почти идентичен с този на либералдемократите и ШНП. Парламентът не един път вече не успя да изпълни обещанието си да спази референдума. \r\n„Милиони семейства и фирми не могат да планират дейността си поради постоянните  отлагания. Имаме нужда от нов парламент до Коледа, за да можем да извършим Брекзит през януари и страната да продължи напред.“ \r\nГласуването за предсрочните избори дойде часове след като Европейският съюз премахна и последната надежда на премиера да напусне ЕС на 31 октомври, като подкрепи отлагане на Брекзит до 31 януари 2020 г. \r\nПосланиците на ЕС се съгласиха за удължаването на срока по член 50 при условията на Закона на Бен, законодателството, което принуди премиера да поиска отлагане, когато депутатите блокираха сделката му за Брекзит. \r\nСъгласно клаузите за „гъвкавост“ Великобритания може да напусне по-рано от 31 януари, ако новото споразумение за оттегляне  бъде ратифицирано преди 30 ноември или 31 декември. \r\nИскането за удължаване беше отправено от сър Тим Бароу, посланикът на Обединеното кралство в Брюксел, придружено от противоречиво писмо от лидера на консерваторите, с което настояваше, че това е направено по принуда. \r\n„Следващата стъпка е да се търси официално съгласие във Великобритания за решението“, заяви източник от ЕС. „След споразумението с Обединеното кралство Доналд Туск ще стартира писмената процедура сред ЕС-27 със срок 24 часа.“ \r\nГи Верхофстад, главният преговарящ за Брекзит на Европейския парламент, се подигра с обещанието на Борис Джонсън, че по-скоро ще „умре в канавката“, отколкото да поиска и да приеме трето отлагане на Брекзит. \r\n„С облекчение, че най-накрая никой не умря в канавка“, каза той. „Независимо дали демократичният избор на Обединеното кралство е да се откаже от Брекзит или да се оттегли със сделка, потвърдено или не на втори референдум, несигурността около Брекзит  продължава твърде дълго. Това допълнително време трябва да осигури път напред.“ \r\nФранция се отказа от позицията си срещу поредното отлагане на Брекзит този уикенд, след като президентът Макрон говори в неделя след обяд с премиера Джонсън. Французите останаха с впечатлението, че предложенията на либералдемократите и ШНП за избори през декември ще успеят. \r\n„Европейците няма да се противопоставят на отлагане на Брекзит, свързано с демократична процедура, като нови избори. Ние не сме нито за намеса, нито за безразличие “, каза Амели де Моншален, френският министър по европейските въпроси. \r\nАко Великобритания не използва следващите три месеца за ратифициране на договора за оттегляне или за провеждане на общи избори, тогава се очаква Франция да настоява усилено през новата година за окончателен срок за Брекзит,  предлаган като юни 2020 г. \r\nДоналд Туск, който подкрепя отлагането на Брекзит, за да задържи Великобритания в ЕС, напуска поста си през декември и ще бъде заменен от Шарл Мишел, бившият белгийски премиер, който подкрепя позицията на Макрон. \r\n*** \r\n \r\n Британското правителство загуби гласуването за насрочване на избори преди Коледа, пише британският вестник  London Evening Standard \r\nБританският премиер Борис Джонсън  си осигури 299 гласа в подкрепа на предложението за предсрочни избори, а  само 70 бяха против. На кабинета обаче му трябваха 455 гласа, за да се приеме предложението \r\nЛейбъристите отказаха да подкрепят избори на тази дата, тъй като студентите ще се приберат вкъщи за коледните празници. \r\nЛибералдемократтите  и Шотландската национална партия  очертаха друг път до избори на 9 декември. Премиерът каза на депутатите, че правителството ще внесе кратък законопроект за общи избори на 12 декември, след като ЕС се съгласи по-рано през деня да отложи Брекзит до 31 януари. \r\nАнди Макдоналд от опозиционната лейбъристка партия заяви, че предложените избори на 12 декември ще „изключат“ много избиратели, включително студенти, и ще създадат „огромни“ трудности на желаещите да стигнат до урните заради коледните празници. \r\nТой заяви пред Sky News: „Смятам, че е много неразумно да се провеждат общи избори в навечерието на Коледа. \r\nПравителството  ще внесе законопроект само с един член за изменение на Закона за парламентите с фиксиран срок, за да се свикат общи избори на конкретната дата 12 декември, , заяви източник на Даунинг стрийт. За гласуването на този законопроект ще е достатъчно обикновено мнозинство. \r\nИзточникът също така заяви, че законопроектът за оттегляне от ЕС за изпълнение на сделката за Брекзит няма да бъде върнат за гласуване. \r\n*** \r\n \r\n Премиерът на Великобритания Борис Джонсън обяви, че ще подкрепи план на либералдемократите за промяна на закона, за да се проведат избори през декември, ако лейбъристите откажат да подкрепят предложението му предсрочни избори, пише британския вестник  The Guardian . \r\nИзточник от офиса на премиера се е опитал да окаже натиск върху лейбъристите да подкрепят предложението за избори на 12 декември, като заяви, че правителството ще се обърне към плана на либералдемократите като алтернатива. \r\nДжонсън се нуждае от подкрепата на лейбъристите, за да получи мнозинство от две трети за избори съгласно действащото законодателство, но Джереми Корбин отказва да подкрепи такива, докато възможността за Брекзит без сделка все още съществува. \r\nПрез уикенда либералдемократите предложиха да помогнат на Джонсън да промени закона, за да станат възможни избори на 9 декември, за които ще е необходимо само обикновено мнозинство в парламента. \r\nИзточник от премиерския офис каза: „Тази вечер е последният шанс на лейбъристите да получат избори заедно с Брекзит - те могат да гласуват за 12-и и Брекзит да бъде извършен и по-рано. Ако те не ни подкрепят, утре ще внесем законопроект, почти идентичен с помощта на либералдемократите и Шотландската национална партия. \r\n„Този парламент многократно не изпълнява обещанието си да спази референдума. Милиони семейства и фирми не могат да планират бъдещето си поради постоянните отлагания. Имаме нужда от нов парламент до Коледа, за да можем да извършим Брекзит през януари и страната да продължи напред.“", "date": "2019.10.29", "title": "Борис Джонсън не успя да насрочи избори през декември - коментари в британския печат (Агенция \"Фокус\")"}
{"url": "http://www.focus-news.net/news/2019/10/29/2713749/gd-granichna-politsiya-trafikat-na-gkpp-dunav-most-vidin-na-granitsata-s-rumaniya-e-intenziven-na-izhod-za-tovarni-avtomobili.html", "text": "Трафикът на ГКПП \"Дунав мост\" - Видин на границата с Румъния е интензивен на изход за товарни автомобили. Това съобщиха от  ГД \"Гранична полиция\" . Информацията за трафика е към 6.00 часа. На границата със Сърбия, Северна Македония, Турция и на ГКПП \"Кулата\" на границата с Гърция трафикът е нормален на всички гранични контролно-пропускателни пунктове.", "date": "2019.10.29", "title": "ГД \"Гранична полиция\": Трафикът на ГКПП \"Дунав мост\" - Видин на границата с Румъния е интензивен на изход за товарни автомобили"}
{"url": "http://www.focus-news.net/news/2019/10/29/2713751/predstoyashti-mezhdunarodni-sabitiya-za-29-oktomvri-agentsiya-fokus.html", "text": "*** \r\n  Среща на Федерика Могерини с лидерите на Западните Балкани \r\n \r\n*** \r\n  Междуафганистански разговори с участието на талибаните \r\n \r\n*** \r\n  Среща на ЕС с арабските страни и обръщение на гръцкия премиер Кириакос Мицотакис \r\n \r\n*** \r\n  Среща на президентите на Русия и Куба \r\n \r\n*** \r\n  Разглеждането на новата заповед за арест на каталунския лидер Карлес Пучдемон \r\n \r\n*** \r\n  Визита на бразилския президент Жаир Болсонаро \r\n \r\n*** \r\n  Конституционният съд разглежда искане за разпускане на парламента", "date": "2019.10.29", "title": "Предстоящи международни събития за 29 октомври  (Агенция „Фокус“)"}
{"url": "http://www.focus-news.net/news/2019/10/29/2714028/nezavisen-makedoniya-zoran-zaev-poiska-promyanata-v-metodologiyata-na-pregovorite-da-varvi-zaedno-sas-samite-pregovori.html", "text": "Македонският премиер Зоран Заев поиска промяната в методологията на преговорите да върви заедно със самите преговори по време на своята съвместна пресконференция с италианския министър-председател Джузепе Конте в Рим, цитиран от скопския вестник  “Независен“ . \r\nНапълно сме съгласни, че процесът на преговори трябва да бъде засилен, по-ефективен, по-конкретен и да даде възможност за обратимост, когато е необходимо. Но също така сме убедени, че процесът на реформиране на методологията на преговори и бъдещето на ЕС може и трябва да протича успоредно с началото и хода на преговорите със Северна Македония и други страни в региона. \r\nЗаев изрази надежда, че обсъждането на новата методология и началото на преговорите със Северна Македония до срещата на върха в Загреб през следващата година ще бъде в интерес на всички. \r\n„Най-доброто за нас и най-доброто за ЕС е да имаме жизнен, активен процес, който ще ни помогне в реформите, които вече сме ангажирани да следваме в наш интерес ... В този момент всякакви алтернативни или експериментални идеи като възможен заместител на членството в ЕС , може да представлява заплаха за стабилността и напредъка на Западните Балкани. Страните от Западните Балкани са заобиколени от държави-членки на ЕС, а ние сме вътре като остров в ЕС, те нямат по-добро бъдеще от членството и реинтеграцията там , където принадлежим - в Европейския съюз. Нашите граждани, 85 процента от тях  искат и очакват членство в ЕС“, каза Заев. \r\nВ своето обръщение, което бе цитирано от правителствената пресслужба, премиерът заяви, че решението на Европейския съвет е разочаровало македонските граждани, че това чувство е споделено от почти целия Европейски съюз и неговите страни-членки и че мнозина коментират, че е направена историческа грешка. Тази историческа грешка, каза Заев, има време и начин да я поправим в следващия период и ние сме готови да работим заедно с нашите партньори от ЕС. \r\nЗаев благодари на своя домакин - министър-председателя на Италия Джузепе Конте на пресконференцията за поканата за днешната среща, която, според него, идва в момент, когато страната има нужда от подкрепа по нейния евроатлантически път. \r\n \r\n  Юлиян Марков", "date": "2019.10.29", "title": "„Независен“ (Македония): Зоран Заев поиска промяната в методологията на преговорите да върви заедно със самите преговори"}
{"url": "http://www.focus-news.net/news/2019/10/29/2713750/predstoyashti-sabitiya-v-stranata-za-29-oktomvri-agentsiya-fokus.html", "text": "*** \r\n \r\nОт 09:00 часа в галерия „Оборище 5“ ще се проведе международната конференция //:meetthefuture/ Industry 4.0, посветена на Четвъртата индустриална революция и 5G. \r\n \r\n*** \r\n \r\nОт 09:30 часа в хотел \"Бест Уестърн Плюс Хотел Експо\", зала \"Панорама\", ще се проведе Национална конференция на тема - \"КЗП - партньорство за ефективен бизнес\". \r\n \r\n*** \r\n \r\nОт 11:00 часа Националният литературен музей организира поклонение пред гроба на Пейо Яворов в Централните софийски гробища по повод 105 години от кончината на поета. \r\n \r\n*** \r\n \r\nОт 11:00 часа в Националния пресклуб на БТА ще се проведе пресконференция по повод Световния ден за борба с псориазиса. \r\n \r\n*** \r\n \r\nОт 13.00 часа в заседателната зала в сградата на Висшия съдебен съвет, ще се проведе заседание. \r\n \r\n*** \r\n \r\nОт 14:30 часа в централата на ПП АБВ на улица „Врабча“ 23, ще бъде подписано споразумение за сътрудничество между ПП АБВ, младежката организация на партията и представители на парламентарно представената йорданска политическа сила „Послание“, която работи в тясно сътрудничество с Абдула II, крал на Хашемитско кралство Йордания. \r\n \r\n*** \r\n \r\nОт 14:30 часа във ФотоСинтезис Арт Център ще се проведе седми модул от обучението за здравни журналисти „Часът на диабета“. \r\n \r\n*** \r\n \r\nОт 18.00 часа в Унгарския културен институт ще се проведе среща-разговор с писателя Тошо Дончев по повод новата му книга \"Роса по залез\". \r\n \r\n*** \r\n \r\nОт 18:30 часа в камерната зала на Читалище „Славянска беседа 1880“, ще се проведе празничен концерт по случай Деня на бесарабските българи със специалното участие на Илия Луков. \r\n \r\n*** \r\n \r\nОт 19:00 часа в литературен клуб „Перото“ ще се състои премиерата на книгата „Психоанализа в България тук и сега”. \r\n \r\n*** \r\n \r\nОт 11:00 часа в малкия салон на Радио „Варна“ ще бъде отчетен проектът Епидемиологично изследване за град Варна „Търсене на помощ по повод остри интоксикации след употреба на наркотици и други психоактивни вещества при деца и млади хора 2019 година“.  \r\n \r\n*** \r\n \r\nОт 19.00 часа в Голяма зала на Драматичен театър, плевенският драматичен театър ще гостува с комедията от Йон Сапдару „Натюрморт със затлъстял племенник“. \r\n \r\n*** \r\n \r\nОт 11.00 часа в заседателната зала на Общината, ул.„Дойранска епопея“ №17, ще се проведе кръгла маса за представяне на социалната икономика и социалното предприемачество. \r\n \r\n*** \r\n \r\nОт 11:00 часа  в пресклуба на БТА  ще даде пресконференция Георг Спартански, издигнат от Инициативен комитет за втори мандат за кмет на Община Плевен. \r\n \r\n*** \r\n \r\nОт 14:00 в Пресклуба на БТА ще се проведе пресконференция на Районната колегия на Българския зъболекарски съюз в Плевен с председател д-р Павлин Стефанов. \r\n \r\n*** \r\n \r\nОт 16:00 ч. в зала „Амброаз Паре“, ТЕЛЕЦ на Медицинския университет ще се състои  официална церемония по откриване на XVII Международна медицинска научна конференция за студенти и млади лекари. \r\n \r\n*** \r\n \r\nОт 09:00 часа в зала 1 на Окръжния съд ще се проведе заседание по делото срещу заместник-кмета на Куклен Костадин П. и Надежда М., обвинени в уреждане на обществени поръчки.  \r\n \r\n*** \r\n \r\nОт 09:30 часа в зала 1 на Апелативния съд ще се проведе заседание по делото, с което подсъдимият К. Ш. обжалва 7-годишната си присъда за отвличане.  \r\n \r\n*** \r\n \r\nОт 10:30 часа във фоайето на Съдебната палата ще се проведе Борса за съдебни служители. \r\n \r\n*** \r\n \r\nОт 10:30 часа на територията на военно формирование 32040 – Крумово ще бъде отбелязано навършването на 58 години от създаването на първата вертолетна авиационна част в България – 44-ти вертолетен авиационен полк. \r\n \r\n*** \r\n \r\nОт 13:30 часа в зала 1 на Апелативния съд ще се проведе заседание по делото, образувано по протест на Окръжна прокуратура – Пловдив срещу присъда на Окръжен съд и по жалба на полицая С. П. срещу наказанието му от 1 година и 6 месеца условно лишаване от свобода с 3 години изпитателен срок.  \r\n \r\n*** \r\n \r\nОт 14:00 часа в зала 5 на Окръжния съд ще се проведе заседание по делото срещу Борис А. и Григор Ал. , обвинени в кражба в особено големи размери.  \r\n \r\n*** \r\n \r\nОт 14:00 часа в офиса на ГЕРБ-Хасково ще се проведе пресконференция. \r\n \r\n*** \r\n   \r\nОт 10.00 ч. в зала 2 на Областна администрация ще се проведе редовното седмично заседание на Областната епизоотична комисия, на което ще се обсъжда епизоотичната обстановка в област Шумен по отношение на болестта Африканска чума по свинете", "date": "2019.10.29", "title": "Предстоящи събития в страната за 29 октомври (Агенция „Фокус“)"}
{"url": "http://www.focus-news.net/news/2019/10/29/2713752/nimh-dnes-shte-e-predimno-slanchevo-s-maksimalni-temperaturi-mezhdu-18-i-23.html", "text": "Днес ще е предимно слънчево и тихо, с разкъсана висока облачност. Максималните температури ще са между 18° и 23°. През нощта срещу сряда от север облачността ще се увеличи, но ще се задържи почти без валежи. Атмосферното налягане ще е малко по-ниско от средното за месеца. Това съобщи за  Агенция \"Фокус\"  дежурният синоптик Боряна Маркова от  Националния институт по метеорология и хидрология (НИМХ) .  \r\nПо Черноморието ще е предимно слънчево. Преди обяд на отделни места все още ще има мъгла или ниска облачност. Ще духа слаб вятър от изток-югоизток. Максимални температури на въздух 18-20°. Температурата на морската вода е около 19°. Вълнението на морето ще е 1-2 бала. \r\nВ планините ще е предимно слънчево с разкъсана висока облачност. Ще духа слаб до умерен западен вятър. Максимална температура на височина 1200 метра - около 17°, на 2000 метра - около 10°.", "date": "2019.10.29", "title": "НИМХ: Днес ще е предимно слънчево, с максимални температури между 18° и 23°"}
{"url": "http://www.focus-news.net/news/2019/10/29/2713755/sport-grigor-dimitrov-zapochva-uchastieto-si-v-parizh.html", "text": "Григор Димитров започва участието си на последния си турнир за сезона – надпреварата от сериите „Мастърс“ в Париж. Двубоят на най-добрия български тенисист е четвърти в програмата на централния корт, а негов съперник ще бъде 21-годишният представител на домакините Юго Умбер. Очаква се мачът им да започне около 17:00 часа. До този момент двамата не са играли помежду си.", "date": "2019.10.29", "title": "Спорт: Григор Димитров започва участието си в Париж"}
{"url": "http://www.focus-news.net/news/2019/10/29/2714024/ivan-sotirov-sdruzhenie-dostoynstvo-otgovornost-moral-golyamata-bitka-ne-e-za-smyana-na-modela-za-izbor-na-glaven-prokuror-a-mezhdu-razlichni-partiyno-korporativni-lobita.html", "text": "Голямата битка не е за смяна на модела за избор на главен прокурор, а между различни партийно-корпоративни лобита. Това каза в интервю за предаването  „Това е България“   на  Радио „Фокус“   Иван Сотиров, председател на Сдружение „Достойнство, отговорност, морал“, бивш народен представител и бивш заместник-председател на Съюза на демократичните сили. „30 години нито една от партиите, които имаха мнозинство при управлението в България, не направи предложение за разбиване на този сталински модел на централизиране на прокуратурата. А това може да стане с промяна на Закона за съдебната власт. Прехвърлянето на топката към Конституцията е измиване на ръцете на целия политически елит на прехода, всички, които са управлявали досега България“, коментира Иван Сотиров.  \r\nЦоня СЪБЧЕВА", "date": "2019.10.29", "title": "Иван Сотиров, Сдружение „Достойнство, отговорност, морал“: Голямата битка не е за смяна на модела за избор на главен прокурор, а между различни партийно-корпоративни лобита"}
{"url": "http://www.focus-news.net/news/2019/10/29/2713756/mestni-izbori-2019-sporazumenie-za-satrudnichestvo-shte-bade-podpisano-mezhdu-pp-abv-mladezhkata-organizatsiya-na-partiyata-i-yordanskata-politicheska-sila-poslanie.html", "text": "Споразумение за сътрудничество ще бъде подписано между ПП АБВ, младежката организация на партията и представители на парламентарно представената йорданска политическа сила „Послание“, която работи в тясно сътрудничество с Абдула II, крал на Хашемитско кралство Йордания. Това съобщиха от пресцентъра на  ПП АБВ . \r\nСлед подписването от АБВ ще представят и анализ на изборните резултати за местния вот в страната. Договорът ще бъде подписан от 14.30 часа в централата на партията на улица „Врабча“ 23.", "date": "2019.10.29", "title": "Местни избори 2019: Споразумение за сътрудничество ще бъде подписано между ПП АБВ, младежката организация на партията и йорданската политическа сила „Послание“"}
{"url": "http://www.focus-news.net/news/2019/10/29/2713754/api-ot-29-oktomvri-shte-bade-zatvoren-zhp-prelezat-po-patya-banya-kalofer-pri-gara-botev-poradi-remontni-deynosti.html", "text": "От 8.00 часа на 29 октомври до 17.00 часа на 31 октомври се затваря жп прелезът на път III-641 между гр. Калофер и гр. Баня при гара „Ботев“. Това съобщиха от пресцентъра на  Агенция „Пътна инфраструктура“ . Движението ще бъде ограничено поради ремонтни дейности, които ще се извършват от Национална компания „Железопътна инфраструктура“.  \r\nШофьорите, пътуващи от Калофер към Пловдив и обратно ще използват следния обходен маршрут: път I-6 Калофер - Васил Левски - Карлово и включване по път II-64 Карлово - Баня. \r\nАгенция „Пътна инфраструктура“ съветва шофьорите да карат внимателно, както и според правилата за безопасност и движение по пътищата.", "date": "2019.10.29", "title": "АПИ: От 29 октомври ще бъде затворен жп прелезът по пътя Баня – Калофер при гара „Ботев“ поради ремонтни дейности"}
{"url": "http://www.focus-news.net/news/2019/10/29/2713759/protothema-ubiystvoto-na-katsifas-albanskata-politsiya-vazprepyatstva-prisastvieto-na-vazpomenatelnata-sluzhba-po-povod-godishninata-ot-ubiystvoto-mu.html", "text": "Възпоменателната служба по повод първата годишнина от убийството на етническия грък Константинос Кацифас от албански спецчасти премина в село в Северен Епир в южната част на Албания премина в атмосфера на дълбока болка и гняв, съобщава електронното издание на атинския вестник  Protothema . \r\nМайката на 35-годишния мъж осъди албанските власти заради блокадите, които бяха поставени на границата и около други населени с гърци села, поставени с цел възпрепятстване на желаещите да почетат паметта му. \r\nМнозина от приятелите на Кацифас успяха да пристигнат в селото за възпоменателната служба, но доста от тях след това бяха принудени да се върнат в Гърция като „заподозрени в предизвикване на напрежение“. \r\nПрисъствието на полицията в околните села също бе много забележимо, подчертават от редакцията. Представители на гръцкото малцинство в страната бяха спирани от полицейски служители по пътя към дома на Кацифас, твърдят от редакцията.  \r\n \r\n Агенция \"Фокус\" припомня: \r\n \r\n35-годишен грък, на име Константинос Кацифас, бе застрелян от албанските спецсили близо до село Буларат в северната част на Епир в Албания, на шест километра от гръцко-албанската граница. Причината - мъжът издигнал гръцкото знаме на един от хълмовете в района след празненствата за Деня \"Не\" в селото. Инцидентът изостри отношенията между Атина и Тирана. \r\n \r\n Тереза Герова", "date": "2019.10.29", "title": "Protothema: Убийството на Кацифас: Албанската полиция възпрепятства присъствието на възпоменателната служба по повод годишнината от убийството му"}
{"url": "http://www.focus-news.net/news/2019/10/29/2713758/denyat-29-oktomvri-v-balgarskata-istoriya.html", "text": "1859 г. - архимандрит Партений Зографски е ръкоположен за епископ Полянински. Решението да се назначи българин за епископ в Кукуш е продиктувано от желанието на Патриаршията да неутрализира разширяващото се влияние на униатството сред българското население в Македoния. \r\n1862 г. - тържествено е осветена църквата “Св. Богородица” в Бобошево. \r\n1876 г. - руският император Александър II в реч пред московското дворянство обявява, че в случай на отказ на турския султан да даде автономия на българите Русия ще действа „решително и самостоятелно\". \r\n1912 г. - по време на Балканската война (1912-1913 г.) две български пехотни дружини, водени от княз Борис Търновски, влизат в Солун, акламирани от българското население. \r\nВ хода на Балканската война (1912-1913 г.) Високата порта иска примирие, но българското правителство не отговаря на предложението под натиска на царя. Княз Фердинанд скрива предложението от съюзниците и продължава войната. \r\nБалканската война (1912 – 1913 г.) е война на България, Сърбия, Гърция и Черна гора (държавите от Балканския съюз 1912-1913 г.) против Османската империя. \r\n \r\n \r\n \r\n2004 г. \r\nС указ на президента Георги Първанов, Патриарх Максим получава орден \"Стара планина\" за големите му заслуги в духовния живот на българския народ, за мъдрото управление на делата на Българската православна църква и по повод 90 години от рождението му. \r\n \r\n \r\n2002 г. \r\nЗаседанието на кредиторите на Авиокомпания \"Балкан\" отхвърля плана за оздравяване на компанията и тя е обявена в ликвидация. Министърът на транспорта и съобщенията Пламен Петров обявява, че на мястото на \"Балкан\" ще бъде създаден национален авиопревозвач \"Балкан Еър Тур\". \r\n \r\nВ България на официално посещение пристига румънският премиер Адриан Нъстасе, който поставя въпроса за румънското малцинство и присъства на подписването на двустранното споразумение за енергийно сътрудничество. \r\nАдриан Нъстасе е роден през 1950 година в Букурещ. Завършва юридическия и социологическия факултет на Букурещкия университет и е професор по международно право. Член е на Френското общество по международно право, бил е координатор на изследванията към Международния институт за човешки права в Страсбург. Членувал е в борда на директорите на Института за изследвания на сигурността Изток-Запад в Ню Йорк. В началото на 90-те години е министър на външните работи. Бил е председател на Камарата на депутатите в Румънския парламент. \r\n \r\nВ периода 29 - 31 октомври в България заседава парламентарният комитет България-Европейски съюз, който инспектира и АЕЦ \"Козлодуй\". \r\nПрез 1993 година е подписан договор между българското правителство и Фонд за ядрена безопасност, с което срещу безвъзмездна помощ за България в размер 24 млн. екю, осигурени от Европейската банка за възстановяване и развитие, се фиксира политическата рамка за спирането на малките реактори АЕЦ “Козлодуй”. Според договора четирите реактора трябва да се модернизират за кратка експлоатация, след което да бъдат затворени през 1997 – 1998 г. \r\nНа 29 ноември 1999 година между българското правителството и Европейската комисия се подписва меморандум, съгласно който България се задължава да затвори блокове І и ІІ на АЕЦ “Козлодуй” преди 2003 г. и блокове ІІІ и ІV най-късно през 2006 г. в замяна на финансова помощ в размер на 550 млн. евро, които България да получи постепенно до 2009 г. за преодоляване на отрицателните последици за енергетиката ни от затварянето на четирите блока. Правителството подписва този меморандум и приема графика за затваряне на четирите блока на АЕЦ “Козлодуй” като условие за започване на преговори за присъединяване на България към Европейския съюз. \r\nВ периода 16-19 ноември 2003 г. Групата по атомните въпроси (Atomic Questions Group) към Европейската Комисия провежда партньорска проверка на ІІІ и ІV блок на АЕЦ “Козлодуй”. Експертната мисия включва представители на Австрия, Белгия, Великобритания, Германия, Гърция, Дания, Испания, Италия, Финландия и Франция. Проверката е договорена от българското правителство при преговорите за присъединяване на България към ЕС по глава ХІV – “Енергетика”. Преговорите по тази глава са открити на 28 ноември 2001 г. и са закрити на 18 ноември 2002 г. \r\nРезултатите от проверката са много добри и са разгледани от Европейската комисия, но България не постига промяна на условията по глава “Енергетика”. \r\n \r\nВърховният административен съд прекратява сделката по продажбата на Булгартабак заради нарушения в процедурата. \r\n“Булгартабак холдинг” има 22 дъщерни дружества в България, от които 12 манипулационни, 9 цигарени фабрики и една за опаковки. В него работят 12 хил. души. От 1996 г. датират първите стъпки за раздържавяването на \"Булгартабак холдинг\" АД.  \r\nПриватизацията на дъщерните дружества на \"Булгартабак холдинг\" официално стартира на 19 юли 2004 г. Четирите дружества от структурата на холдинга, които се определят като най-добри, се предлагат в два пакета. В единия са включени 85.24% от капитала на \"Благоевград БТ\" и 78.18% от \"Слънце - Стара Загора БТ\". С акциите се продават и търговските марки - \"Виктори\", \"Престиж\", \"Невада\", \"Кънтри\", \"Верея\", \"Мелник\" и \"Шипка\". Във втория пакет влизат 78.22% от капитала на \"София БТ\" и 78.18% от \"Пловдив БТ\", заедно с марките \"Средец\", \"Трезор\", \"Ню Лайн\", \"ММ\", \"Фемина\" и \"Арда\".  \r\nКандидат-купувачите за \"Булгартабак холдинг” са девет: \"Бритиш Американ Табако\", \"Филип Морис\", Ай Ти Еф, \"Империал Табако лимитид\", \"Сосиете Женерал\", \"Дойчебанк\" и \"Банк ъф Америка\". \r\nНа 6 август 2004 г. Надзорният съвет на тютюневия холдинг отсява кандидатите в надпреварата. За следващия етап в конкурса са допуснати трима участници - \"Бритиш американ табако\", „Филип Морис\" и \"Империал табако груп\". В изпълнение на одобрената от парламента стратегия за раздържавяване на \"Булгартабак\" се създава и фонд за финансиране на социалните разходи от приватизацията на холдинга. В средата на август започва продажбата на акционерното участие на холдинга в 12 тютюневи фабрики. Те не са групирани в пакети, но за предприятията в Гоце Делчев, Кърджали и Пазарджик се изисква от кандидат-купувачите да докажат опит в тютюнопреработвателната индустрия.  \r\nДружествата, за които не е обявена процедура по продажба или преструктуриране, са \"Плевен БТ\", \"Хасково БТ\", \"Асеновград БТ\", \"Шумен БТ, \"Юрий Гагарин БТ\" -Пловдив, и \"Видин БТ\". \r\nВ края на септември 2004 г. Надзорният съвет на “Булгартабак” удължава срока за подаване на оферти с един месец по искане на „Бритиш американ табако\". През октомври срокът за подаване на оферти за 12-те тютюнопреработвателни дружества е удължен за втори път. На 23 октомври 2004 г. КНСБ и КТ “Подкрепа” организират протести по повод приватизацията на холдинга. Около 2000 работника вземат участие в протестното шествие в София. При изтичане на срока за подаване на оферти за пуловете от “Булгартабак холдинг” става ясно, че “Бритиш Америкън Табако” кандидатства за цигарените фабрики “София БТ” и “Пловдив БТ. За пула “Благоевград БТ”, “Стара Загора БТ” не са получени оферти. \r\nСъщевременно в парламента БСП иска спиране на приватизацията на дружеството. Според социалистите има несъответствие между приетата стратегия за приватизация и реално свършеното. \r\nВ края на октомври 2004 г. на общите събрания на акционерите на холдинга са взети решения за преструктуриране на дружествата във Асеновград, Плевен и Хасково, които сменят предмета си на дейност и се ориентират към преработка на тютюн. Общото събрание във Видин взема решение за ликвидация на тютюневото дружество в града. \r\nНа 2 ноември 2004 г. в столицата се провеждат нови протести на работници от “Булгартабак холдинг”. Протести избухват в Хасково и Видин.  \r\nНа 5 ноември 2004 г. Парламентът отхвърля опита на БСП да спре приватизацията на \"Булгартабак холдинг\". След тричасови дебати, се гласува решение, задължаващо правителството до две седмици да се отчете в Народното събрание как изпълнява стратегията и какви мерки предприема за оздравяването и преструктурирането на губещите фирми на холдинга. \r\nКъм 12 ноември 2004 г. са представени оферти за 4 от 12-те тютюнопреработвателни фирми в структурата на Булгартабак - \"Първомай БТ\", \"Смолян БТ\", \"Тополовград БТ\" и \"Харманли БТ\". Кандидат-купувачите са \"Тракия Табак\" ЕООД, \"Финанс консултинг 2002\" ЕАД, \"ЕТ- Заара Янчо Иванов\", \"Къмпани Билд Коомерс\" ООД и \"АКБ Форес\" АД. От холдинга не дават информация кой кандидат за кое дружество подава оферта, нито размера на предлаганите цени. \r\nНа 25 ноември 2004 г. Управителният съвет на \"Булгартабак холдинг\" отхвърля офертите за две от четирите тютюнопреработвателни дружества. От холдинга съобщават, че продължават преговорите с кандидата \"Тракия табак\" ЕООД, класиран в конкурса за \"Тополовград-БТ\", и с ЕТ \"Заара-Янчо Иванов\", участник в конкурса за \"Първомай-БТ\". От \"Заара-Янчо Иванов\" се иска да повиши предложената цена за тютюневата фирма в Първомай. Холдингът отхвърля офертите за \"Смолян-БТ\" и \"Харманли-БТ\" и прекрати конкурса за продажба на тези дружества.  \r\nНа 17 декември 2004 г. е подписан договор за продажбата на дела на Булгартабак холдинг в тютюнопреработвателното дружество \"Първомай-БТ\" АД. Новият собственик на 85,68% от капитала на дружеството е ЕТ \"Заара-Янчо Иванов\". Купувачът се класира на първо място в конкурса, а договорената покупна цена е 390 000 лева.  \r\nНа 25 януари 2005 г. ДПС публично обявява решението си да прекрати процедурата по приватизацията на фабриките от \"Булгартабак холдинг\". На специално свикан брифинг в парламента от ДПС заявяват, че трябва да започне нова процедура за приватизацията на цигарените фабрики. \r\nНа 2 март 2005 г. Втората по големина компания за производство на цигари - Бритиш американ табако (БАТ) се отказва окончателно от участие в приватизацията от Булгартабак. Месец преди това договорът с БАТ за покупката на трите най-печеливши фабрики на Булгартабак е пред финализиране, когато \"заради безизходното положение, създадено от българското коалиционно правителство\" БАТ се отказа от офертата си за 200 млн. евро. Главният изпълнителен директор на английската компанията Пол Адамс опровергава в изявление предположенията на депутати от ДПС, че компанията може пак да се включи в евентуална нова процедура за приватизацията на българския тютюнен холдинг. \r\n \r\nС указ на президента е връчен орден \"Стара планина\" на Ген. Джоузеф Ралстън, върховен главнокомандващ на обединените въоръжени сили на НАТО в Европа за извънредно големи заслуги за активизиране на военното сътрудничество между българската армия и обединените въоръжени сили на Североатлантическия пакт. \r\n \r\n \r\n2000 г. \r\n \r\nПредседателят на парламентарната Комисия по външна политика и интеграция Асен Агов заявява по БНТ, че ако ЕС не отмени шенгенските ограничения за българите, България трябва да се оттегли от участието си в Пакта за сигурност в Югоизточна Европа. \r\nНа 26 март 1995 г. в люксембургското градче Шенген седем страни членки на ЕС Франция, Германия, Белгия, Люксембург, Холандия, Испания и Португалия подписват споразумение, премахващо контрола по границите помежду им. Съставен е списък от държави, чиито граждани се смятат за нежелани и за които има по-строги визови изисквания. В този списък влиза и България (черен шенгенски списък). \r\n \r\n \r\n1995 г. \r\nВ България са проведени избори за местни органи на властта, които коалицията на БСП печели убедително - 76,86 % от гласовете - 196 кметове на общини, 40, 9% от гласовете за общински съветници - 3299 мандата. \r\n \r\n \r\n1992 г. \r\nС решение на Националния координационен съвет на СДС президентът д-р Желю Желев е обявен за \"предател\". \r\nД-р Желю Митев Желев е роден на 3 март 1935 г. в с. Веселиново, Шуменско. Завършва философия в СУ \"Климент Охридски\" през 1958 г. От 1961 г. до 1964 г. е редовен аспирант във философския факултет на СУ “Св. Климент Охридски”. Член е на БКП, но е изключен като антимарксист през 1965 г. По политически и идеологически причини остава без работа до 1972 г. През 1974 г. защитава дисертация и става кандидат на науките, а през 1975 г. започва работа като научен сътрудник в Института по култура. В периода 1977-1982 г. е завеждащ секция \"Култура и личност\" в института. Защитава докторска дисертация през 1988 г. През 1982 г. излиза книгата му \"Фашизмът\", която е забранена и спряна от разпространение, но е преведена на 10 езика.  \r\nПрез 1988 г. създава полулегалния Съюз за гласност и преустройство. До 10 ноември 1989 г. д-р Желю Желев е един от най-изявените дисиденти в България и е обект на преследвания. След 10 ноември 1989 г. се включва активно в обществено-политическия живот на страната. Той е един от основателите на Съюза на демократичните сили (СДС) и пръв председател на неговия Координационен съвет. През декември 1989 г. влиза като депутат в VII Велико народно събрание /ВНС/. На 1 август 1990 г. е избран от ВНС за председател - президент на Република България. През януари 1992 г. д-р Желю Желев става първият президент на България, избран демократично след свободни избори. Заема този пост до 1997 г. На парламентарните избори през април 1997 г. се явява неуспешно със създадената от него партия Либерална алтернатива. След приключването на президентския му мандат през януари 1997 г. той основава Фондация “Д-р Желю Желев”, чиято цел е възпитание на младежта в демократичен дух. През май 2001 г. основава Балканския политически клуб, в който членуват политици и интелектуалци от балканския регион. Автор е на книгите: “Самодейното изкуство в условията на научно-техническата революция” (1976 г.), “Модалните категории” (1978 г.), “Физическата култура и спорта в урбанизираното общество” (1979 г.), “Фашизмът” (1982 г. и 1990 г.), “Човекът и неговите личности” (1991г.), “Релационна теория за личността” (1993 г.), “Интелигенция и политика. Статии, есета, речи, интервюта” (1995 г.), “Реалното физическо пространство” (1996 г.), “Новата висша политика на България и НАТО” (1995 г.), “Обръщения на Президента към народа и Парламента” (1996 г.), “В голямата политика” (1998 г.), “Политически речи 1962-2002 г.” (2003 г.).Д-р Желю Желев е доктор хонорис кауза на: Грейсланд колидж в щата Айова, САЩ (1992 г); Университета в гр. Мейн - САЩ (1993 г.); Университета в Тел Авив (1993 г.); Университета Хатидже в Анкара (1994 г.); Университета в Сеул (1995 г.); Университада Модерна в Лисабон (1995 г.), Американския университет в България (1996 г.) Славянския университет в Баку, Азербайджан (2002 г.); Югозападния университет “Неофит Рилски” (2004 г.). Той е носител на наградата “Катерина Медичи”, присъдена му от Международната Академия “Медичи” (1991 г.), на международната награда с медал “За заслуги към Европа” (1993 г.) и на наградата “Преход”, разделена с Ицхак Рабин /посмъртно/, връчена в Кранс Монтана (1996 г.).Заедно с това Д-р Желев е удостоен с най-високите държавни отличия на Франция, Испания, Португалия и Венецуела.Той е почетен член на Ротъри клуб - Ню Йорк. \r\n \r\n \r\n1989 г. \r\nВ периода 29 - 30 октомври в Кувейт се провежда среща на заместник-председателя на Министерския съвет Георги Йорданов (външният министър Петър Младенов официално е обявен за болен) и турския външен министър Месут Йълмаз по въпроса за съдбата на българските турци. Подписано е комюнике с уговорка, че ще има нова среща в Кувейт през ноември същата година, но събитията в България я осуетяват. \r\n \r\n \r\n \r\n1981 г. \r\nВ периода 26 - 29 октомври на посещение в България е президента на Сирия Хафез ел Асад. Подписани са спогодби за икономическото и научно-техническото сътрудничество. \r\n \r\n \r\n1980 г. \r\nПриет е закон за прокуратурата на НР България. \r\nПрокуратурата в Република България се състои от главен прокурор, Върховна касационна прокуратура, Върховна административна прокуратура, апелативни прокуратури, военно-апелативна прокуратура, окръжни прокуратури, военноокръжни прокуратури и районни прокуратури. \r\n \r\n \r\n1964 г. \r\nРъководството на БКП обсъжда предложението на министъра на външните работи Иван Башев за разрешаване (за първи път след 1950 г.) изселването на желаещите български турци - искане, което Турция многократно поставя пред България. \r\nИван Башев е роден на 11 февруари 1916 г. в София. Завършва Юридическия факултет на СУ “Св. Климент Охридски” през 1943 г. Като студент участва активно в борбите на БОНСС (1936-1943 г.). През 1943 г. е интерниран в концлагера “Еникьой”. Член е на БКП от 1946 г. Член е на Изпълнителния комитет и секретар на Световната федерация на демократичната младеж в Париж в периода от 1948 г. до 1951 г. Член е на Съюза на народната младеж, а след това е член и секретар на ЦК на ДСНМ (1951-1956 г.). Началник на управление и първи заместник-министър е на просветата и културата (от 1957 до 1961 г.). Заместник-министър на външните работи от 1961 г. до 1962 г. Член е на ЦК на БКП (1962-1971 г.). Народен представител в IV (1962-1965 г.), V (1966-1971 г. ) и VI (1971 г.) НС.  \r\nИван Башев е министър на външните работи в правителство № LXX на Тодор Живков (първи кабинет) в периода от 26 ноември 1962 г. до 12 март 1966 г., и в правителство № LXXI на Тодор Живков (втори кабинет) от 12 март 1966 г. до 9 юли 1971 г. Оглавява същото министерство и в правителство № LXXII на Станко Тодоров (първи кабинет) от 9 юли 1971 г. до 13 декември 1971 г. (на тази дата загива). \r\nРедактор е на бюлетина “Младежки седмичен преглед” (1942-1943 г.). Редактор-уредник е на в. “Народна младеж” (1953-1955 г.). Сътрудничи във в. “Академик” (1936-1939 г.), в. Жар (1936 г.). \r\n \r\n \r\n1963 г. \r\nПубликуван е Закон за опазване на въздуха, водите и почвата от замърсяване. \r\nЗаконът е приет от 4-о Народно събрание, четвърта сесия, второ заседание, на 23 октомври 1963 г.  \r\n \r\n \r\n \r\n1952 г. \r\nЗапочва съдебно дело срещу католическия епископ Иван Романов. Той е осъден на 12 г. строг тъмничен затвор за \"шпионаж\". 74-годишният Романов умира в затвора на 8 януари 1953 г. \r\n \r\n \r\n \r\n1912 г. \r\nПо време на Балканската война (1912-1913 г.) две български пехотни дружини, водени от княз Борис Търновски, влизат в Солун, акламирани от българското население. \r\nБорис III e цар на българите от 3 октомври 1918 г. до 28 август 1943 г. Син е на княз (цар) Фердинанд I и княгиня Мария Луиза. Роден в София на 30 януари 1894 г. Получава веднага титлата княз Търновски. След завършване на средното си образование Борис III слуша лекции във Военното училище в София. След навършване на пълнолетие през 1912 г. официално е провъзгласен за престолонаследник на българския престол. Участва като офицер със специални поръчения в Балканската война и в Междусъюзническата война. След въвличането на България в Първата световна война известно време е адютант на главнокомандващия Българската армия, но после отново е офицер за специални поръчения. След абдикацията на цар Фердинанд I на 3 октомври 1918 г. се възкачва на престола под името Борис III. \r\nВ хода на Балканската война (1912-1913 г.) Високата порта иска примирие, но българското правителство не отговаря на предложението под натиска на царя. Княз Фердинанд скрива предложението от съюзниците и продължава войната. \r\nБалканската война (1912 – 1913 г.) е война на България, Сърбия, Гърция и Черна гора (държавите от Балканския съюз 1912-1913 г.) против Османската империя. Предизвикана е от нерешения национален въпрос на Балканите през последната четвърт на XIX и началото на ХХ в. По волята на западните европейски велики сили значителни части от полуострова, населени с българско, гръцко, сръбско и албанско население, остават в пределите на империята след Руско-турската освободителна война 1877-1878 г. По този начин обществено-икономическото и културно развитие е възпрепятствано, както от съществуващите феодални порядки в Османската империя, така и от упражнявания национален и религиозен натиск. \r\nКонкретен повод за войната стават кланетата над българското население в Щип (ноември 1911 г.) и Кочани (юли 1912 г.). В отговор на жестокостите на османските власти правителствата на България, Гърция, Сърбия и Черна гора отправят до Високата порта искане за административни реформи в европейските предели на империята и след последвалия категоричен отказ от нейна страна те пристъпват към обща мобилизация на войските си. \r\nНачало на военните действия поставя Черна гора. В края на септември 1912 г. нейните войски нахлуват в Северна Албания. Това става повод за прекратяване на дипломатическите отношения между Османската империя и четирите балкански правителства. На свой ред на 5 октомври същата година България и Гърция обявяват война на Турция. На 7 октомври към тях се присъединява и Сърбия. При започване на войната балканските съюзнички разполагат общо с 645 000 души войска и 1412 оръдия, а армията на Османската империя възлиза на 420 000 души и 930 оръдия. \r\n \r\n1859 г. \r\n \r\nАрхимандрит Партений Зографски е ръкоположен за епископ Полянински. Решението да се назначи българин за епископ в Кукуш е продиктувано от желанието на Патриаршията да неутрализира разширяващото се влияние на униатството сред българското население в Македoния. \r\nПартений Зографски (Партений Нишавски) e висш духовник и книжовник. Роден e през 1818 г. в с. Галичник, Дебърско (дн. в Република Македония). Образованието си получава в гръцки училища в Солун и Цариград. Приема монашество в Зографския манастир, след което продължава да учи в Духовната семинария в Киев и Духовната академия в Москва. През 1852 г. открива богословско училище в Зографския манастир и сам учителства в него. В следващите години продължава учителската си дейност в Духовната семинария на о. Халки и в българското училище в Цариград. Въздигнат в епископски сан през 1859г.  и в това си качество се противопоставя на униатското движение в Кукушко. За тази му дейност е заточаван по искане на Патриаршията, но без резултат. През 1867 г. е назначен за митрополит на Нишавската (Пиротска) епархия. Вместо да изпълнява нарежданията на Патриаршията, той полага грижи за развитието на българското просветно дело и води борба против сръбската пропаганда. Включва се и в борбата за извоюване на църковна национална независимост. След учредяването на Българската екзархия (1870 г.) остава на своя пост до октомври 1874 г. \r\nОсвен като църковен деец Партений Зографски развива активна дейност и като книжовник. Сътрудничи на голям брой български вестници и списания, издава църковни съчинения, съдейства за изпращане на млади българчета да се учат в Русия и пр. \r\n \r\n1862 г. \r\nТържествено е осветена църквата “Св. Богородица” в Бобошево. \r\n \r\n \r\n \r\n На тази дата са родени :  \r\n \r\n1944 г. \r\n \r\nРодена е Христина Борисова Ангелакова - българска оперна певица (мецосопран). Завършва пеене в БДК в София (1968 г.) при С. Иванова. Специализира в академията \"Санта Чечилия\" в Рим (1968-1969 г.) при М. Говоне и Ч. д'Анджело и в оперния театър \"Ла Скала\" в Милано (1969-1971 г.) при Р. Карозио и Р. Пасторино. Пее в Народната опера в София от 1976 г. Роли: Амнерис (\"Аида\") и Азучена (\"Трубадур\" - от Дж. Верди), Адалджиза (\"Норма\" от Белини), Леонора (\"Фаворитката\" от Г. Доницети), Иродиада (\"Иродиада\" от Ж. Масне), Кармен (\"Кармен\" от Ж. Бизе), Марфа (\"Хованщина\" от М. Мусоргски) и др. Концертен репертоар (творби от Г. Малер, Р. Вагнер, Г. Хендел, В. А. Моцарт и др.). Печели първи награди от Международния оперен конкурс в Тревизо, Италия (1972 г.) и Международния конкурс за млади оперни певци в София (1973 г.), Награда на журито на Международния оперен конкурс в Остенде, Белгия (1975 г.). От 2001 г. е директор на Националната опера в София. \r\n \r\n \r\n \r\n1942 г. \r\nРоден е Георги Стефанов Нотев - български диригент. Завършва хорово и оркестрово дирижиране в БДК. Специализира във Ваймар при Н. Рабинович (1969 г.), при Бр. Мадерна в Залцбург (1970 г.) и при И. Маркевич в Монте Карло (1972 г.). Главен диригент на Видинския (1970-1972 г.), на Плевенския симфоничен оркестър (от 1973 г.) и на Плевенската опера. Диригент на различни представителни хорове. Преподавател по интерпретация в БДК (от 1972 г.). Носител на II награда на IХ международен конкурс за диригенти във Флоренция (1972 г.). \r\n \r\n \r\n1914 г. \r\nРоден е Максим (светско име: Марин Найденов Минков) - български патриарх и митрополит (от 1971 г.).  \r\nМарин Минков е роден в село Орешак, Троянско. От 1929 до 1935 г. учи в Софийската Духовна семинария, която завършва с отличие. През следващите три години Марин е певец и деловодител при храма \"Успение Богородично\" в Русе. От есента на 1938 г. до 1942 г. изучава богословие в Софийския университет \"Св. Климент Охридски\", като през ваканциите е певец, библиотекар и проповедник в Троянската света обител. На 13 декември 1941 г., през последната година на обучението си, приема в параклиса на Богословския факултет монашески подстриг с името Максим, от Ловчанския митрополит Филарет и под духовното старчество на тогавашния игумен на Рилския манастир архимандрит Натанаил. Седмица по-късно в храма на Софийската духовна семинария \"Св. Йоан Рилски\" е ръкоположен в йеродяконски чин от Врачанския Митрополит Паисий. След кратко служене като митрополитски дякон и проповедник в Ловчанска епархия, е назначен за учител-възпитател в Софийската духовна семинария. На тази длъжност йеродякон Максим е близо пет години - от 1942   г. до лятото на 1947 г. Междувременно, на 14 май 1944 г., в Черепишкия манастир \"Успение Богородично\" се състояло ръкоположението на о. Максим в йеромонашески чин от Врачанския Митрополит Паисий. На 12 юли 1947 г. по решение на Светия Синод е възведен в архимандритско достойнство от Доростолския и Червенски митрополит Михаил. От 1 септември 1947 г. до 1 май 1950 г. архимандрит Максим е протосингел на Доростоло-Червенската митрополия, след което (до 1955 г.) е предстоятел на Българското църковно подворие при Московската патриаршия. След завръщането си в България от 15 юли 1955 до 1960 г. заема поста главен секретар на Св. Синод, като междувременно е и председател на редакционната колегия на Синодалното издателство на БПЦ (от 1957 до 1960 г.). Хиротонисан е в епископски сан с титлата \"Браницки\" на 30 декември 1956 г. в Патриаршеската катедрала \"Св. Александър Невски\". На 30 октомрви 1960 г. е избран, а на 20 ноември е канонически утвърден за Ловчански митрополит. След смъртта на патриарх Кирил, митрополит Максим е наместник-председател на Св. Синод от 13 март до 4 юли 1971 г. На 4 юли 1971 г. Църковно-народният патриаршески избирателен събор в София с единодушие провъзгласява митрополит Максим за Патриарх на Българската православна църква и Софийски митрополит. Умира на 6 ноември 2012 година. \r\n \r\n1896 г. \r\nРоден е генерал-майор Цоню Ганев - командир на 16-а пехотна дивизия (септември 1944 - май 1945 г.). \r\n \r\n \r\n1890 г. \r\nРоден е Теодор Христов Горанов - български архитект. Завършва архитектура в Мюнхен (1915 г.). Преподавател е по градоустройство във Варненския университет (1948-1955 г.), във ВИСИ (дн. ВИАС) в София (1953-1958 г.). Постоянен член е на Съвета по планово изграждане на София (1954-1962 г.). По-значителните му проекти са в съавторство с Б. Русев: в София - сградата на Българското инженерно-архитектурно дружество (1924 г.), сградите на бул. \"Руски\" 8 (1926 г.), бул. \"П. Евтимий\" 10 (1934 г.), Военният клуб в Плевен (1932 г.). Проектира общински жилища на бул. \"Ал. Стамболийски\" в София (1935-1937 г., с колектив), градоустройствените планове на Свищов (1948 г., с арх. Б. Далчев), Варна (1948-1949 г., с колектив), Ямбол (1949-1950 г., с арх. К. Яръмов), миньорския квартал \"Твърди ливади\" в Перник (1925 г., с арх. Б. Русев и Д. Цолов). Умира на 9 февруари 1962 г. в София. \r\n \r\n1825 г. \r\nРоден е Сава Вълчев Филаретов - български възрожденски просветен деец и общественик. Учи в Котел при С. Доброплодни (1840-1843 г.). От 1843 г. до 1848 г. е учител в Шумен. Учи в гръцкото училище в Куручешме (Истанбул) и в Одеската гимназия (1849-1852 г.), завършва славянска филология в Московския университет (1857 г.). Съставя първия руско-български разговорник (1854 г.). Учителства в София. Открива мъжко класно (1857 г.) и девическо училище (1858 г.) в София. Участва в църковно-националната борба. Сътрудничи на руския и български периодичен печат. Принуден е от турските власти да напусне София, и през 1861 г. заминава за Русия. Същата година е назначен за секретар в Руското консулство в Одрин. Разболява се от туберкулоза, изпратен е на работа и лечение в Кайро (Египет), където умира на 13 ноември 1863 г. в Кайро. \r\n \r\n \r\n На тази дата умират :  \r\n  \r\n \r\n1953 г. \r\nУмира Александър Стефанов Жендов - български художник илюстратор и карикатурист, автор на разкази и фейлетони. Роден е на 26 август 1901 г. в София. Следва в Художествената академия в София (1923-1925 г.), учи графика и декоративно изкуство в Германия (1925-1927 г.), завършва Висшия художествено-технически институт в Москва (1930 г.). В България е един от създателите и ръководителите на Съюза на трудово борческите писатели. Сътрудничи на всички леви издания, редактира в. \"Жупел\", \"Поглед\" и \"Фронт\". Председател е на дружеството на новите художници. Пише хумористични и сатирични разкази и фейлетони, репортажи и статии, илюстрира \"Зимни вечери\" на Хр. Смирненски. Съчинения: \"Албум от репродукции\" (1959 г.), \"Антихрист. Илюстрации от автора\" (1962 г.), \"Разкази и фейлетони\" (1963 г.). \r\n \r\n  \r\n \r\nЗа изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.10.29", "title": "Денят 29 октомври в българската история"}
{"url": "http://www.focus-news.net/news/2019/10/29/2713761/sofiyska-voda-vremenno-shte-prekasne-vodosnabdyavaneto-v-chast-ot-kv-ovcha-kupel.html", "text": "„Софийска вода” временно ще прекъсне водоснабдяването в част от кв. „Овча купел“. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на бул. „Никола Петков“ в кв. „Овча купел“ се налага спиране на водоподаването от 10.00 до 22,00 часа на клиентите на „Софийска вода”, живеещи в района на: бул. „Никола Петков“ от ул. „Киевска“ до ул. „Любляна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Никола Петков“ ъгъла с ул. „Загребска“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.29", "title": "Софийска вода” временно ще прекъсне водоснабдяването в част от кв. „Овча купел“"}
{"url": "http://www.focus-news.net/news/2019/10/29/2713763/denyat-29-oktomvri-v-svetovnata-istoriya.html", "text": "439 г. – вандалите, предвождани от Гензерих, завладяват Картаген. \r\n1730 г. - в Русия е учреден Кабинет на министрите, в който преминават функциите на тайния съвет. \r\n1914 г. - Турция се включва в Първата световна война на страната на Германия и Австро-Унгария. \r\n1922 г. - Бенито Мусолини е назначен от крал Виктор Емануил за министър-председател на Италия. \r\n1923 г. - Турция става република, начело на която застава нейният първи президент Кемал Ататюрк. Денят се чества като Национален празник на страната. \r\n1929 г. - американският стоков пазар е разтърсен от най-голямата си криза, влязла в историята като „черния вторник на Уолстрийт\"- предвестник на Голямата депресия в САЩ. \r\n1964 г. - Обединена Република Танганайка и Занзибар е преименувана в Танзания. \r\n \r\n2016 г. \r\nПровеждат се парламентарни избори в Исландия. \r\n \r\n \r\n2015 г. \r\nПарламентът на Молдова лишава от имунитет бившия министър-председател на страната Влад Филат, като го обвинява в разхищаване на средства. \r\n \r\n \r\n2014 г. \r\n \r\nВ Буркина Фасо протестиращи подпалват парламента в столицата Уагадугу и кметството в град Бобо Диуласо заради спорни промени в конституцията, позволяващи на президента Блез Кампаоре да остане на власт. \r\n \r\n \r\n2013 г.  \r\n \r\nТурция пуска жп тунелът \"Мармарай\", свързващ Европа и Азия през Босфора в Истанбул. \r\n \r\n \r\n2012 г. \r\n \r\nУраганът Санди удря източното крайбрежие на Съединените щати, при което загиват 286 души, а щетите са оценени на 70 млрд. долара. \r\n \r\nНаграждават Лео Меси със Златната обувка за голмайстор на Европа за сезон 2011/12 \r\n \r\n \r\n2005 г. \r\n \r\nБомбени експлозии в Делхи убиват повече от 60 души. \r\n \r\n \r\n1998 г. \r\nАмериканците изпращат в космоса най-възрастния космонавт – Джон Глен. Той е на 77-годишна възраст . \r\nДжон Глен е  американски астронавт, подполковник от ВМФ. Завършва Летателното училище при Авиационно-тренировъчния център на ВМФ в Тексас през 1943 г., след което служи в различни части на ВМФ. През 1954 г. завършва Училището за летци изпитатели в щата Мериленд. През 1957 г. извършва непрекъснат трансконтинентален полет със свръхзвуков самолет. От 1959 г. е в групата на астронавтите към НАСА. На 20 февруари 1962 г. за първи път в САЩ извършва полет около Земята с космическия кораб \"Меркурий. Полетът продължава 5 часа. \r\n \r\n \r\n1989 г. \r\nВ периода 29 - 30 октомври в Кувейт се провежда среща на заместник-председателя на Министерския съвет Георги Йорданов (външният министър Петър Младенов официално е обявен за болен) и турския външен министър Месут Йълмаз по въпроса за съдбата на българските турци. Подписано е комюнике с уговорка, че ще има нова среща в Кувейт през ноември същата година, но събитията в България я осуетяват. \r\n \r\n \r\n1985 г. \r\nГенерал-майор Самюел К. Доу е обявен за победител на първите многопартийни избори в Либерия. \r\n \r\n \r\n1981 г. \r\nВ периода 26 - 29 октомври на посещение в България е президента на Сирия Хафез ел Асад. Подписани са спогодби за икономическото и научно-техническото сътрудничество. \r\n \r\n1969 г. \r\nОсъществена е първата по рода си връзка от компютър до компютър чрез ARPANET, предшественик на Интернет. \r\n \r\n \r\n \r\n1961 г. \r\nСирия излиза от Обединената арабска република (ОАР) \r\n \r\n \r\n1957 г. \r\nМинистър-председателят на Израел Давид Бен-Гурион и петима от неговите министри са ранени, когато граната е хвърлена в парламента на Израел, Кнесета. \r\n \r\n \r\n1956 г. \r\nНачало на Суецката криза. Израелските сили нахлуват на Синайския полуостров и отблъскват египетските сили обратно към Суецкия канал. \r\n \r\n \r\n1945 г. \r\nЗа първи път на пазара излизат химикалките от типа ролер. \r\n \r\nПрезидентът на Бразилия Жетулиу Варгас подава оставка. \r\n \r\n \r\n1944 г. \r\nСъветската Червена армия нахлува Унгария. \r\n \r\n \r\n1929 г. \r\nАмериканският стоков пазар е разтърсен от най-голямата си криза, влязла в историята като „черния вторник на Уолстрийт\"- предвестник на Голямата депресия в САЩ. \r\nГолямата депресия е световен икономически упадък, който започва през 1929 г. и продължава през 30-те години на ХХ век. Концентрира се основно в Европа и САЩ, но има влияние и над останалата част от света. Най-индустриализираните страни са най-потърпевши от депресията – САЩ, Германия, Франция, Канада, Япония и Австралия. Голямата депресия приключва по различно време за различните държави. \r\n \r\n \r\n \r\n1923 г. \r\nТурция става република, начело на която застава нейният първи президент Кемал Ататюрк. Денят се чества като Национален празник на страната. \r\nМустафа Кемал паша Ататюрк е роден през 1881 г. в Солун. Той е първият президент на Република Турция (1923-1938 г.). Получава средно и военно образование в Солун и Битоля. Завършва Академията на Генералния щаб в Истанбул през 1905 г. Участва в младотурското движение и след Младотурската революция (1908 г.) се оттегля от комитета \"Единение и прогрес\". Участва в Итало-турската война (1911-1912 г.), Междусъюзническата война (1913 г.) и Първата световна война. В периода 1913-1914 г. е военен аташе в София. Ръководи националноосвободителното движение в Анадола (1919 г.). На 23 април 1920 г. в Анкара е формирано ВНС, което се обявява за върховен орган на властта. Като председател на парламента и главнокомандващ турската армия Ататюрк защитава интересите и независимостта на Турция от агресията на Англия и Гърция. След победата на Турция в Гръцко-турската война (1922 г.) е подписан Лозанският мирен договор (1923 г.), който отменя Севърския договор (подписан на 10 август 1920 г. между победителки в Първата световна война и Турция, който оформя разделянето на Османската империя, определя международния контрол над проливите, лишава Турция от право на суверенна държава, дава европейските £ територии и цялото Малоазийско крайбрежие на Гърция).  \r\nПо инициатива на Ататюрк на 1 ноември 1922 г. е свален султанът и Турция е обявена за република (29 октомври 1923 г.). Кемал Ататюрк умира на 10 ноември 1938 г. в Истанбул. \r\n \r\n \r\n1922 г. \r\nБенито Мусолини е назначен от крал Виктор Емануил за министър-председател на Италия. \r\nМусолини е италиански държавник.  В Италия основава органа “Класова борба”, в който се обявява против завоевателната политика спрямо Триполитания. През 1912  г. става директор на италианския социалистически вестник “Аванти”. През Първата световна война основава вестник “Пополо д’Италия”, в който се обявява за намеса във войната на страната на Съглашението.  През 1919 г. основава сдружението на фашите (fasci), което си поставя за цел да се бори отначало за задоволяване на италианските национални амбиции, а после - да противодейства със сила на напредъка на болшевизма. След 2-годишна борба свиква на конгрес в Неапол своите привърженици “черноризци” и потегля с тях срещу Рим през октомври 1922 г., където завзема властта без съпротива. Управлението на Мусолини е под формата на диктатура. Мусолини е министър-председател от 1922 до 1943 г. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария на брега на езерото Комо. Осъден е от импровизиран съд на разстрел. \r\n \r\n \r\n1914 г. \r\nТурция се включва в Първата световна война на страната на Германия и Австро-Унгария. \r\nПървата световна война ( 1914-1918 г.) е война между две големи европейски групировки - Тройният съюз и Съглашението.  \r\nПовод за войната става убийството на австро-унгарския престолонаследник в Сараево от членове на сръбска националистическа организация. В отговор на този акт Австро-Унгария изпраща ултиматум на Сърбия с неизпълними условия, вследствие на което войната между тях става неизбежна. Военните действия започват на 15 юли 1914 г. и в следващите дни в конфликта се намесват Германия - като съюзник на Австро-Унгария и Русия - на страната на Сърбия. Германия обявява война на Русия и Франция и навлиза със своите войски в пределите на неутрална Белгия. Следва намесата на Англия на страната на Франция и Русия. В края на октомври 1914 г. австро-германският блок успява да привлече за свой съюзник Турция. Италия, която е член на Тройния съюз, проявява колебания и през пролетта на 1915 г. е привлечена на страната на Съглашението. \r\nОт лятото на 1914 г. до лятото на 1915 г. войната се води с променлив успех и за двете групировки, като превес продължават да имат държавите от Тройния съюз. През 1916 г. настъпва равновесие на силите. С намесата на САЩ във войната (6 април 1917 г.) на страната на Съглашението настъпва обрат в хода на военните действия и през есента на 1918 г. държавите от Тройния съюз капитулират. \r\n \r\n \r\n1898 г. \r\n \r\nВ Русия е пуснат на вода първият ледоход в света – “Ермак”. \r\n \r\nРоден е Николай Дончев (Николай Дончев Джаров) - български писател. Автор е на стихосбирки и литературни изследвания, преводач от френски, италиански и руски език. Завършва славянска филология в СУ “Св. Климент Охридски” (1927 г.). Работи като учител. Завежда българската страница на излизащия на френски език в София всекидневник \"La Bulgarie\" (1924-1935 г.), редактор е в седмичниците \"La parole Bulgare\" и \"Vita Bulgara\" (1936-1944 г.). От 1961 г. до 1967 г. е в отдел \"Връзки с чужбина\" при СБП. Сътрудник е на литературния печат в България, Франция и Италия. Изследва френското и италианско влияния върху българската литература. Получава престижни награди от френското правителство и Френската академия. Книги: \"Жетвар\", \"Стихове\" (1927 г.), \"Чужди влияния в българската литература\" (на френски език, 1934 г.) и др. Умира на 1 януари 1988 г. в София. \r\n \r\n \r\n \r\n1889 г. \r\n \r\nАнглийският политик Сесил Родс получава документ от кралицата, който му позволява да основе колония в Африка - Родезия. \r\nСесил Родс е британски колониален държавник и финансист, един от основните поддръжници на британската власт в южна Африка. Роден е на 5 юли 1853 г. През 1881 г. завършва Оксфордския университет. Същата година  влиза в парламента на колонията Кейп, като остава депутат в него до края на живота си. През 1888 г. Родс установява монопол в добива на диаманти в страната, като основава единна минна компания. През 1889 г. тя прераства в Британската Южноафриканска компания. До 1923 г. компанията управлява териториите на днешно Зимбабве и Замбия, наречени Родезия през 1894 г. в чест на Родс. През 1890 г. Родс става министър-председател на колонията Кейп. Умира в Кейп Таун на 26 март 1902 г. \r\n \r\n \r\n1886 г. \r\nТретото ВНС избира за княз датския принц Валдемар, но под натиска на Русия той се отказва от престола.  \r\nВалдемар Датски (15.Х.1858 г.–1939 г.) е принц, син на датския крал Християн IХ. Той е един от кандидатите за българския престол след абдикацията на княз Александър I Батенберг (август 1886 г.). Считан е за най-сериозния претендент за българския престол. На 29 октомври 1886  г. е избран за княз на България от III ВНС, но под натиска на Русия се отказва от престола. \r\n \r\n \r\n1876 г. \r\nРуският император Александър II в реч пред московското дворянство обявява, че в случай на отказ на турския султан да даде автономия на българите Русия ще действа „решително и самостоятелно\". \r\nАлександър II е руски император от Романовската династия, управлявал в годините 1855–1881.  Роден е на 17 април 1818 г.,  син е на Николай I. Стреми се да разшири руското влияние над Балканите. Под натиска на широкото обществено движение в защита на българския народ след Априлското въстание 1876 г. на 12 април 1877 г. подписва в Кишинев Манифест за обявяване на Руско-турската война 1877–1878 г. По време на военните действия той отсяда последователно в Свищов, с. Горна Студена, Великотърновско, и в с. Пордим, Плевенско. В Плевен приема пленения Осман паша, след което се връща в Русия. В резултат на тази война България е освободена. Александър II е роден на 1 март 1881 г. \r\n \r\n \r\n1863 г. \r\nОсемнадесет страни се срещат в Женева и решават да образуват Международния Червен кръст. \r\n \r\n \r\n1730 г. \r\nВ Русия е учреден Кабинет на министрите, в който преминават функциите на тайния съвет. \r\n \r\n \r\n1696 г. \r\nПо заповед на император Петър I е създаден руския флот. \r\nПетър I е руски цар (от 1682 г.), първият руски император (от 1721 г.). Роден е през 1672 г. Син е на цар Алексей I Михайлович; от династията Романови. Наследява короната от Фьодор III (1682 г.) и до 1689 г. царува заедно с брат си Иван под регентството на сестра им София Алексеевна. Започва модернизация на Русия: реорганизира администрацията, установява йерархията на чиновниците (учредени са сенат, колегии), страната е разделена на губернии, построява новата столица Санкт-Петербург (1703 г.). Поверява на Светия синод управлението на църквата, като я отделя от държавата. Използва опита на западноевропейските държави в развитието на промишлеността, търговията и културата. За да получи излаз на Черно море, отвоюва Азов от турците (1696 г.). Обявява война на Швеция, но претърпява неуспех при обсадата на Нарва (1700 г.). Успява да отвори руски \"прозорец\" на Финския залив. През 1709 г. разбива при Полтава шведския крал Карл ХII, който търси убежище в Турция. Потегля срещу турците, но е обкръжен при р. Прут и едва се спасява от плен (1711 г.). Губи Азов, но чрез Нищадския договор получава Лифландия, Естландия, Карелия и част от Финландия. Открива АН в Петербург (1725 г.) и Морската академия. Създаден е съвременният граждански шрифт (дн. печатна форма на кирилицата), въведен е нов календар (1700 г.). Умира през 1725 г. \r\n \r\n \r\n1672 г. \r\nПодписан е Бучацкият мирен договор, според който Украйна е разделена между Полша и Турция. \r\nРепублика Украйна е  държава в Източна Европа. Площта  й е 603 700 кв. км. Населението е 51 301 000 жители (1996 г.): украинци, руснаци, евреи, белоруси, молдованци, българи (ок. 350 000, основно в Одеска, Запорожка, Кировоградска област и автономна република Крим) и др. Официален език е  украинския. Паричната единица е гривна. Столицата е Киев. По-големи градове: Харков, Днепропетровск, Одеса, Донецк, Запорожие, Лвов, Кривой рог, Мариупол. Административно  деление - 24 области. Законодателният орган е еднокамарен парламент. \r\n \r\n \r\n1618 г. \r\nАнглийският авантюрист, писател, и царедворец сър Уолтър Роли е обезглавен по подозрения в заговор срещу Джеймс I, крал на Англия. \r\n \r\n \r\n1187 г. \r\nРимският папа Григорий VIII обявява Третия Кръстоносен поход. \r\nКръстоносните походи са завоевателни походи на западноевропейски  феодали на Изток (1096-1270 г.), организирани под лозунга за освобождаване на християнските светини в Палестина от властта на мюсюлманите. Участниците в тях се наричат кръстоносци, защото към дрехите им са пришити бели кръстове. Повод за нахлуване в Източното Средиземноморие е завладяването от селджукските турци на византийските владения в Мала Азия и Йерусалим, смятан за свещен град на християните. Византия много пъти иска помощ от западните страни за борба против селджукските турци. От това се възползва Папството, което е идеен вдъхновител и непосредствен организатор на Кръстоносните походи.  Целта на папите е да разпалят религиозен фанатизъм, за да заздравят и разширят влиянието на Католическата църква и да подчинят Православната църква на Рим. Основната маса от кръстоносците са обеднелите рицари и големите земевладелци, които се надяват да завладеят икономически по-развитите страни от Близкия изток.  \r\nТретият Кръстоносен поход се води в годините  1189-1192 г. Предизвикан е от завладяването на Йерусалим от египетския султан Саллах ад-Дин. Кръстоносните войски са предвождани от германския имп. Фридрих I Барбароса, френския крал Филип II Август и английския крал Ричард I Лъвското сърце. Той е неуспешен. \r\n \r\n \r\n439 г. \r\nВандалите предвождани от Гензерих завладяват Картаген. \r\nГензерих (428-477) е цар на вандалите. Ползвайки Картаген за своя основна база, Гензерих управлява западното Средиземноморие. Той присъединява Сицилия, Сардиния, Корсика и Балеарските острови. През 455 г. нахлува в Италия, като достига и завзема Рим. Войските му систематично грабят в продължение на две седмици, като отнасят множество съкровища (включително откраднатите няколко века по-рано от Тит йерусалимски съкровища). Императрицата и двете й дъщери са взети за заложници. \r\n \r\n На тази дата са родени : \r\n \r\n1971 г.  \r\nРодена е Уинона Райдър - американска актриса. Играе в театъра от 13-годишна възраст, а в киното дебютира в \"Лукас\" през 1986 г. През 1988 г. е вече звезда със \"Сок от бръмбари\". Световна популярност получава след участие в \"Дракула\" (1992 г.). Участва в \"Невинни години\" (1993 г.) и \"Къщата на духовете\" (1994 г.). Други филми: \"Следите на реалността\" (1994 г.), \"Малки жени\" (1995 г.), \"Как да направим американско одеяло\" (1995 г.), \"Аз, кралят\" (\"В търсене на Ричард\", 1996 г.), \"Лов на вещици\" (1996 г.), \"Пришелецът 4” (1997 г.), \"Знаменитости\" (1998 г.), \"Луди години\" (1999 г.), \"Есен в Ню Йорк\" (2000 г.), \"Изгубени души\" (2000 г.), \"Симон\" (2001 г.), \"Зулендър\" (2001 г.), \"Mr. Deeds\" (2002 г.). \r\n \r\n1927 г. \r\n \r\nРоден е Жилбер Беко - френски певец и композитор, наричан \"крал на френския шансон\". Посещава курсове по пиано в Консерваторията в Ница. Кариерата му започва след Втората световна война в Париж, където се запознава с Жак Пилс (тогава съпруг на Е. Пиаф, която открива таланта му). Среща се с Луи Аманд (негов основен текстописец). Композира над 400 песни (хитовете \"А сега\" и \"Натали\"), 1 опера, 1 мюзикъл. Наричат е \"Господин 100 000 волта\". В България изнася рецитал на \"Златният Орфей\" (1971 г.). Умира на 18 декември 2001 г. \r\n \r\n1897 г. \r\nРоден е Паул Йозеф Гьобелс – немски политик, министър по време на III райх, един от главните военни престъпници на фашистка Германия. Влиза в Националсоциалистическата партия през 1922 г. Редактор и издател е на нацисткия в. \"Ангриф\". Става ръководител на пропагандата в нацистката партия през 1928 г. От 1933 г. е министър на народната просвета и пропагандата в кабинета на Хитлер. През 1944 г. става императорски пълномощник по тоталната военна мобилизация. Самоубива се в края на войната, заедно с цялото си семейство. Умира на 1 май 1945 г. \r\n \r\n1811 г. \r\n \r\nРоден е Луи Блан - френски интелектуалец, историк, утопичен социалист. Роден е на 6 декември 1882 г. Обявява се против т. нар. класова борба като средство за преустройство на обществото. Блан смята, че усъвършенстване на обществото може да се постигне с помощта на държавата, като се спазва конституцията. По време на Февруарската революция (1848 г.) е член на Временното правителство; успява да прокара някои радикални тенденции във френското законодателство. \r\n \r\n \r\n На тази дата умират :  \r\n \r\n1971 г. \r\nУмира Арне Тиселиус - шведски биохимик, член е на Шведската академия на науките (от 1956 г. е неин президент). Роден е на 10 август 1902 г. в Стокхолм. Лауреат е на Нобелова награда за физиология и медицина (1948 г.). В периода 1938-1968 г. е професор по биохимия и директор на Биохимичния институт. Систематизира методите на електрофоретичните и хроматографските изследвания на високомолекулни съединения. Доказва комплексната природа на белтъчното съсирване на кръвта. \r\n \r\n1948 г. \r\nУмира Уесли Клер Мичъл - един от водещите американски икономисти-институционалисти, поставил основата на съвременната наука за бизнес цикъла. Роден е на 5 август 1874 г. в Рашвил, щата Илинойс. Учи в Чикагския университет, а по-късно е професор в Колумбия. Книгата му “Business Cycles” (1927 г.) поставя началото на сериозно и задълбочено изучаване на колебанията в икономическо развитие. Заедно с А. Бърнс създава метод за измерване на бизнес циклите, използван от Националното бюро за икономически изследвания. \r\n \r\n1911 г. \r\nУмира Джоузеф Пулицър - американски журналист и издател, в чиято чест е създадена едноименна награда за изключителни постижения. Роден е през 1847 г. в Мако, Унгария. През 1904 г. в своето завещание Джоузеф Пулицър предвижда бъдещата награда да стимулира постиженията в американската култура. Той определя четири номинации за журналистика, четири за литература и драма, една за образование и четири за пътуване и стипендии. От 1917 г. досега броят им се е увеличил до 21, като се включени поезия, музика и фотография. Паричното изражение на наградите “Пулицър” е 7500 долара с изключение на категорията \"Журналистика в служба на обществото\", за която се връчва златен медал. Имената на наградените се обявяват през април. \r\n \r\n \r\n1889 г.  \r\nУмира Николай Гаврилович Чернишевски - руски общественик, писател, икономист, философ, мислител. Роден е на 24 юли 1828 г. в Саратов. Завършва Саратовската духовна семинария през 1845 г. и историко-филологическото отделение на Петербургския университет през 1850 г. При завършването на университета е убеден философ-материалист, демократ с радикални убеждения и привърженик на утопичния социализъм. Известно време преподава руски език и литература в Саратовската гимназия (1851-1853 г.), след което се преселва в Петербург и става сътрудник на ляволибералните (почти радикални) списания “Отечественные записки” и “Современник”. Защитава магистърска дисертация “Естетическите отношения на изкуството към действителността”, полага началото на материалистическата естетика в Русия. Журналистическата дейност на Чернишевски е насочена към решаване на обществените проблеми в Русия чрез ликвидиране на крепостничеството. В печата публикува историко-литературни и литературно-критични статии, защитава реализма в литературата и утвърждава тезата, че литературата трябва да служи на интересите на народа. След 1857 г. цялото му внимание е насочено към икономическите и политически проблеми в Русия: включва се в обсъждането на условията за предстоящата реформа. Заедно с Херцен е един от създателите на народничеството. Влиянието на Чернишевски в руското общество нараства силно особено след отмяната на крепостничеството (19 февруари 1861 г.). В своя роман “Какво да се прави” (1862-1863 г.) описва живота на хората от новото общество - “разумните егоисти”, които живеят от своя труд и по нов начин устройват своя семеен живот и живота в обществото. Заради своята обществена и литературна дейност Чернишевски е арестуван и осъден (1864 г.) на 7 години каторга и вечно заселване в Сибир. След като изтърпява каторжното наказание, е заселен във Вилюйската крепост (1871 г.), където живее до 1883 г. Разрешено му е да живее в Астрахан (1883 г.) под надзора на полицията, а през юни 1889 г. получава разрешение да живее в Саратов, където умира. \r\n \r\n \r\n1783 г. \r\nУмира Жан Лерон Д’Аламбер - френски математик и философ от епохата на Просвещението. Роден е на 16 ноември 1717 г. в Париж. Член е на Парижката академия на науките (1741 г.), както и на Френската академия (1754 г.). Заедно с Д. Дидро редактира \"Енциклопедия, или тълковен речник на науките, изкуствата и занаятите\". Трудове по механика, диференциални уравнения и др. \r\n  \r\n За изготвянето на историческата справка на Агенция “Фокус” са използвани следните източници : \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.10.29", "title": "Денят 29 октомври в световната история"}
{"url": "http://www.focus-news.net/news/2019/10/29/2713746/18-oblasti-otivat-na-balotazh-v-stranata-obzor.html", "text": "Ден след вота започнаха да излизат междинни резултати. Балотажи се очертават в столицата и на много места в страната. \r\nНа балотаж се явяват Йорданка Фандъкова от ГЕРБ и независимия кандидат Мая Манолова в  София  при 45.94 % обработени протоколи. Фандъкова е получила 36.68 % от гласовете на избирателите, а Манолова - 27.35%.   \r\nД-р Атанас Камбитов от ПП ГЕРБ и независимият кандидат за кмет, подкрепен от БСП – Румен Томов отиват на балотаж за  община Благоевград . При обработени 100% СИК протоколи в OИК – Благоевград д-р Камбитов е с около 5 % преднина пред своя опонент. На първи тур той е подкрепен от 9 199, или 25.65% при 64 971 избиратели по списък. Румен Томов пък е подкрепен от 20.50%, или 7 351.  \r\nНа балотаж ще се явят Иван Портних от ГЕРБ и Костадин Костадинов от ПП „Възраждане“ в  община Варна  при 100% обработени протоколи. \r\nПри 60, 71% обработени протоколи в  община Видин  най-висок е резултатът на кандидата на Местна коалиция СДС (НДСВ, Нова алтернатива, ЗНС, БЗНС, БДСР) д-р Цветан Ценков, който е получил 33,22%, след него с 30,56% е кандидатът на ГЕРБ досегашният кмет Огнян Ценков. \r\nДосегашният кмет на  община Добрич  Йордан Йорданов от Местна коалиция ДБГ (ДБГ, НДСВ, ССД, ГН) получава 41.22% и отива на балотаж с Надежда Петкова – ГЕРБ/СДС, получила 29.46% при обработени 100% протоколи. \r\nНа балотаж се явяват Корнелия Маринова от ГЕРБ и Радина Банкова от „БСП за България“ в  община Ловеч  при 100% обработени протоколи. Маринова е получил 28.82% от гласовете на избирателите, а Банкова - 26.30%. \r\nТодор Попов от Коалиция „Новото време“ води в кметската надпревара за  община Пазарджик  с 44,72%, следван от Благо Солов от Коалиция „БСП за България“ с 18,90% при обработени 100% СИК протоколи в OИК.  \r\nГеорг Спартански води с 37.30% в битката за кметското място в  община Плевен  при обработени 97.28% от протоколите по данни на ОИК. Кандидатът на ПП ГЕРБ Мирослав Петров е с резултат от 30.13%.  \r\nЗдравко Димитров, ПП ГЕРБ печели 35.73% от гласовете на избирателите в  Пловдив  при обработени 71.82% СИК протоколи в ОИК. След него е Славчо Атанасов, от ВМРО-БНД с 16.10%.  \r\nНа балотаж се явяват Вяра Церовска от ПП ГЕРБ и Станислав Владимиров от ПП “БСП за България“ в  община Перник  при 91.57% обработени протоколи. Церовска е получила 40.59% от гласовете на избирателите, а Владимиров - 39.98%. \r\nНа балотаж се явяват Денчо Бояджиев „БСП за България“ и Валентин Стефанов Василев от ПП ГЕРБ  в  община Разград  при 100% обработени протоколи. Бояджиев е получил 25.38%  от гласовете на избирателите, а Василев - 24.36%.  \r\nНа балотаж се явяват Пенчо Милков от Местна коалиция „БСП за България“ и Диана Ангелова Иванова от ПП ГЕРБ от  община Русе . Пенчо Милков от Местна коалиция „БСП за България“ спечели при 100% обработени протоколи на СИК-Русе. Той спечели със 35.16% , а Диана Ангелова Иванова от ПП ГЕРБ има 25.13%. \r\nЮлиян Найденов от ГЕРБ получава 47.04%, Момчил Неков от Местна коалиция „БСП за България“ - 30.19% при 62 обработени секции в  община Силистра . \r\nКандидатите за кмет на Сливен Стефан Радев от ГЕРБ и Кольо Милев от БСП ще се явят на балотаж в  община Сливен  при 100 % обработени протоколи. Разликата между тях е около 24.14 %. 20 126 души или 48.47% са гласували за Стефан Радев, а за Милев 10 103 души или 24.33 %. \r\nВ  Смолян  ще има балотаж между Николай Мелемов от ГЕРБ и Стефан Сабрутев от БСП при 100 % обработени протоколи. Мелемов е получил 7230 гласа или 39,84%, а Сабрутев – 3894 гласа или 21,46% от вота на избирателите.  \r\nНа балотаж се явяват Дарин Димитров от ПП ГЕРБ и Хамди Илиязов от ПП ДПС при 100% обработени протоколи в  община Търговище . Дарин Димитров от ПП ГЕРБ спечели с 48.43%, а и Хамди Илиязов от ПП ДПС има 37.36%. \r\nЛюбомир Христов от ГЕРБ и Венцислав Венков от „БСП за България“ ще се яват на балотаж за кмет на  Община Шумен  при 100% обработени протоколи. За Любомир Христов са гласували 32.35% или 10 538 от гласувалите. Венцислав Венков е събрал 22.02% избирателна подкрепа или 7 172 гласа. \r\nВ  Ямбол  Валентин Ревански от \"Пряка демокрация\" и Катя Георгиева от \"БСП за България\" отиват на балотаж при 100% обработени протоколи. Валентин Ревански е получил 10 810, или 40.18% от местния вот, а опонентът му - Катя Георгиева е била подкрепена от 5 794 или 21.54% от гласоподавателите.  \r\n \r\nТеодора ПАТРОНОВА", "date": "2019.10.29", "title": "18 области отиват на балотаж в страната (ОБЗОР)"}
{"url": "http://www.focus-news.net/news/2019/10/29/2713760/vavezhda-se-vremenna-organizatsiya-na-dvizhenieto-na-patya-chepelare-progled-i-madan-zlatograd-poradi-dooborudvane-na-tol-sistemata.html", "text": "Въвежда се временна организация на движението на пътя Чепеларе - Проглед и Мадан - Златоград поради дооборудване на тол системата. Това съобщават от пресцентъра на  Агенция \"Пътна инфраструктура\" . \r\nОт 9.00 до 18.00 часа движението при 81-ви км на път II-86 Чепеларе - Проглед ще се извършва в една лента поради дооборудване на съществуващите трафик камери към тол системата. Необходимо е шофьорите да карат внимателно и да спазват стриктно пътната сигнализация. \r\nНа 30 и 31 октомври от 9.00 до 18.00 ще се дооборудват и камерите при 25-ти км на път III-867 Мадан - Златоград и трафикът ще е в една лента. \r\nАгенция „Пътна инфраструктура“ съветва шофьорите да карат със съобразена скорост и повишено внимание, както и да спазват правилата за безопасност и движение по пътищата.", "date": "2019.10.29", "title": "Въвежда се временна организация на движението на пътя Чепеларе - Проглед и Мадан - Златоград поради дооборудване на тол системата"}
{"url": "http://www.focus-news.net/news/2019/10/29/2713762/tass-nay-malko-18-dushi-sa-zaginali-pri-razprasvaneto-na-protest-v-kerbala.html", "text": "Най-малко 18 души са загинали в хода на разпръскването на участници в демонстрация в иракския град Кербала в централната част на страната, съобщава  TACC , като се позовава на телевизионния канал Al Arabiya, цитирал източници от медиците.  \r\nСъгласно представената от тях информация, служителите на реда са използвали огнестрелни оръжия, за да разпръснат протестиращите срещу корупцията и икономическите проблеми в страната. Няма официално потвърждение на данните.  \r\nВ понеделник новинарският портал Mavazin News, позовавайки се на данни на Иракската върховна комисия за правата на човека, заяви, че от края на миналата седмица най-малко 82-ма души са загинали в резултат на вълненията в страната. \r\nПротестите в Ирак започнаха в началото на октомври. \r\n \r\n Тереза Герова", "date": "2019.10.29", "title": "ТАСС: Най-малко 18 души са загинали при разпръсването на протест в Кербала"}
{"url": "http://www.focus-news.net/news/2019/10/29/2713757/gazeta-express-kosovo-donald-tramp-pohvali-kuche-uchastvalo-v-operatsiyata-sreshtu-al-bagdadi.html", "text": "Държавният глава на САЩ Доналд Тръмп направи интересен пост в социалната мрежа „Туитър“, в който похвали куче, участвало в операцията за ликвидирането на лидера на близкоизточната радикална групировка „Ислямска държава“  Абу Бакр ал Багдади, отбелязва електронното издание на прищинския ежедневник  Gazeta Express . \r\nТръмп сподели снимка на кучето, под която написа, че то е свършило „чудесна работа“ по задържането и убийството на Ал Багдади. \r\n„Разсекретихме снимка на едно прекрасно куче (името му не е разсекретено), което свърши чудесна работа по залавянето и убийството на лидера на „Ислямска държава“ Абу Бакр ал Багдади“, написа Тръмп. \r\n \r\n Тереза Герова", "date": "2019.10.29", "title": "Gazeta Express (Косово): Доналд Тръмп похвали куче, участвало в операцията срещу Ал Багдади"}
{"url": "http://www.focus-news.net/news/2019/10/29/2713766/pregled-na-osnovnite-temi-v-dobrudzhanskiya-pechat.html", "text": "Резултатите от гласуването за общински съветници по места представя в днешното си издание вестник  „Нова добруджанска трибуна“ . Шест партии влизат в Общинския съвет на Добрич – ГЕРБ, Местната коалиция ДБГ (ДБГ, НДСВ, ССД, ГН), БСП, ДПС, НФСБ и ВМРО. Мнозинството е за ГЕРБ и Местната коалиция. „Момче от Кардам почина, сестра му е в болница след натравяне“, съобщава изданието. Според кмета на Кардам шестте деца живеят с безработната си майка, със своята баба и дядо, но според кмета децата били добре обгрижвани. Три от тях са с отличен успех, другите три посещавали детската градина. Изясняването на трагичния инцидент продължава. На четвърта страница е отделено място на темата за най-пазената тайна на Източна Европа. Вестникът публикува изключително полезна, изкупена още с появата си книга, която постепенно се е превърнала в настолно четиво за милиони граждани в страната и извън нея, които не само се чувстват, но и се гордеят да се наричат българи заради своята история. Читателите могат да научат кои общински кметове в Добричка област печелят на първи тур и кои отиват на балотаж – публикуван е снимков материал и данни от обработените СИК протоколи. От спортната страница – „Милица Мирчева подобри 23-годишния национален рекорд в полумаратона“. Тя е поставила нов национален рекорд на състезание във Валенсия. 25-годишната добричлийка е финиширала девета при жените за час и 11 минути в надпреварата със златен етикет на Световната лекоатлетическа федерация.", "date": "2019.10.29", "title": "Преглед на основните теми в добруджанския печат"}
{"url": "http://www.focus-news.net/news/2019/10/29/2713765/namalena-e-vidimostta-do-150-metra-v-oblast-burgas-poradi-magla.html", "text": "Намалена е видимостта до 150 метра в областта поради мъгла, призовават се водачите да се придвижват с повишено внимание и съобразена скорост. Това съобщиха за  Радио \"Фокус\" - Бургас  от Областно пътно управление. Пътните настилки са сухи, няма затворени участъци. Безпроблемно се осъществява движението по основните пътни направления в областта. До 30 ноември т.г. движението в участъка Обзор – Слънчев бряг е ограничено за моторните превозни средства над 12 тона поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“.  \r\nИнтензивен е трафикът по входно-изходните пътни артерии на град Бургас. Струпване на автомобили се наблюдава в района на пътен възел \"Юг\", по пътната отсечка кв. \"Банево\" - Бургас, както и по автомагистрала \"Тракия\" до разклона за град Българово. В централната градска част движението също е интензивно, като по-засилен трафик се наблюдава в района на жп гарата, в района на Новата поща, както и в района на кръстовището с кръгово движение \"Трапезица\".  \r\nМария ПОПЧЕВА", "date": "2019.10.29", "title": "Намалена е видимостта до 150 метра в област Бургас поради мъгла"}
{"url": "http://www.focus-news.net/news/2019/10/29/2713769/koha-ditore-kosovo-kss-sa-gotovi-za-uchastie-v-miroopazvashti-misii-tvardi-rama.html", "text": "Косовските сили за сигурност (КСС) са готови да допринесат с настоящите си професионални възможности в мироопазващите мисии на съюзниците на Прищина. Това заяви командващият КСС генерал-лейтенант Рахман Рама в рамките на среща с Мишел Сула - ръководител на операциите и мисиите на НАТО, и с бригаден генерал Майкъл Обернейър, съобщава електронното издание на прищинския ежедневник  Koha Ditore . \r\nПо време на тази среща Рама запозна ръководителя на операциите и мисиите на НАТО с най-новите постижения на КСС, както и с плановете за бъдещото им развитие. Той подчерта, че понастоящем се работи по постигането на поставените цели, като същевременно сподели необходимостта от задълбочаване на сътрудничеството с НАТО и Консултативния екип на Алианса (NALT), като изрази увереност, че КСС са готови за участие в мироопазващи мисии. \r\nМинистърът на отбраната на Косово Рустем Бериша също проведе среща с официалния представител на НАТО, на която говори за преходния процес в КСС, като потвърди, че той ще бъде прозрачен и координиран със стратегическите съюзници и партньори на най-младата държава на Балканите. \r\n \r\n Тереза Герова", "date": "2019.10.29", "title": "Koha Ditore (Косово): КСС са готови за участие в мироопазващи мисии, твърди Рама"}
{"url": "http://www.focus-news.net/news/2019/10/29/2713768/navarshvat-se-105-godini-ot-rozhdenieto-na-blazhenopochinaliya-i-prisnopameten-balgarski-patriarh-maksim.html", "text": "Навършват се 105 години от рождението на блаженопочиналия и приснопаметен Български патриарх Максим, предаде репортер на  Агенция \"Фокус\" . Незабравим духовник, ръководил повече от четири десетилетия Българската православна църква. Забалежителният му жетейски път започва от Царство България, преживява като духовник атеистическия период на държавното ни развитие, достойно отстоява авторитета на светата ни Църква във времето на разкола, дълготърпеливо и многомилостиво подходжда към неговото преодоляване, отива си от този свят с възможно най-големи заслуги към Църква, народ и Родина. Днес в Троянската света обител, където се намира гроба на патриарх Максим, под покрова на неговата небесна покровителка - Света Богородица Троеручеца, сутринта ще бъдат отслужени заупокойна света Литургия и панихида в памет на големия български духовник. С благословението на игумена на манастира Негово преосвещенство Велички епископ Сионий богослужението ще оглави отец Стефан. Помени ще бъдат отслужени във всички епархии на Българската православна църква.  \r\nНикола Петков", "date": "2019.10.29", "title": "Навършват се 105 години от рождението на блаженопочиналия и приснопаметен Български патриарх Максим"}
{"url": "http://www.focus-news.net/news/2019/10/29/2713771/asfaltova-nastilka-se-remontira-po-chast-ot-patnite-otsechki-dobrich-s-balik-i-kochmar-tervel.html", "text": "Продължава ремонтът на част от третокласния път Добрич – с. Балик, предаде кореспондентът на  Радио „Фокус” – Варна . Движението на автомобили  се осъществява с повишено внимание по отсечката, където се ремонтира асфалтова настилка. Участъкът е сигнализиран с пътни знаци. Движението по път III-207 Кочмар – Тервел от км 51+850 до км 52+860 в град Тервел също се осъществява с повишено внимание в същите условия. Дейностите и по двете отсечки е предвидено да продължат до 31октомври тази година. Няма въведени промени в движението на автомобили в областта по републиканската пътна мрежа. В ремонт е част от третокласния път III-207 Тервел – Честименско и крайбрежният път Балчик – Каварна. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич времето мъгливо, тихо е, температурата на въздуха е около 7 градуса.  \r\nЖулиета НИКОЛОВА", "date": "2019.10.29", "title": "Асфалтова настилка се ремонтира по част от пътните отсечки Добрич – с. Балик и Кочмар – Тервел"}
{"url": "http://www.focus-news.net/news/2019/10/29/2713770/?%20????????%20????????????%20?%20??????????%20??%20???????????????%20??????%20?%20??????%20?????.html", "text": "С нормална интензивност е движението по републиканските пътища в област Шумен, предаде  репортер на Радио \"Фокус\"- Шумен . Пътните настилки са преобладаващо сухи. Видимостта е нормална. Температурата на въздуха е около 8 градуса. Няма нови промени в организацията на движение в региона. Върбишки проход остава затворен за всички видове пътни превозни средства. Ришки проход е отворен без ограничения. В сила е забраната за товарни автомобили над 10 тона по  пътя Радко Димитриево- Друмево, поради свлачища. Обходът е Шумен- Овчарово- Друмево. \r\nИвелина ИВАНОВА", "date": "2019.10.29", "title": "С нормална интензивност е движението по републиканските пътища в област Шумен"}
{"url": "http://www.focus-news.net/news/2019/10/29/2713773/vremenno-se-ogranichava-dvizhenieto-v-izprevarvashtata-lenta-pri-km-234-na-am-trakiya-v-posoka-burgas.html", "text": "Временно се ограничава движението в изпреварващата лента при км 234 на АМ \"Тракия\" в посока Бургас поради разпилян товар на пътното платно, съобщиха от  Агенция „Пътна инфраструктура“ . Движението се осъществява в активната лента и се регулира от пътна полиция.", "date": "2019.10.29", "title": "Временно се ограничава движението в изпреварващата лента при км 234 на АМ \"Тракия\" в посока Бургас"}
{"url": "http://www.focus-news.net/news/2019/10/29/2713774/tanjug-sarbiya-mogerini-shte-provede-posledna-sreshta-s-liderite-na-zapadnite-balkani.html", "text": "Напускащият Върховен представител на ЕС по външните въпроси и политиката за сигурност Федерика Могерини ще бъде домакин на работна вечеря за лидерите на Западните Балкани. Тя ще се проведе в Брюксел и ще бъде последната в мандата на Могерини, съобщава държавната информационна агенция на западната ни съседка  Tanjug . \r\nНа работната вечеря са поканени лидерите на шестте държави от Западните Балкани. Говорителят на Европейската комисия Мая Кочиянчич уточни по-рано, че това ще е последната от поредицата неформални срещи на Могерини с лидери от региона. С тях ще бъдат „обменени мнения за развитието в региона, общите предизвикателства и оценката за съвместната работа по време на нейното управление\", поясни Кочиянчич. \r\nЕвропейската комисия също обяви, че напускащият й председател Жан-Клод Юнкер ще проведе във отделна среща със сръбския президент Александър Вучич преди работната вечеря. На следващия ден еврокомисарят по разширяването Йоханес Хан ще приеме президента на Косово Хашим Тачи. \r\n \r\n Тереза Герова", "date": "2019.10.29", "title": "Tanjug (Сърбия): Могерини ще проведе последна среща с лидерите на Западните Балкани"}
{"url": "http://www.focus-news.net/news/2019/10/29/2713753/politico-donald-tramp-shte-bade-obvinen-v-podkopavane-na-natsionalnata-sigurnost.html", "text": "Членът на Съвета за национална сигурност на САЩ  Александър Уиндман, който е бил сред онези, които са слушали телефонния разговор през юли между американския президент Доналд Тръмп и неговия украински колега Владимир Зеленски, възнамерява да обвини лидера на Белия дом в Конгреса в подкопаване на националната сигурност, съобщава изданието  Politico , чиято редакция разполага с писмените показания на представителя на администрацията във Вашингтон.  \r\nУиндман ще бъде първият служител на Белия дом, който присъства на изслушванията като част от процеса на импийчмънт срещу Тръмп. На 8 октомври Белият дом уведоми демократите в Конгреса, че няма да сътрудничи с тях по този въпрос. \r\n„Бях притеснен от призива. Не мислех, че е уместно да изисквам от чуждо правителство да разследва американски гражданин и се притеснявах от последиците за подкрепата за Украйна от страна на американското правителство да подкрепи Украйна\", се казва в текста, подготвен от Уиндман. \r\nСпоред него началото на разследване в Киев срещу сина на бившия вицепрезидент на САЩ Джо Байдън, който засега е най-вероятният съперник на Тръмп от Демократическата партия на предстоящите президентски избори през ноември 2020 г., ще доведе до противоречия между двете партии в САЩ по въпроса за Украйна. Това ще лиши Киев от подкрепа от двете партии, с която се полза до този момент. „Всичко това би подкопало националната сигурност на САЩ“, казва Уиндман в своите показания. \r\n„След приключването на разговора изразих притесненията си към главния съветник на Съвета за националната сигурност\", заявява още служителят на Белия дом. \r\n \r\n Тереза Герова", "date": "2019.10.29", "title": "Politico: Доналд Тръмп ще бъде обвинен в подкопаване на националната сигурност"}
{"url": "http://www.focus-news.net/news/2019/10/29/2713767/", "text": "В община Карлово досегашният кмет д-р Емил Кабаиванов от местна коалиция СДС- ГЕРБ печели изборите и ще управлява четвърти мандат, при 100 % обработени СИК протоколи, предаде репортер на  Радио „Фокус“ – Пловдив . Кабаиванов е получил 51,76 % от гласовете на избирателите, като за него са гласували 11 426 души. Втори остава Димитър Шивиков от ВМРО-БНД с 18,82 % подкрепа, а трети – Манол Манолов от БСП със 17,25 % от гласовете. \r\nТони МИХАЙЛОВ", "date": "2019.10.29", "title": "Местни избори 2019: В Карлово досегашният кмет д-р Емил Кабаиванов печели изборите, при 100 % обработени СИК протоколи"}
{"url": "http://www.focus-news.net/news/2019/10/29/2713764/nezavisen-makedoniya-zaev-otpatuva-za-rim-za-sreshta-s-italianskiya-si-kolega.html", "text": "Министър-председателят на югозападната ни съседка Зоран Заев отпътува за Рим за среща с италианския премиер Джузепе Конте, след което ще замине за Брюксел, където ще присъства на прощална вечеря, дадена от Върховния представител на Европейския съюз по външните работи и политиката на сигурност Федерика Могерини с лидерите на страните от Западните Балкани, съобщава електронното издание на скопския вестник  „Независен“ . \r\nЗаев ще пристигне в Рим по покана на Конте, който след заседание на Европейския съвет в Брюксел, на което бе отложено решението за започване на преговори със Северна Македония за членство в Общността, обяви, че ще се стреми да отвори въпроса за разширяването на ЕС през ноември. \r\nЗаев потвърди в телевизионно интервю миналата седмица, че Конте ще обсъди разширяването на съвет, насрочен за 19 ноември. \r\nСлед последната среща на върха на европейските лидери в Брюксел, Конте определи като „историческа грешка“ решението да не бъдат започнати преговори за членство на Северна Македония и Албания в ЕС. Тогава той обяви, че ще се опита да поправи грешката и отново да обсъди датата за преговори през ноември. \r\n \r\n Тереза Герова", "date": "2019.10.29", "title": "„Независен“ (Македония): Заев отпътува за Рим за среща с италианския си колега"}
{"url": "http://www.focus-news.net/news/2019/10/29/2713775/prodalzhava-gaseneto-na-pozhara-v-natsionalen-park-rila-nad-selo-dolno-osenovo.html", "text": "Продължава гасенето на пожара в Национален парк „Рила“ над село Долно Осеново. Това съобщи за  Агенция „Фокус“  инж. Дамян Дамянов, директор на Югозападно държавно предприятие. „Пожарът е локализиран. Днес атакуваме и през алпийската част с противопожарна техника. Ще пускаме линии с цел погасяване на огнища. Предполагам че в рамките на деня ще се справим“, обясни инж. Дамянов. По думите му няма разширение на засегнатите площи. Инж. Дамянов уточни, че 180 човека участват в гасенето на пожара.  \r\nВиолета СИМЕОНОВА", "date": "2019.10.29", "title": "Продължава гасенето на пожара в Национален парк „Рила“ над село Долно Осеново"}
{"url": "http://www.focus-news.net/news/2019/10/29/2713779/namalena-do-200-metra-e-na-mesta-vidimostta-na-teritoriyata-na-obshtina-svishtov.html", "text": "Намалена до 200 метра е на места видимостта на територията на община Свищов. Условията за пътуване в останалата част от Великотърновска област са нормални. Времето е предимно ясно и слънчево, а настилките – сухи. В по-усойните участъци има и мокри отсечки, предаде репортер на  Радио „Фокус“ – Велико Търново . Движението в началото на работния ден е интензивно, както във Велико Търново, така и по първокласните и второкласните пътища в региона.  \r\nНатоварен е трафикът по улица „Магистрална“ в областния център. Колони от автомобили има в района на пътен възел „Качица“, Южен пътен възел и по „Беляковско шосе“. Екипи на полицията следят за правилното осъществяване на движението. Патрули има на входовете и изходите на Велико Търново и в по-натоварените участъци в областта. В Прохода на Републиката все още е в сила предупреждението за опасност от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е началото на януари 2020 г. В едната лента заради ремонт,се осъществява движението по пътя между село Поликраище и Горна Оряховица в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 31 октомври. Ремонт се извършва по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофар и пътни знаци. Дейностите ще продължат до края на месеца. \r\nЛуиза ТРАНЧЕВА", "date": "2019.10.29", "title": "Намалена до 200 метра е на места видимостта на територията на община Свищов"}
{"url": "http://www.focus-news.net/news/2019/10/29/2713778/svetlana-filipova-fondatsiya-besarabski-balgari-pridobivaneto-na-balgarsko-grazhdanstvo-e-baven-protses-no-prebivavaneto-i-rabotata-v-stranata-e-ulesneno.html", "text": "Придобиването на българско гражданство е бавен процес, но пребиваването и работата в страната е улеснено. Това каза в сутрешния блок „Добро утро, България“ на Радио „Фокус“ председателят на фондация „Бесарабски българи” Светлана Филипова. Тя обясни, че визите за Молдова и Украйна са отпаднали, което е облекчило процедурата за влизане в страната на бесарабски българи и добави, че 1301 младежи са приети в български университети. \r\n“Тези деца най-много ще учат 5 години. За тези години те много бързо се адаптират и започват да работят в България. Практиката показва, че 95% от бесарабските българи, остават в България, а 5% заминават за Европа. По-голямата част остават в страната, защото са адаптирани към условията в България“, допълни Филипова.  \r\nСветлана Филипова каза още, че бесарабските българи се заселват най-вече в Пловдив, Благоевград, Русе, Варна и Бургас. Фондация „Бесарабски българи“ се занимава с културни мероприятия, тази година са организирани няколко концерта и  футболни срещи, допълни Филипова.  \r\nЕлеонора ЧОЛАКОВА", "date": "2019.10.29", "title": "Светлана Филипова, фондация „Бесарабски българи”: Придобиването на българско гражданство е бавен процес, но пребиваването и работата в страната е улеснено"}
{"url": "http://www.focus-news.net/news/2019/10/29/2713781/pregled-na-osnovnite-temi-v-burgaskiya-pechat.html", "text": "\"Осем общини в областта с кмет от раз\", е водещото заглавие в днешния брой на бургаския ежедневник  \"Черноморски фар\" . Равносметката за Бургаска област от вота в неделя е следната - в осем общини избраха кмет от първи път и припознаха своя градоначалник без много усилия и умуване, докато в пет общини се запазва интригата до следващата неделя, когато отново ще трябва да гласуват. Този път обаче на избирателите в общините с балотажите ще им е по-лесно, защото ще могат да избират само между двама души. Осемте общини, където кметовете вече са избрани на 100% са общините Бургас, Несебър, Поморие, Царево, Малко Търново, Айтос, Руен и Камено. На практика всички кметове в тези общини запазват постовете си. В шест от тях градоначалниците са на ГЕРБ, само в Руен и Несебър са съответно на ДПС и независим. В общините Средец, Сунгурларе, Приморско, Карнобат и Созопол тази седмица ще е време за сметки и размисъл, пише още вестникът.  \r\n\"Без изненади: Поморие избра от първи път Иван Алексиев\", четем още в броя. Победа още на първи тур си осигури кандидатът на ГЕРБ за община Поморие Иван Алексиев. Той успя да спечели 69.81% и по този начин ще управлява трети мандат. Останалите му опоненти в тазгодишните местни избори са Никодим Стоянов от БСП и Янчо Славов от местна коалиция \"Движение 21\". Те събраха съответно 15.62% и 8.35%. В новия Общински съвет на Поморие най-много представители ще имат от ГЕРБ, следвани от тези на ДПС. Сред тях ще са и колегите им от БСП и местната коалиция \"Гергьовден\", като е възможно НФСБ, СДС, Местна коалиция \"Движение 21\" и \"Възраждане\" също да имат по един общински съветник. ГЕРБ печелят изборите и в Ахелой, като новият-стар кмет там е Иван Георгиев(50.05%), пояснява материалът.  \r\n\"До края на септември 2,81 милиона пътници са обслужени от Летище - Бургас\", пише още \"Черноморски фар\". Влезе в сила зимното разписание на полетите от и до летищата във Варна и Бургас. На Летище-Бургас то влиза в сила с 4 полета седмично до Москва - понеделник, сряда, петък и събота, и с 2 полета на седмица до Лондон - понеделник и петък. От началото на годината до края на септември летището в Бургас е обслужило 2.81 милиона пътници, като между топ дестинациите, от които е посрещало, са Москва, Прага, Лондон, Тел Авив и Катовице, допълва статията.  \r\n\"Тема на деня\" в днешния брой е: \"В Бургаския общински съвет ГЕРБ с 24 мандата, БСП със седем души\". При 100% обработени протоколи е ясно, че ГЕРБ е първа политическа сила с 43.21%, следват БСП с 12.15%, СЕК са трета политическа сила с 9.27%, ДБГ са четвърти с 6.71%, пояснява \"Черноморски фар\".", "date": "2019.10.29", "title": "Преглед на основните теми в бургаския печат"}
{"url": "http://www.focus-news.net/news/2019/10/29/2713780/na-30-oktomvri-pravoslavnata-tsarkva-proslavya-sveti-kral-stefan-milutin.html", "text": "Мощите на св. крал Стефан Милутин се покоят в специален саркофаг в катедралния храм \"Света великомъченица Неделя\", град София и всеки ден множество православни християни им се покланят, предаде репортер на  Агенция \"Фокус\" . По този повод от 9:00 часа с благословението на Негово светейшество Българския патриарх и Софийски митрополит Неофит, Архиерейска света Литургия в катедралния   храм \"Св. Неделя\" в столицата ще оглави Негово преосвещенство Белоградчишки епископ Поликарп - викарий на Софийския митрополит. По време на богослужението ще бъде извършено традиционното преобличане на светеца.  \r\nВечерта от 17.00 часа ще бъде отслужена Архиерейска вечерня по повод празника на св. Крал Стефан Милутин. \r\nНа 30 октомври, сряда, на празника, от 9:00 часа с благословението на Негово светейшество Българския патриарх и Софийски митрополит Неофит, Архиерейска света Литургия в катедралния храм \"Св. Неделя\" ще оглави Негово преосвещенство Белоградчишки епископ Поликарп - викарий на Софийския митрополит.  \r\nНикола Петков", "date": "2019.10.29", "title": "На 30 октомври Православната църква прославя свети крал Стефан Милутин"}
{"url": "http://www.focus-news.net/news/2019/10/29/2713782/nataliya-kara-uchitel-besarabskite-balgari-sme-nay-golyamata-balgarska-diaspora-v-sveta.html", "text": "Бесарабските българи сме най-голямата българска диаспора в света. Това каза Наталия Кара, преподавател по български език и литература в Болградската гимназия „Г. С. Раковски“ в интервю за  Агенция „Фокус“  по повод Деня на бесарабските българи. Кара коментира, че 29 октомври е сравнително „нов“ празник, който се отбелязва в Бесарабия през последните 20 години. „Това е един от тези празници, който вдъхва в нас, усещането за това, че сме оцелели, за да градим, за да продължим да вдъхваме в децата си българските ценности - трудолюбие, обич към родното, за да знаят, че кръвта вода не става. Ние сме горди, че продължаваме заветите на нашите предци - да пазим българското, да се прекланяме пред родителите и да работим здраво, да се подкрепяме и да вярваме в собствени сили“. Това че сме оцелели за последните 200 години, запазили сме българските диалекти, съхранили сме традиционните патриархални български ценности не е ли свидетелство за това, че пазим българският дух? Смятам, че днес е много важно тези връзки да са трайни и ползотворни. Като бесарабските българи имат нужда от подкрепата на България и българите от прародината, но не на последно място трябва да подчертая, че и България има какво да научи от българите в Бесарабия. Имаме какво да споделяме, какво да надграждаме, какво да ни обединява и ни обогатява!  Макар и предварително искам да честитя празника на всички бесарабски българи. Гордея се, че продължаваме да запазваме род, език и български дух! Честит празник, скъпи българи“, коментира още Наталия Кара. \r\nБояна МАРКОВА \r\n \r\n Пълния текст на интервюто четете по-късно в „Мнение”", "date": "2019.10.29", "title": "Наталия Кара, учител: Бесарабските българи сме най-голямата българска диаспора в света"}
{"url": "http://www.focus-news.net/news/2019/10/29/2713785/ogranicheno-e-dvizhenieto-v-uchastatsi-ot-avtomagistrala-struma-v-kyustendilska-oblast.html", "text": "Ограничено е движението в участъци от Автомагистрала „Струма” в Кюстендилска област. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участъка при км 52+050 в посока София се осъществява с повишено внимание поради извършване на строителни и монтажни работи на стационарна контролна единица за събиране на такси на моторни превозни средства с маса над 3,5 тона.  Движението в участъка пътен възел „Кочериново“ – пътен възел „Благоевград“ от км 85+130 до км 90+620 посока ГКПП „Кулата“ се ограничава поради ремонтни дейности на асфалтовата настилка в участъка от км 87+400 до км 87+640. Движението се осъществява по път I-1 Кочериново – Благоевград. Участъкът е сигнализиран с пътни знаци. Укрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.10.29", "title": "Ограничено е движението в участъци от Автомагистрала „Струма” в Кюстендилска област"}
{"url": "http://www.focus-news.net/news/2019/10/29/2713777/the-times-boris-dzhonsan-shte-napravi-posledni-usiliya-za-nasrochvane-na-obshti-izbori-predi-koleda.html", "text": "Министър-председателят на Обединеното кралство Борис Джонсън ще положи последни усилия за насрочването на общи парламентарни избори в страната преди Коледа, съобщава националният ежедневник  The Times , като допълва, че плановете му може да предизвикат спорове относно точната дата на гласуването. \r\nДжонсън прие предложение от либералдемократите и Шотландската народна партия за предсрочни избори в замяна на обещание да се откаже от усилията да прокара сделката за Брекзит в парламента. \r\nДвете партии предложиха да подкрепят промени, което ще позволи на Джонсън да се опита да насрочи избори с подкрепата на обикновено мнозинство в парламента. Трите му опита до този момент се провалиха заради законовото изискване за подкрепа на две трети от депутатите. \r\n \r\n Тереза Герова", "date": "2019.10.29", "title": "The Times: Борис Джонсън ще направи последни усилия за насрочване на общи избори преди Коледа"}
{"url": "http://www.focus-news.net/news/2019/10/29/2713776/daniel-panov-blagodarya-za-doverieto-velikotarnovtsi-prodalzhavame-s-mnogo-energiya-zaedno.html", "text": "Благодарности към всички жители на община Велико Търново за доверието и подкрепата изказа Даниел Панов - избран да управлява старопрестолния регион за трети пореден мандат. Това съобщават от  предизборния му щаб . \r\n \r\nЕто и пълния текст на обръщението на кмета, без авторска намеса: \r\n\"Скъпи приятели, В една демократична държава гражданите са тези, които решават кой да бъде първи и кой втори на изборите. \r\nБлагодаря на всички великотърновци, които ми гласуваха доверие, за да продължим заедно да работим за още по-доброто бъдеще пред Велико Търново, пред децата на историческата и българска духовна столица! \r\nБлагодаря ви, че и през изтеклия един месец, а и през изминалите четири години, бяхте активни, че имаме добър диалог и от него се родиха много идеи и много предложения. Бъдете сигурни, че ще взема предвид всяко едно ваше мнение и идея в управленската си програма. Благодаря ви, че сте взискателни и искате все повече и повече – това е знак, че Велико Търново се променя към по-добро и ме мотивира. \r\nНо най-вече ви благодаря за това, че сте искрени родолюбци, че Велико Търново е градът с най-българския дух. Така, както са го описвали летописците и хронистите от векове насам. Почитта към миналото, към нашите традиции и обичаи, искреното родолюбие – всичко това е извор на енергия за бъдещото развитие. \r\nСледващият ми мандат започва от кварталите и населените места. Още в първите дни след встъпването ми в длъжност, заедно с експертите от администрацията продължаваме с работата по решаването на належащите въпроси по подобряването на градската среда. \r\nПаралелно с това ще реализираме ключови проекти, които са одобрени, с осигурено финансиране. Това важи за интегрирания градски транспорт, за новия генерален план за организация на движението, за обновяването на 13 километра пътища и улици в североизточната част на града, за ремонта на останалата час от улиците в кв. „Варуша“, за изграждането на Експозиционния център в Старото военно училище, с което даваме начало на новото градско ларго и прочие. \r\nНе се съмнявам, че заедно ще доведем всички полезни начинания до успешен финал\".", "date": "2019.10.29", "title": "Даниел Панов: Благодаря за доверието, великотърновци, продължаваме с много енергия заедно"}
{"url": "http://www.focus-news.net/news/2019/10/29/2713772/", "text": "Натоварено е движението по основните направления в Пловдивска област. Това съобщиха за  Радио „Фокус“ – Пловдив  от Областното пътно управление. Най-засилено е автомобилното движение по пловдивския участък на АМ „Тракия“, също по направленията Пловдив-Асеновград-Смолян, Пловдив-Карлово и Пловдив-Пазарджик. До 17.00 часа на 31 октомври ще остане затворен  жп прелезът на пътя между град Калофер и град Баня, при гара „Ботев“. Движението е ограничено поради ремонтни дейности. Шофьорите, пътуващи от Калофер към Пловдив и обратно, трябва да използват обходен маршрут: път I-6 Калофер – Васил Левски – Карлово и включване по път II-64 Карлово – Баня. До 1 ноември движението по пътя Пловдив-Куклен, в участъка от км 6 до км 7, ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. До 29 ноември движението по пътя Пловдив-Карлово, от км 48 до км 49, ще се осъществява в платното посока Карлово поради изграждане на кръгово кръстовище при село Труд. Движението по пътя Кричим-Михалково-Девин, от км 88 до км 103, се осъществява с повишено внимание поради обрушване на скална маса. Алтернативният маршрут за движение е по пътя Асеновград-Смолян, а срокът на дейностите е до 30 ноември. Забранено остава движението на камиони с височина над 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е и преминаването на моторни превозни средства над 12 тона по пътя Поповица-Болярци, поради намален габарит на пътното платно на мост. Обходният маршрут за водачите е по път Поповица-Садово-Кочево-Болярци. Опасност от падащи камъни има по направленията Кричим-Стамболийски, Юговско ханче-Югово-Лъки-Здравец и Бачково-Нареченски бани, също в района на проходите Козница и Стражата. \r\nНатоварено е движението и в град Пловдив към този час. Най-интензивен е трафикът по булевардите „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“, „Освобождение“, „Санкт Петербург“, „Дунав“ и „България“. Натоварено движение се отчита и по входно-изходните артерии. До 22 ноември ул. „Димитър Кудоглу“ в район „Тракия“ в Пловдив ще остане затворена за движение, в участъка от бул. „Княз Борис I” до ул. „Георги Цариградски“. Причината са ремонтни дейности. Автобусите по линии №4, 10, 17, 21 и 66 от общинската транспортна схема се движат по временни маршрути. \r\nТони МИХАЙЛОВ", "date": "2019.10.29", "title": "Движението по пътя Калофер-Баня, в района на гара „Ботев“, е ограничено поради ремонт на жп прелеза"}
{"url": "http://www.focus-news.net/news/2019/10/29/2713790/iliya-lukov-pevets-besarabskite-balgari-pazyat-svoite-koreni-i-spodelyat-predadenoto-im-ot-semeystvoto-folklorno-bogatstvo.html", "text": "Бесарабските българи пазят своите корени и споделят предаденото им от семейството фолклорно богатство. Това каза Илия Луков, певец в интервю за  Агенция „Фокус “  във връзка с концерт посветен за Деня на бесарабските българи. „Всяка година дружество „Родолюбец” ме кани на празничния концерт, посветен на Деня на бесарабските българи. Бягайки от тежкото робство, там далече от род и Родина, те успяват да запазят езика, вярата, песните и традициите. През 2003 г. по текст на известния бесарабски поет Петър Бурлак-Вълканов създадохме песента „Зов за България”, която се приема като химн на бесарабските българи. На този концерт ще изпея и песента „Жалба за България“, която е написана през 1830 г. от съпругата на свещеник Паскал, от тогавашното Хайнито, днешно Гурково. В онези времена са избити 13 български села, единствено успелите да се спасят са се изселили, носещи в сърцата си болката и жалбата по родината си“, коментира още Илия Луков. \r\nБояна МАРКОВА \r\n                                                     \r\n Пълния текст на интервюто четете по-късно в „Мнение”", "date": "2019.10.29", "title": "Илия Луков, певец: Бесарабските българи пазят своите корени и споделят предаденото им от семейството фолклорно богатство"}
{"url": "http://www.focus-news.net/news/2019/10/29/2713783/sport-v-milano-reshiha-da-zapazyat-dzhuzepe-meatsa.html", "text": "Градският съвет на Милано взе решение да запази стадион “Джузепе Меаца” непокътнат. Така бе блокирана идеята на Интер и Милан да бутнат съоържението и на негово място да бъде построен нов стадион. Двата клуба не желаят да реставрират стадиона, който ползват в момента, защото според тях това ще  твърде трудно, а и твърде скъпо. Те предложиха план за нов стадион за 60 хил. души на мястото на сегашния, но това не бе одобрено от градската управа. Все пак съветниците дадоха разрешение на Интер и Милан да строят ново съоръжение, но на друго място. Решението бе взето с 27 гласа “за”, 11 “против”, а 7 съветници отсъстваха. Това обаче е само условно “да”, тъй като кметът Бепе Сала иска подробно да се запознае с плановете на двата клуба, защото смята, че това ще е от голяма полза на тях, но не и за града.", "date": "2019.10.29", "title": "Спорт: В Милано решиха да запазят “Джузепе Меаца”"}
{"url": "http://www.focus-news.net/news/2019/10/29/2713786/trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” на границата със Северна Македония е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания.  \r\nВенцеслав ИЛЧЕВ", "date": "2019.10.29", "title": "Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/10/29/2713787/mestni-izbori-2019-kaloyan-pargov-bsp-partiyata-ne-e-bila-na-balotazh-s-kandidat-koyto-e-podkrepila-ili-izdignala-ot-14-godini.html", "text": "БСП не е била на балотаж с кандидат, който е подкрепила или издигнала от 14 години, това е все пак успех. Това каза Калоян Паргов,  председател на БСП - София и член на Изпълнителното бюро на БСП в предаването на „Тази сутрин“ по  бТВ . „Все още не е приключило окончателното броене за София. Тази вечер трябва да са готови окончателните резултати“, добави Паргов. Той посочи, че БСП удвояваме броя на общински съветници в столицата. „Вече сме от трета втора политическа сила, след 2015 г. Имаме попадения в малките населени места, селата на София още на първи тур, някои остават за балотаж. 10 големи района, основно „Младост“, „Люлин“, „Красна поляна“, „Подуяне“ „Надежда“, „Връбница“, „Сердика“ сме на балотаж. Останалите са колегите от Демократична България“, каза още председателят на БСП - София . „Резултатът на Мая Манолова е резултат на всички, които са подкрепили гражданския кандидат. Без значение дали са граждани с някакви партийни леви, десни , центристки убеждения или такива, които нямат. Имаше няколко кандидата на промяната. Мая Манолова беше водеща, но Борислав Игнатов, Борис Бонев, някои други кандидати“, обясни Паргов. „Градската десница не са крепостни селяни. Те са толкова граждани, колкото и всички живеещи в покрайнините на София. Тоест не ги делим на градска десница, на център или на периферие. Хората сами ще изберат дали искат промяна или искат още от статуквото. И второ съглашателство, а съгласие казваше покойния омбудсман Гиньо Ганев. Компромисът е велико нещо, когато има голяма цел“, допълни още той. „Голяма цел, за която сме тръгнали е Мая Манолова, която остана балотажа да бъде кандидатът на промяната, която всички да подкрепим. Ако беше г-н Игнатов ние сигурно щяхме да го подкрепим. БСП през последните 10 години е помагала на така наречената градска десница и е избирала техни кметове. Прошко Прошков избран на балотаж с гласове на БСП, Теодор Петров 2015 г. във „Витоша“, посочи още Калоян Паргов.", "date": "2019.10.29", "title": "Местни избори 2019: Калоян Паргов, БСП: Партията не е била на балотаж с кандидат, който е подкрепила или издигнала от 14 години"}
{"url": "http://www.focus-news.net/news/2019/10/29/2713789/", "text": "„Седем общини избраха новите стари кметове, три – на балотаж“, е водещо заглавие в областния всекидневник  „Янтра Днес” . В седем от десетте общини в област Велико Търново кметовете бяха избрани още на първия тур на местните избори. Това са старата столица, Елена, Павликени, Полски Тръмбеш, Свищов, Стражица и Сухиндол.  \r\n„Вижте кой влиза в новия Великотърновски общински съвет“, пише още вестникът.  Вече е ясно как ще изглежда новият Общински съвет на Велико Търново. Сметките показват, че ГЕРБ би трябвало да имат 17 съветници, БСП – 7, „Демократична България“ – 3, „ВМРО – БНД“ – 3, БДО – 3, ДПС -2 и „Алтернатива на гражданите“ - 2.  \r\n„Откриха болен от салмонелоза“, е друга новина от днес. На страница пета има материал, посветен на новия шеф на Областно пътно управление в старата столица – инж. Венцислав Ангелов, който подчертава, че една от целите му е „узаконяване на Прохода на Републиката“. „Билетите за „Етър“ – ЦСКА са в продажба“ е новина от спортните страници.  \r\n„Даниел Панов категоричен победител с 60,55% от гласовете“, е заглавие от другия областен ежедневник -  „Борба“ . С 60,55% Даниел Панов спечели трети мандат като кмет на община Велико Търново. За него са гласували 19 032 избиратели. Втората позиция е за кандидата на коалиция „БСП за България“, АБВ, „Движение 21“ Весела Лечева. Гласовете за нея са 6984, или това са 22,22% от всички гласували.  \r\n„Генчо Генчев спечели за втори път крайдунавския град“, е друга новина от днес. Генчо Генчев спечели втори мандат в Свищов с 52, 30% от избирателите в общината. В тези избори той участва като независим кандидат.  \r\nВ днешното издание има материали и за това как е разпределено доверието на гражданите след вота в неделя и в останалите общини от Великотърновска област. „Арестуваха търновец след скандал в заведение за хранене“ е новина от криминалната хроника. „Хеттрик на Кристиян Иванов за убедителен успех на свищовлии“, е заглавие от спортните страници.", "date": "2019.10.29", "title": "Преглед на основните теми във великотърновския печат"}
{"url": "http://www.focus-news.net/news/2019/10/29/2713791/sofiyska-voda-vremenno-shte-prekasne-vodosnabdyavaneto-v-chast-ot-kv-ovcha-kupel-na-30-oktomvri.html", "text": "„Софийска вода” временно ще прекъсне водоснабдяването в част от кв. „Овча купел“ на  30 октомври 2019 г. (сряда), съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Боряна“ кв. „Овча купел“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: \r\n- ул. „Боряна“, от бул. „Монтевидео“ до ул. „Народен герой“, ул. 693 и ул. 686. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боряна“, ъгъла с ул. 693. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.10.29", "title": "„Софийска вода” временно ще прекъсне водоснабдяването в част от кв. „Овча купел“ на  30 октомври"}
{"url": "http://www.focus-news.net/news/2019/10/29/2713793/die-zeit-tyuringoviyat-hds-izklyuchva-koalitsiyata-s-levitsa-i-alternativa-za-germaniya.html", "text": "Регионалният клон на Християндемократическия съюз (ХДС) в Тюрингия изключи възможността партията да влзе в коалиция с победителя на изборите за регионален парламент  в Ерфурт – „Левица“, или с втората политическа сила след вота в провинцията – „Алтернатива за Германия“, съобщава националният ежедневник  Die Zeit . Решението е взето не само на месно ниво, но и на национално, поясниха от ХДС. \r\nРегионалният лидер на партията Мике Моринг по-рано обяви, че иска да проведе консултации с премиера Бодо Рамелоу от „Левица“, което доведе до спекулации за възможна коалиция. „Искаме да откликнем на поканата на министър-председателя от политическа отговорност - не повече и не по-малко\", поясни Моринг. Отговорността за съставянето на правителство е на Рамелоу. Ако правителството в комбинация червено-червено-зелено остане за още един мандат, това би било най-лошото решение, твърди Моринг. \r\nСъщевременно той изключи ХДС да подкрепи правителство на малцинството, съставено от социалдемократите, „Левица“ и „Зелени“. „Не мога да си представя ситуация, при която на изпадналото от властта правителство ще бъде поверено отново отговорността за управление държавна с подкрепата на ХДС. Това е изключено\", увери християндемократът.  \r\nОт ХДС-Тюрингия изключиха и възможността за преговори за съставяне на правителство с „Алтернатива за Германия“. \r\nМеждувременно „Левица“ предложи разговори на всички партии, с изключение на „Алтернатива за Германия“. Регионалният лидер на партията бе натоварен със задачата да „проучи възможността за стабилно правителство в Тюрингия\". Най-напред „Левица“ ще разговаря с бившите си коалиционни партньори – ГСДП и „Зелени“.   \r\nПартията „Левица“ печели за първи път изборите за регионален парламент в източната германска провинция Тюрингия, събирайки подкрепата на 31% от избирателите в неделния вот. Втора политическа сила в провинцията е „Алтернатива за Германия“, която получи 23,4% - два пъти повече гласове спрямо предходните регионални избори. На трето място е Християндемократическият съюз (ХДС) с 21,8%. \r\nПартиите от предишното правителство в Ерфут загубиха мнозинство: Германската социалдемократическа партия (ГСДП) събра едва 8,2%, а „Зелени“ – 5,2%. Свободните демократи (СвДП) получиха 5%, което означава, че партията отново се връща в регионалния парламент.Избирателната активност в Тюрингия бе 64,9%. Право на глас имаха 1,73 млн. избиратели. \r\n \r\n Тереза Герова", "date": "2019.10.29", "title": "Die Zeit: Тюринговият ХДС изключва коалицията с „Левица“ и „Алтернатива за Германия“"}
{"url": "http://www.focus-news.net/news/2019/10/29/2713788/propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка при км 164+150. На мястото е поставена необходимата сигнализация, а укрепването ще продължи до края на октомври, съобщиха за  Радио „Фокус“ – Велико Търново  от Областно пътно управление – Габрово. Времето в региона е предимно ясно и слънчево. Пътните настилки са сухи, но в по-усойните места има и мокри участъци. Нови въведени ограничения няма. През изминалото денонощие не са регистрирани и тежки инциденти.  \r\nПропаднал участък затруднява движението между селата Селище и Стоките при км 11+675. Мястото е обезопасено и сигнализирано, а укрепването ще продължи до 31 октомври. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общински път до III–403 в село Малки Вършец. В едната лента се осъществява движението в участък от пътя между Дряново и Габрово. При км 145+256 се извършва реконструкция на кръстовището и от Областното пътно управление съветват шофьорите да карат с повишено внимание в свободната лена. На мястото е създадена временна организация на движение и трафикът се регулира със знаци. \r\nЛуиза ТРАНЧЕВА", "date": "2019.10.29", "title": "Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/10/29/2713798/dvizhenieto-po-pat-ii-11-milkovitsa-somovit-v-oblast-pleven-ot-km-196000-do-km-206000-e-regulirano-v-edna-lenta.html", "text": "Движението по път II-11 Милковица-Сомовит от км 196+000 до км 206+000 е регулирано в една лента до 31 октомври. Tова съобщиха  за  Радио „Фокус“  областно пътно управление – Плевен. Причината са ремонтни дейности с частично асфалтиране. Участъкът е сигнализиран с пътни знаци. Пътните настилки са сухи. Максималните температури ще бъдат между 18°и 21°, очаква се заоблачаване във вечерните часове. Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срокът е  до 29 октомври. Движението по път III-118, Гулянци – Долна Митрополия в участъка на Победа – Подем от км 8+000 до км 14+000 се осъществява в една лента  поради ремонтни дейности с частично асфалтиране. Срокът е до 17 октомври. Движението по път III-3005 Петърница – Беглеж от км 15+000 до км 30+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срокът е до 31 октомври. Движението по път III-3402 Коиловци-Славяново - Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.10.29", "title": "Движението по път II-11 Милковица-Сомовит в област Плевен от км 196+000 до км 206+000 е регулирано в една лента"}
{"url": "http://www.focus-news.net/news/2019/10/29/2713794/prodalzhava-gaseneto-na-pozhara-v-chiprovtsi.html", "text": "Продължава гасенето на пожара в Чипровци. Това съобщиха за  Агенция „Фокус “  от пожарната. Има хеликоптери на място, пожарът не е локализиран.  \r\n Фокус  припомня, че пожарът е възникнал в неделя около обяд и се разпрострял се е на 36 кв. км по билото на Стара планина. Засегната е част от сръбска територия. \r\nБояна МАРКОВА", "date": "2019.10.29", "title": "Продължава гасенето на пожара в Чипровци"}
{"url": "http://www.focus-news.net/news/2019/10/29/2713795/mestni-izbori-2019-v-6-obshtini-v-plovdivska-oblast-e-izbran-kmet-na-parvi-tur-v-ostanalite-12-predstoyat-balotazhi-obzor.html", "text": "В 6 общини в Пловдивска област е избран кмет на първи тур, в останалите 12 предстоят балотажи. В  община Садово  Димитър Здравков от БСП спечели трети мандат с подкрепата на 82,24 % от избирателите. За него са гласували 5223 души. На второ място остана кандидатът на ГЕРБ Георги Буков с 14,88 %. В  община Карлово  досегашният кмет д-р Емил Кабаиванов от местна коалиция СДС- ГЕРБ спечели изборите. Той получи 51,76 % от гласовете на избирателите, като за него са гласували 11 426 души. Втори остана Димитър Шивиков от ВМРО-БНД с 18,82 % подкрепа, а трети – Манол Манолов от БСП със 17,25 % от гласовете. Георги Мараджиев от ГЕРБ спечели на първи тур местните избори в  община Стамболийски , Досегашният и настоящ кмет получи 64,12 % от гласовете на избирателите. На второ място остана Венера Башова от БСП с 18,7 % подкрепа, а трети – Атанас Мавродиев от ПП МИР с 5,77 %. Досегашният кмет на  Община Кричим  Атанас Калчев от ПП „Движение нашият град“ спечели изборите в неделя и ще управлява пореден мандат. Той получи подкрепата на 67,26 % от избирателите. На второ място остана Атанас Бъбаров от ГЕРБ с 14,76 %, а на трето – Сюзан Моллаюсеин от ДПС с 6,38 %. Кандидатът на ГЕРБ Павел Гуджеров спечели втори мандат като кмет на  община Раковски . Той събра 52.91% от гласовете. Втори остана кандидатът на Местна коалиция АБВ-НДСВ Костадин Иванов с 26.55%, а трети – Стефан Марушкин от БСП за България с 8.52%.  Димитър Иванов от местна коалиция ГЕРБ -Обединени земеделци спечели изборите в  община Марица . Досегашният кмет спечели гласовете на 57,57 % от избирателите. Втора остана Виолета Христодулова от БСП с 18,41 % подкрепа. \r\nНа 3 ноември предстоят балотажи в общо 12 общини на територията на Пловдивска област. В  община Пловдив  кандидатът на ГЕРБ Здравко Димитров не успя да спечели изборите на първи тур и отива на балотаж срещу Славчо Атанасов от местна коалиция НФСБ (ВМРО-БНД). Димитров получи 36,14 % от вота на избирателите (39 777 гласа), а Атанасов спечели 16,15 % подкрепа (17 775 гласа). В  община Сопот  Деян Дойнов, издигнат от местна коалиция, ще се изправи срещу Георги Григоров от ГЕРБ. На местния вот в неделя досегашният кмет Деян Дойнов получи 44,95 % от гласовете,  а кандидатът на ГЕРБ – 18,25 %. В  община Перущица  Мария Асенова Витанова-Вълканова от ГЕРБ ще се яви на балотаж срещу Ради Минчев от „Демократична България – Обединение“. В неделя кандидатът на ГЕРБ спечели 30,59 % от гласовете, а досегашният кмет Ради Минчев – 26,81 %. В  община Хисаря  Пенка Ганева от ГЕРБ и Ива Вълчева от БСП отиват на балотаж. Кандидатът на ГЕРБ спечели 26,72 % от гласовете в неделя, а този на БСП – 25,69 % от вота на избирателите. В  община Първомай  Ангел Папазов от СДП и Николай Митков от БСП отиват на балотаж. Досегашният кмет Папазов получи 23,14 % от гласовете, а Николай Митков от БСП – 22,61 %. Балотаж ще има и в  община Куклен . Досегашният кмет Мария Белчева получи 29,82 % от гласовете, а Тефика Реджебова от ДПС – 25,81 %. В  община Съединение  Атанас Балкански от ГЕРБ и Георги Руменов, издигнат от места коалиция Обединен блок на труда български лейбъристи (ПП АБВ, ПП Воля), отиват на балотаж. Балкански получи 31,35 % от гласовете на избирателите, а Георги Руменов – 29,20 %. В  община Калояново  Георги Георгиев от местна коалиция СДС-БДЦ и Ивайло Кръстев от ГЕРБ отиват на балотаж. На местния вот в неделя Георгиев получи 38,70 % от гласовете, а Ивайло Кръстев – 33,84 %. В  община Брезово  Христо Енков от ГЕРБ и Калин Калапанков от БСП ще се изправят отново един срещу друг. Кандидатът на ГЕРБ получи 46,57 % от гласовете на избирателите, а този на БСП – 36,62 %. В  община Лъки  Валентин Симеонов от ДПС  и Илия Данчев от Земеделски народен съюз отиват на балотаж. Малко не достигна на досегашният кмет Валентин Симеонов от ДПС  да спечели на първи тур – той получи 49,85 % от гласовете на избирателите, а Илия Данчев от Земеделски народен съюз – 13,95 % подкрепа. В  община Асеновград  кандидатът на ГЕРБ Христо Грудев и досегашният кмет от БСП д-р Емил Караиванов отиват на балотаж. Според резултатите, Христо Грудев води с 33,06 % от гласовете. Д-р Емил Караиванов е получил 27,28 % от вота на избирателите. В  община Родопи  Пламен Спасов от ГЕРБ и Павел Михайлов от местна коалиция „БСП за България“ ще спорят за кметското място в неделя. Досегашният кмет Пламен Спасов получи 29,75 % от гласовете на избирателите, а кандидатът от местна коалиция „БСП за България“ (ПП АБВ, БСП за България) Павел Михайлов бе подкрепен от 24,56 % от избирателите. \r\nТони МИХАЙЛОВ", "date": "2019.10.29", "title": "Местни избори 2019: В 6 общини в Пловдивска област е избран кмет на първи тур, в останалите 12 предстоят балотажи (ОБЗОР)"}
{"url": "http://www.focus-news.net/news/2019/10/29/2713800/48-godishen-mazh-e-zaginal-v-katastrofa-na-pat-ii-48-do-razklona-za-s-katunishte.html", "text": "48-годишен мъж е загинал в катастрофа на път II-48, до разклона за с. Катунище. Това съобщиха от  ОДМВР-Сливен . Сигналът за инцидентът е постъпил около 16.35 часа. Катастрофата е станала между товарен автомобил, управляван от водач на 27 години от град Велико Търново, и лек автомобил „Фолксваген Голф\", управляван от 48-годишен мъжо от град Ямбол. В резултат на произшествието на място е загинал водачът на лекия автомобил. По случая е образувано досъдебно производство.", "date": "2019.10.29", "title": "48-годишен мъж е загинал в катастрофа на път II-48, до разклона за с. Катунище"}
{"url": "http://www.focus-news.net/news/2019/10/29/2713784/tsentarat-za-sotsialna-rehabilitatsiya-i-integratsiya-za-vazrastni-i-litsa-s-uvrezhdaniya-nad-18-godini-vav-veliko-tarnovo-organizira-praznik-po-povod-svoyata-10-ta-godishnina.html", "text": "За отбелязване на 10-та годишнина от разкриването на Център за социална рехабилитация и интеграция за възрастни и лица с увреждания над 18 години във Велико Търново от 10. 00 до 12.30 часа на 29 октомври 2019 г. на централната алея в парк „Дружба” ще се проведе събитие под мотото „Аз съм тук и мога“, с участие на потребители от социални услуги функциониращи на територията на община Велико Търново. Това съобщиха от пресцентъра на  Общината .  \r\nВ събитието активно  ще се включат и студенти от специалност „Социални дейности” на Великотърновски университет  „Св. Св. Кирил и Методий”, които заедно с потребителите ще участват в празничната програма и подготвените от организаторите забавни игри. Провеждане на празнично събитие под мотото „Аз съм тук и мога“ ще предостави възможност да бъде популяризирана дейността на социалните услуги за хора с увреждания и ще запознае гражданите с предизвикателствата и успехите на хората с увреждания, както и с възможностите за тяхното активно социално включване. \r\nВсеки желаещ може да се включи в събитието, с което ще допринесе за създаване на неповторим празник с приятни изживявания за потребителите на социални услуги.", "date": "2019.10.29", "title": "Центърът за социална рехабилитация и интеграция за възрастни и лица с увреждания над 18 години във Велико Търново организира празник по повод своята 10-та годишнина"}
{"url": "http://www.focus-news.net/news/2019/10/29/2713799/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Нов опит на британския премиер Борис Джонсън да насрочи избори в страната, възможните коалиции след изборите в германската провинция Тюрингия, процедурата по импийчмънт срещу американския президент Доналд Тръмп и безпрецедентно по размери проучване в Испания са част от основните теми, върху които акцентират водещите европейски печатни издания. \r\n \r\n*** \r\n  Министър-председателят на Обединеното кралство Борис Джонсън ще положи последни усилия за насрочването на общи парламентарни избори в страната преди Коледа, съобщава националният ежедневник  The Times , като допълва, че плановете му може да предизвикат спорове относно точната дата на гласуването. \r\nДжонсън прие предложение от либералдемократите и Шотландската народна партия за предсрочни избори в замяна на обещание да се откаже от усилията да прокара сделката за Брекзит в парламента. \r\nДвете партии предложиха да подкрепят промени, което ще позволи на Джонсън да се опита да насрочи избори с подкрепата на обикновено мнозинство в парламента. Трите му опита до този момент се провалиха заради законовото изискване за подкрепа на две трети от депутатите. \r\n \r\n*** \r\n  Регионалният клон на Християндемократическия съюз (ХДС) в Тюрингия изключи възможността партията да влзе в коалиция с победителя на изборите за регионален парламент  в Ерфурт – „Левица“, или с втората политическа сила след вота в провинцията – „Алтернатива за Германия“, съобщава националният ежедневник  Die Zeit . Решението е взето не само на месно ниво, но и на национално, поясниха от ХДС. \r\nРегионалният лидер на партията Мике Моринг по-рано обяви, че иска да проведе консултации с премиера Бодо Рамелоу от „Левица“, което доведе до спекулации за възможна коалиция. „Искаме да откликнем на поканата на министър-председателя от политическа отговорност - не повече и не по-малко\", поясни Моринг. Отговорността за съставянето на правителство е на Рамелоу. Ако правителството в комбинация червено-червено-зелено остане за още един мандат, това би било най-лошото решение, твърди Моринг. \r\nСъщевременно той изключи ХДС да подкрепи правителство на малцинството, съставено от социалдемократите, „Левица“ и „Зелени“. „Не мога да си представя ситуация, при която на изпадналото от властта правителство ще бъде поверено отново отговорността за управление държавна с подкрепата на ХДС. Това е изключено\", увери християндемократът.  \r\nОт ХДС-Тюрингия изключиха и възможността за преговори за съставяне на правителство с „Алтернатива за Германия“. \r\nМеждувременно „Левица“ предложи разговори на всички партии, с изключение на „Алтернатива за Германия“. Регионалният лидер на партията бе натоварен със задачата да „проучи възможността за стабилно правителство в Тюрингия\". Най-напред „Левица“ ще разговаря с бившите си коалиционни партньори – ГСДП и „Зелени“.   \r\nПартията „Левица“ печели за първи път изборите за регионален парламент в източната германска провинция Тюрингия, събирайки подкрепата на 31% от избирателите в неделния вот. Втора политическа сила в провинцията е „Алтернатива за Германия“, която получи 23,4% - два пъти повече гласове спрямо предходните регионални избори. На трето място е Християндемократическият съюз (ХДС) с 21,8%. \r\nПартиите от предишното правителство в Ерфут загубиха мнозинство: Германската социалдемократическа партия (ГСДП) събра едва 8,2%, а „Зелени“ – 5,2%. Свободните демократи (СвДП) получиха 5%, което означава, че партията отново се връща в регионалния парламент.Избирателната активност в Тюрингия бе 64,9%. Право на глас имаха 1,73 млн. избиратели. \r\n \r\n*** \r\n  Националният статистически институт на Испания ще получи възможност да следи всяко движение на гражданите за период от осем дни през ноември, благодарение на мобилните им телефони, съобщава националният ежедневник  El Pais . \r\nИзточници от НСИ потвърдиха за планираното следене на данните от мобилните устройства на гражданите, но увериха, че събирането на информацията ще бъде напълно анонимно. Целта е по този начин да се установи какви са обичайните движения на населението и следователно къде трябва да се предоставят обществени услуги и да се укрепи инфраструктурата. Ще се знае и къде испанците предпочитат да почиват в страната. Операцията ще започне след три седмици, поясняват от редакцията.  \r\nПрез четири последователни работни дни на ноември, от 18 до 21, НСИ ще анализира движението на мобилните телефони в Испания. За целта тя ще раздели националната територия на 3 500 клетки с минимум 5000 души във всяка от тях. Размерът на всяка една клетка ще варира в зависимост от броя на населението. Така в райони с малка популация те ще бъдат значително по-големи от тези в малките, но гъсто населени области. Така град Мадрид ще бъде разделен на около 128 клетки, практически по една за всеки квартал. \r\nСлед това през посочените дни през ноември ще се следи движението на притежателите на мобилните устройства - в часовете между полунощ и 6:00 часа ще се установява мястото им на пребиваване, а между 9:00 и 18:00 часа ще се следи движението им, за да се изследват потоците – кой в коя клетка живее и мести ли се в друга, за да работи или учи. \r\n \r\n*** \r\n  Членът на Съвета за национална сигурност на САЩ  Александър Уиндман, който е бил сред онези, които са слушали телефонния разговор през юли между американския президент Доналд Тръмп и неговия украински колега Владимир Зеленски, възнамерява да обвини лидера на Белия дом в Конгреса в подкопаване на националната сигурност, съобщава изданието  Politico , чиято редакция разполага с писмените показания на представителя на администрацията във Вашингтон.  \r\nУиндман ще бъде първият служител на Белия дом, който присъства на изслушванията като част от процеса на импийчмънт срещу Тръмп. На 8 октомври Белият дом уведоми демократите в Конгреса, че няма да сътрудничи с тях по този въпрос. \r\n„Бях притеснен от призива. Не мислех, че е уместно да изисквам от чуждо правителство да разследва американски гражданин и се притеснявах от последиците за подкрепата за Украйна от страна на американското правителство да подкрепи Украйна\", се казва в текста, подготвен от Уиндман. \r\nСпоред него началото на разследване в Киев срещу сина на бившия вицепрезидент на САЩ Джо Байдън, който засега е най-вероятният съперник на Тръмп от Демократическата партия на предстоящите президентски избори през ноември 2020 г., ще доведе до противоречия между двете партии в САЩ по въпроса за Украйна. Това ще лиши Киев от подкрепа от двете партии, с която се полза до този момент. „Всичко това би подкопало националната сигурност на САЩ“, казва Уиндман в своите показания. \r\n„След приключването на разговора изразих притесненията си към главния съветник на Съвета за националната сигурност\", заявява още служителят на Белия дом. \r\n***", "date": "2019.10.29", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/10/29/2713801/obshtina-blagoevgrad-organizira-kampaniya-za-sabirane-na-opasni-otpadatsi-ot-domakinstvata.html", "text": "Общината организира кампания за събиране на опасни отпадъци от домакинствата. Тя ще е в рамките два дни - 29 и 30 октомври. Това съобщиха от пресцентъра на  Община Благоевград . За целта ще има мобилен пункт за извозване на отпадъци. Безплатно ще се приемат живачни термометри, ампули и живак, лакове и бояджийски материали, домакински препарати и химикали, мастила и замърсени опаковки, негодни препарати за растителна защита, лекарства с изтекъл срок на годност. \r\nМобилният пункт за приемане на опасните отпадъци от бита  ще бъде разположен  на паркинга на ул. „Скаптопара“ №1 от 10.00 до 12.30 часа на 29 октомври. От 13.30 до 16.00 часа на същата дата ще се приемат отпадъци в кв. „Грамада“, на паркинга пред магазин „Аско Деница“.  \r\nНа 30 октомври от 10.00 часа до 12.30 часа това ще става на паркинга на ул. „Свобода“ и ул. „Симеон Радев“. От 13.00 часа до 16.00 часа мобилният пункт ще се намира в ж.к. „Струмско“, на уширението на улица „Битоля“ срещу магазин „Звезден рай“. Целта на кампанията е жителите на община Благоевград да бъдат улеснени в предаването на опасните отпадъци, а околната среда да бъде защитена от вредното влияние на въпросните отпадъци.", "date": "2019.10.29", "title": "Община Благоевград организира кампания за събиране на опасни отпадъци от домакинствата"}
{"url": "http://www.focus-news.net/news/2019/10/29/2713796/v-peshtera-shte-se-provede-kragla-masa-posvetena-na-sotsialnoto-predpriemachestvo.html", "text": "В Центъра за административно обслужване на Община Пещера ще се проведе кръгла маса за представяне на социалната икономика и социалното предприемачество, съобщиха от  Общината . Проявата е във връзка с изпълнение на Административен договор за предоставяне на безвъзмездна финансова помощ по проект „Подкрепа за осигуряване на заетост, социална и професионална интеграция на лица от рискови групи чрез социално предприятие в община Пещера“, финансиран по процедура „Развитие на социалното предприемачество“ на Оперативна програма „Развитие на човешките ресурси” 2014-2020 г.  \r\nПостигнатите резултати от изпълнението на проекта от Община Пещера и социалния ефект от реализираните дейности ще бъдат представени на заключителна пресконференция от 11.00 ч. на 31 октомври 2019 г. в заседателната зала на Община Пещера на  ул. „Дойранска епопея“ №17. Общата стойност на безвъзмездната финансова помощ по проекта е в размер на 376 488,57 лв., а продължителността на предвидените дейности е 17 месеца.", "date": "2019.10.29", "title": "В Пещера ще се проведе кръгла маса, посветена на социалното предприемачество"}
{"url": "http://www.focus-news.net/news/2019/10/29/2713803/mestni-izbori-2019-zhivko-georgiev-sotsiolog-na-vtori-tur-se-glasuva-ili-za-statukvoto-ili-za-promyana.html", "text": "На втори тур се гласува или за статуквото, или за промяна. Това каза в сутрешния блок  „Добро утро, България“  на  Радио „Фокус“  социологът Живко Георгиев. Той обясни, че предстои да бъдат използвани всички възможни стратегии и добави, че ще има активизация на местното политическо задкулисие и ще се използват ресурсите от контролирания и купен вот.„На места ще виждаме рязък срив на активността, няма да има една и съща логика. Но поне от екзитполовете на първи тур се вижда, че ще има доста хора, които на втори няма да гласуват, но пък се надяваме и виждаме в други изследвания, че ще излязат такива, които не са гласували на първи тур“, допълни социологът. \r\nЖивко Георгиев каза още, че политическото съзнание в София е силно индивидуализирано и трудно се влия от политически лидери.  Той прогнозира, че избирателната активност на втори тур ще бъде съизмерима с тази на първи. По думите му в България гражданите искат промяна, но в същото време смятат, че тя е невъзможна.  \r\nЕлеонора ЧОЛАКОВА", "date": "2019.10.29", "title": "Местни избори 2019: Живко Георгиев, социолог: На втори тур се гласува или за статуквото, или за промяна"}
{"url": "http://www.focus-news.net/news/2019/10/29/2713804/sport-sezonat-na-osaka-priklyuchi-zaradi-kontuziya-v-ramoto.html", "text": "Наоми Осака се отказа от участие на финалите на Женската тенис асоциация преди втория си двубой от турнира в Шънджън. Причината е контузия в рамото, която слага край на сезона за бившата номер едно в света.  \r\nКики Бертенс е първа резерва в турнира и ще заеме мястото на Осака. Днес тя трябваше да играе срещу Ашли Барти в двубой, който да определи коя от двете ще заеме първото място във временното класиране в „Червената група“.  \r\nОсака започна в Шънджън с успех над Петра Квитова със 7:6, 4:6, 6:4.", "date": "2019.10.29", "title": "Спорт: Сезонът на Осака приключи заради контузия в рамото"}
{"url": "http://www.focus-news.net/news/2019/10/29/2713797/el-pais-ispaniya-madrid-dade-razreshenie-za-sledene-na-ispantsite-chrez-mobilnite-im-telefoni-za-srok-ot-osem-dni.html", "text": "Националният статистически институт на Испания ще получи възможност да следи всяко движение на гражданите за период от осем дни през ноември, благодарение на мобилните им телефони, съобщава националният ежедневник  El Pais . \r\nИзточници от НСИ потвърдиха за планираното следене на данните от мобилните устройства на гражданите, но увериха, че събирането на информацията ще бъде напълно анонимно. Целта е по този начин да се установи какви са обичайните движения на населението и следователно къде трябва да се предоставят обществени услуги и да се укрепи инфраструктурата. Ще се знае и къде испанците предпочитат да почиват в страната. Операцията ще започне след три седмици, поясняват от редакцията.  \r\nПрез четири последователни работни дни на ноември, от 18 до 21, НСИ ще анализира движението на мобилните телефони в Испания. За целта тя ще раздели националната територия на 3 500 клетки с минимум 5000 души във всяка от тях. Размерът на всяка една клетка ще варира в зависимост от броя на населението. Така в райони с малка популация те ще бъдат значително по-големи от тези в малките, но гъсто населени области. Така град Мадрид ще бъде разделен на около 128 клетки, практически по една за всеки квартал. \r\nСлед това през посочените дни през ноември ще се следи движението на притежателите на мобилните устройства - в часовете между полунощ и 6:00 часа ще се установява мястото им на пребиваване, а между 9:00 и 18:00 часа ще се следи движението им, за да се изследват потоците – кой в коя клетка живее и мести ли се в друга, за да работи или учи. \r\n \r\n Тереза Герова", "date": "2019.10.29", "title": "EL Pais (Испания): Мадрид даде разрешение за следене на испанците чрез мобилните им телефони за срок от осем дни"}
{"url": "http://www.focus-news.net/news/2019/10/29/2713808/", "text": "Окръжен съд-Пазарджик ще гледа дело срещу съучастник в телефонна измама, съобщиха от администрацията на съда. Делото е образувано по въззивна жалба против присъда на Районен съд-Пазарджик, с която мъж е признат за виновен в това, че периода от 23.01.2019 г. до 24.01.2019 г. в гр.Пазарджик в съучастие с неустановено по делото лице, умишлено е улеснил извършването на измама, като е спомогнал за предаването на парични суми и накити на обща стойност 29 269 лв. от две лица. Пострадалите са били заблудени, че с действията си помагат за провеждане на полицейска операция по задържане на телефонни измамници. Подсъдимият е осъден на 2 години лишаване от свобода при общ първоначален режим на изтърпяване на наказанието. Началото на съдебното заседание е в 10.05 часа, а докладчик по делото е младши съдия Росица Василева.", "date": "2019.10.29", "title": "Окръжен съд-Пазарджик ще гледа дело срещу съучастник в телефонна измама"}
{"url": "http://www.focus-news.net/news/2019/10/29/2713806/otkriva-se-mezhdunarodnata-studentska-nauchna-konferentsiya-kato-chast-ot-yubileynite-sabitiya-v-mu-pleven.html", "text": "От днес до 2 ноември 2019 г. в Телекомуникационен Ендоскопски Център (ТЕЛЕЦ) ще се проведе поредният емблематичен за Медицински университет – Плевен (МУ-Плевен) младежки научен форум – XVII Международна медицинска научна конференция за студенти и млади лекари (MDSC). Тазгодишното издание е част от официалните научни събития, посветени на 45-годишнината от основаването на Алма Матер в Плевен, което ще протече под вдъхновяващото мото „Събудете мечтите си“ (Awaken your dreams). Това съобщиха от пресцентъра на  Медицински университет – Плевен . \r\nВ младежкия научен форум ще вземат участие 11 чуждестранни лектори от 7 държави (Великобритания, Германия, Русия, Украйна, Швейцария, САЩ и Япония) и 11 видни български учени от 8 университетски и научни центрове в страната. Регистрирани са над 300 активни участници със 120 доклада, които ще бъдат представени в 10 научни секции по предклинични и клинични медицински науки и фармация, включително 2 постерни сесии. Очаква се и допълнително регистриране на около 300 студенти и специализанти от България за участие в обучителни модули и работни срещи по интереси. \r\nЗа пета поредна година форумът ще стартира с утвърдилото се като традиция двудневно Есенно училище по иновации в медицината, насочено тази есен към най-актуалните диагностични и терапевтични постижения в областта на гастроентерологията и сексуалното здраве. \r\nДнес в модул „Гастроентерология“ ще участват изтъкнати български лектори и специалисти от пет водещи университетски болници и центрове: д-р Иван Лютаков, д.м. – УМБАЛ „Царица Йоанна – ИСУЛ”, София); д-р Николай Стоянов, д.м. – УМБАЛ „Пулмед“, Пловдив; д-р Зорница Горчева – УМБАЛ „Света Марина“, Плевен; д-р Петко Карагьозов – Завеждащ Отделение по Инвазивна гастроентерология, Аджибадем Сити Клиник болница Токуда, София и д-р Александър Кацаров – Отделение по Гастроентерология, ВМА, София. \r\nНа 29 октомври модулът „Сексуално здраве“ ще протече под модераторството на видния български психиатър, психотерапевт и сексолог доц. д-р Румен Бостанджиев, д.м. С лекции и клинични дискусии ще се включат наши и чуждестранни специалисти в областта: д-р Нийлани Накийран, директор на обучителна програма за сексуално и репродуктивно здраве в Университет „Св. Георги“ в Лондон, Великобритания; проф. д-р Юлия Набока, д.м., ръководител катедра „Микробиология и Вирусология“ към Ростовски Държавен Медицински Университет в Русия и д-р Маниш Сачдева от Клиника по Урология при УМБАЛ „Д-р Георги Странски“ Плевен. \r\nНа 29 октомври ) от 16:00 ч. в зала „Амброаз Паре“, ТЕЛЕЦ, ще се състои официална церемония по откриване на конференцията, със специалното участие на гост-лектор проф. д-р Майкъл Хьокел, д.м., почетен професор по гинекология в университета в Лайпциг и Технически университет в Мюнхен, Германия, който ще представи нови аспекти в прогресията на злокачествените тумори. \r\nНа 01 ноември от 10:30 ч. в зала „Гален“ в ТЕЛЕЦ ще се проведе поредната традиционна за МУ-Плевен научна сесия на Международна Изследователска Фондация „Хасуми“ – България, посветена на 45-годишнината от основаването на университета и 150-годишниния юбилей на Българска Академия на науките.", "date": "2019.10.29", "title": "Открива се Международната студентска научна конференция като част от юбилейните събития в МУ - Плевен"}
{"url": "http://www.focus-news.net/news/2019/10/29/2713807/tass-broyat-na-zhertvite-v-kerbala-mozhe-da-e-okolo-30.html", "text": "Около 30 души вероятно са загиналите при разпръскването от иракските сили за сигурност на протест в Кербала в централната част на страната, съобщава  TACC , като се позовава на местни медии.  \r\nПравоохранителните органи обаче отричат да има жертви както сред демонстрантите, така и сред служители на реда. \r\nПо-рано бе съобщено за най-малко 18 души са загинали в хода на разпръскването на участници в демонстрацията в Кербала. Информацията бе от източници сред медиците.  \r\nСъгласно представената от тях информация, служителите на реда са използвали огнестрелни оръжия, за да разпръснат протестиращите срещу корупцията и икономическите проблеми в страната.  \r\nВ понеделник новинарският портал Mavazin News, позовавайки се на данни на Иракската върховна комисия за правата на човека, заяви, че от края на миналата седмица най-малко 82-ма души са загинали в резултат на вълненията в страната. \r\nПротестите в Ирак започнаха в началото на октомври. \r\n \r\n Тереза Герова", "date": "2019.10.29", "title": "ТАСС: Броят на жертвите в Кербала може да е около 30"}
{"url": "http://www.focus-news.net/news/2019/10/29/2713810/dvizhenieto-po-magistrala-hemus-v-oblast-varna-se-osashtestvyava-dvuposochno-v-edno-platno-ot-selo-neofit-rilski-do-devnya.html", "text": "Движението по магистрала „Хемус“ в област Варна се осъществява двупосочно в едно платно от село Неофит Рилски до Девня, предаде репортер на  Радио „Фокус“ – Варна . Причина за това са продължаващите ремонтни дейности в платното в посока Варна. Преминаването се осъществява платното в посока столицата. Ограничено е преминаването на МПС с маса над 10 тона по пътя между курорта „Златни пясъци“ и село Кранево. Причината за въвеждане на забраната е опасност от свлачище в отсечката при 83-тия километър на път І-9. Обходният маршрут е през селата Кичево и Оброчище. \r\nДиана СТОЕВА", "date": "2019.10.29", "title": "Движението по магистрала „Хемус“ в област Варна се осъществява двупосочно в едно платно от село Неофит Рилски до Девня"}
{"url": "http://www.focus-news.net/news/2019/10/29/2713805/niggg-zemetresenie-e-registrirano-rano-tazi-sutrin-v-rayona-na-vrancha.html", "text": "Земетресение е регистрирано рано тази сутрин в района на Вранча. Това сочи справка на сайта на  Националния институт по геофизика, геодезия и география (НИГГГ) към Българската академия на науките (БАН) . Магнитудът на труса  е бил 2.8 по Рихтер. Регистриран е в 4.32 ч.", "date": "2019.10.29", "title": "НИГГГ: Земетресение е регистрирано рано тази сутрин в района на Вранча"}
{"url": "http://www.focus-news.net/news/2019/10/29/2713809/niggg-ne-e-useteno-zemetresenieto-kray-vrancha.html", "text": "Не е усетено земетресението край Вранча. Това съобщиха  за  Агенция „Фокус“   от Националният институт по геофизика, геодезия и география (НИГГГ) към Българската академия на науките (БАН). Земетресението е станало около 4.32 часа българско време и е с магнитуд от 2,8  \r\nБояна МАРКОВА", "date": "2019.10.29", "title": "НИГГГ: Не е усетено земетресението край Вранча"}
{"url": "http://www.focus-news.net/news/2019/10/29/2713792/momcheshkiyat-otbor-na-obshtinski-handbalen-klub-pomorie-zapochna-sezona-uspeshno.html", "text": "В първия си мач младите хандбалисти играха срещу тима на Несебър.  Победата в морското дерби бе за поморийските състезатели, които постигнаха безапелационен краен резултат от 23:2. Това съобщиха от пресцентъра на   Община Поморие . Вторият мач бе с ‘Фрегата” – Бургас и започна много равностойно, като първото полувреме завърши при резултат 9:7 за “Поморие”. След почивката нашите момчета излязоха още по-концентрирани и мобилизирани. Те показаха кой е по-добрият на терена, завършвайки мача с убедителните 22:15. Треньорите на отбора ОХК “Поморие” благодарят на всички момчета за сърцатата игра и спортния дух. Участие в състава взеха: Емил Дичев -19 гола, Веселин Тонозлиев – 13 гола, Виктор Каприев – 7 гола, Костадин Иванов – 5 гола, Щерион Стоянов – 1 гол, Пламен Божков, Мирослав Дойчев, Атанас Найденов и на вратата с отлични прояви Петър Николов.", "date": "2019.10.29", "title": "Момчешкият отбор на Общински хандбален клуб “Поморие” започна сезона успешно"}
{"url": "http://www.focus-news.net/news/2019/10/29/2713814/danas-sarbiya-demonstrirane-na-proruska-orientatsiya.html", "text": "В момент, когато европейската перспектива на Сърбия остава неизвестна, официален Белград с помощта на медиите, които контролира, изглежда прави всичко, за да въвлече гражданите още повече в икономическата, военната и дори културната си хватка, коментират в редакцията на електронното издание на един от водещите ежедневници в западната ни съседка – вестник  Danas . \r\nЕдновременно с подписването на Споразумението за свободна търговия между Сърбия и Евразийската икономическа общност (ЕАИО), в петък се проведе и военното учение „Славянски щит“ на съвместна група от военнослужещи в противовъздушна отбрана на Сърбия и ВКС на Руската федерация. В тях за първи път зенитната ракетно-артилерийска батарея на руските ВВС „Панцир-С“ участва в учения в друга държава. „Ученията „Славянски щит“ формализира споразумението между Сърбия и Русия за продажба на ракетната система с малък и среден обсег „Панцир-С“. Заедно с изтребителите МиГ-29 това е най-важното придобиване на военна техника през последните десетилетия “, обясняват медиите. \r\nДраган Джуканович, директор на Центъра за външна политика, припомня, че през последната година Сърбия е провела далеч повече военни учения с държавите-членки на НАТО, отколкото с Русия и страните от Организацията на Договора за колективна сигурност (ОДКС). „Но, разбира се, медиите винаги са повече привлечени от ученията с Русия, като по определен начин вменяват на обществото, че е различно, т.е. че сътрудничеството на страната е по-скоро насочено към ОДКС и постсъветските страни“, коментира Джуканович. \r\nДиректорът на Центъра за практическа политика Драган Попович е на мнение, че ученията са част от усилията на сръбския президент Александър Вучич да покаже на обществото, че е достатъчно проруски настроен и се ползва с подкрепата на Путин. „Добре е за руския режим, че има поне една държава в Европа, която е готова да участва във военни учения с руската армия. По този начин двата автократични режима си помагат взаимно“, твърди Попович. \r\nНикола Самарджич, основател на новия политически клуб „Глас“, заяви на свой ред, че след завръщането на Вучич на власт повече от 100 000 сърби са избягали на Запад заради бедност или политическо преследване от неговите корумпирани сътрудници. „Но нашето трагично поражение като организирано общество е фактът, че всички „пет милиона“ (движението „Един от пет милиона – бел.р.) не могат да приемат като такава паралелна реалност на изтичане на мозъци, икономическа емиграция към Запада и токсична политическа пропаганда, която ни свързва с Русия и нейните токсични намерения. Свързването с държави, които по волята на Путин са били изолирани от демократичния свят, се осъществява на фона на плячкосването на природните ни ресурси и културни богатства. Седем ценни картини на Николай Рерих от Белградския национален музей са заменени с 166-ата страница на Мирославското евангелие от Руската национална библиотека в Санкт Петербург, откраднато от руснаците. Освен това Споразумението за свободна търговия между Сърбия и ЕАИО вече е подписано, което ще постави начало на нови опити за дестабилизиране на правителствата в Скопие, Сараево и Подгорица и ще продължи радикализацията в отношенията на Сърбия“, твърди Самарджич. Той очаква ЕС да заеме позиция по споразумението, подписано от премиера Ана Бърнабич. \r\nАлександър Радич, военен анализатор, подчертава, че предаването на С-400 в Сърбия не означава, че Белград възнамерява да купи системата, защото е „скъпа играчка\". Първото по рода си разполагане на тази модерна въздушна система на чужда земя носи ясно политическо послание. \r\n„По този начин Русия показва, че присъства в региона. За Москва Сърбия е много важна като отправна точка към Запада. Сърбия е зад гърба на НАТО и това е много важно за Русия. Прави впечатление, че заради санкциите и сложната ситуация в страната Москва се опитва да увеличи броя на ученията си със Сърбия, тъй като в момента те са предимно политически и съобразени със сигурността... Това е демонстрация на сила, при която Русия, когато става дума за сръбския дискурс, показва, че е условно готова да я защити“, е заключението на Радич. \r\n \r\n \r\n Тереза Герова", "date": "2019.10.29", "title": "Danas (Сърбия): Демонстриране на проруска ориентация"}
{"url": "http://www.focus-news.net/news/2019/10/29/2713816/mestni-izbori-2019-zhivko-georgiev-sotsiolog-v-politicheskiya-model-ima-mnogo-problemi-a-horata-ne-sa-vaodusheveni-ot-nachina-po-koyto-se-razviva-toy.html", "text": "В политическия модел има много проблеми, а хората не са въодушевени от начина, по който се развива той. Това каза за сутрешния блок „Добро утро България“ на  Радио „Фокус“  социологът Живко Георгиев. Според него хората са силно отчуждени от партии, политици и политическо говорене. „Преобладава апатия. Като цяло избирателната активност е доста ниска. Разбира се няма обобщени данни за страната, но за местни избори, които са били винаги доста мотивиращи, активността, която наблюдаваме е  ниска. Имайте предвид, че прекалено много са хората, които са гласували само за кмет, не за листа, само за листа, но не за кмет. Тоест реално твърде много са против всички и ако изчистите тези проценти ще видите, че по-скоро избирателната активност клони към 40%“. Живко Георгиев уточни, че няма единна тенденция в избора на хората.  Социологът обясни, че има общини, в които търсенето на алтернативи е излязло на преден план с много добри резултати. Той допълни, че на други места се наблюдава неприятната тенденция, силно да се представят корпоративни играчи и то главно в големите градове.  \r\n \r\nЕлеонора ЧОЛАКОВА", "date": "2019.10.29", "title": "Местни избори 2019: Живко Георгиев, социолог: В политическия модел има много проблеми, а хората не са въодушевени от начина, по който се развива той"}
{"url": "http://www.focus-news.net/news/2019/10/29/2713802/predsedatelyat-na-bsp-korneliya-ninova-shte-dade-preskonferentsiya.html", "text": "От 14.00 часа в централата на БСП на ул. \"Позитано\" 20, председателят на Националния съвет на БСП Корнелия Нинова ще даде пресконференция. Това съобщиха от пресцентъра на  партията .", "date": "2019.10.29", "title": "Председателят на БСП Корнелия Нинова ще даде пресконференция"}
{"url": "http://www.focus-news.net/news/2019/10/29/2713815/3-sm-dostigna-nivoto-na-reka-dunav-pri-svishtov.html", "text": "С 3 см се е понижило нивото на Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 3 см, а температурата на водата е 15.1 градуса.  \r\nПредимно слънчево и тихо ще остане и днес времето над българския участък на Дунав. До обяд по поречието все още е мъгливо. Привечер от север облачността ще се увеличава и вплътнява. Максималните температури ще са между 18° и 23°.", "date": "2019.10.29", "title": "3 см достигна нивото на река Дунав при Свищов"}
{"url": "http://www.focus-news.net/news/2019/10/29/2713813/mestni-izbori-2019-georg-spartanski-i-miroslav-petrov-otivat-na-balotazh-v-obshtina-pleven-pri-obraboteni-100-ot-protokolite.html", "text": "Георг Спартански и Мирослав Петров отиват на балотаж в Община Плевен при обработени 100% от протоколите по данни на ОИК, предаде кореспондент на  Радио „Фокус“  . Георг Спартански от ИК получава 36.90 % от гласовете на избирателите. Кандидатът на ПП ГЕРБ Мирослав Петров е на второ място с 30.29 %. Илиян Йончев от БСП за България е с получил от 14.86 % от гласовете на избирателите. В избора за общински съвтници резултатът на ГЕРБ е 21.49 %, следвани от БСП за България със 17.55 % и Местна коалиция ДЕМОКРАТИЧНА БЪЛГАРИЯ - ОБЕДИНЕНИЕ (СДС,БЗНС) с 15.24%.  \r\nВиолета КРЪСТЕВА", "date": "2019.10.29", "title": "Местни избори 2019: Георг Спартански и Мирослав Петров отиват на балотаж в Община Плевен при обработени 100% от протоколите"}
{"url": "http://www.focus-news.net/news/2019/10/29/2713811/mestni-izbori-2019-41-sa-mandatite-za-obshtinski-savetnitsi-v-dobrich.html", "text": "41 са мандатите за общински съветници в Добрич. Това определи със свое решение Общинската избирателна комисия в Добрич, предаде кореспондентът на  Радио „Фокус” – Варна . Общинската избирателна квота е 605 гласа. Избрани за общински съветници независими кандидати няма. Най-многобройна е Местната коалиция ГЕРБ (СДС) - 15 мандата: Веселин Николов Велев, Галин Паскалев Господинов, Георги Друмев Георгиев, Детелина Кирилова Николова, Димитър Валентинов Василев, Димитър Петров Димов, Емил Петков Бърдаров, Зорница Николаева Михайлова, Ивайло Матеев Петев, Иво Пенчев Пенчев, Камелия Койчева Йорданова, Кина Драгнева Костова, Красимир Христов Николов, Надежда Димитрова Петкова и Радослав Николаев Рачев. Следва Местна коалиция ДБГ (ДБГ, НДСВ, ССД, ГН) – 13 мандата: Ангел Йорданов Ангелов, Георги Господинов Желев, Герман Димитров Германов, Гинка Василева Георгиева, Елка Георгиева Димова, Ивайло Петров Петров, Йордан Тошков Йорданов, Михаел Росенов Игнатов, Нивелин Маринов Радичков, Павел Гавраилов Павлов, Петър Милков Петров, Хасан Ефраимов Мехмедов и Явор Иванов Милушев. На трето място е БСП за България със 7 мандата: Боян Саркизов Саркизов, Галин Йовчев Иванов, Десислава Ивова Трифонова, Емилия Добрева Ганева-Николова, Желка Русева Керанова-Вълчева, Мая Йорданова Димитрова и Стоян Николаев Люцканов. По два мандата има съответно за ВМРО – Българско национално движение: Станислав Добрев Илиев и Тихомир Маринов Маринов, за ДПС: Кемал Себайдин Асан и Нежля Неджати Амди-Ганева и за Местна коалиция НФСБ  (АБВ, ЗС „Ал. Стамболийски, ЗНС): Миленка Ненчева Георгиева и Милко Великов Пенчев. Решението подлежи на обжалване в тридневен срок от дата на неговото публикуване – 28 октомври. \r\nЖулиета НИКОЛОВА", "date": "2019.10.29", "title": "Местни избори 2019: 41 са мандатите за общински съветници в Добрич"}
{"url": "http://www.focus-news.net/news/2019/10/29/2713817/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Годишнината от убийството на 35-годишния етнически грък Константинос Кацифас от албански спецчасти, прощалната работна вечеря на от Върховния представител на Европейския съюз по външните работи и политиката на сигурност Федерика Могерини с лидерите на страните от региона, както и отношенията между Белград и Москва са част от основните теми, върху които акцентират водещите балкански печатни издания. \r\n \r\n*** \r\n  Възпоменателната служба по повод първата годишнина от убийството на етническия грък Константинос Кацифас от албански спецчасти премина в село в Северен Епир в южната част на Албания премина в атмосфера на дълбока болка и гняв, съобщава електронното издание на атинския вестник  Protothema . \r\nМайката на 35-годишния мъж осъди албанските власти заради блокадите, които бяха поставени на границата и около други населени с гърци села, поставени с цел възпрепятстване на желаещите да почетат паметта му. \r\nМнозина от приятелите на Кацифас успяха да пристигнат в селото за възпоменателната служба, но доста от тях след това бяха принудени да се върнат в Гърция като „заподозрени в предизвикване на напрежение“. \r\nПрисъствието на полицията в околните села също бе много забележимо, подчертават от редакцията. Представители на гръцкото малцинство в страната бяха спирани от полицейски служители по пътя към дома на Кацифас, твърдят от редакцията.  \r\n35-годишен грък, на име Константинос Кацифас, бе застрелян от албанските спецсили близо до село Буларат в северната част на Епир в Албания, на шест километра от гръцко-албанската граница. Причината - мъжът издигнал гръцкото знаме на един от хълмовете в района след празненствата за Деня \"Не\" в селото. Инцидентът изостри отношенията между Атина и Тирана. \r\n \r\n*** \r\n  Министър-председателят на югозападната ни съседка Зоран Заев отпътува за Рим за среща с италианския премиер Джузепе Конте, след което ще замине за Брюксел, където ще присъства на прощална вечеря, дадена от Върховния представител на Европейския съюз по външните работи и политиката на сигурност Федерика Могерини с лидерите на страните от Западните Балкани, съобщава електронното издание на скопския вестник  „Независен“ . \r\nЗаев ще пристигне в Рим по покана на Конте, който след заседание на Европейския съвет в Брюксел, на което бе отложено решението за започване на преговори със Северна Македония за членство в Общността, обяви, че ще се стреми да отвори въпроса за разширяването на ЕС през ноември. \r\nЗаев потвърди в телевизионно интервю миналата седмица, че Конте ще обсъди разширяването на съвет, насрочен за 19 ноември. \r\nСлед последната среща на върха на европейските лидери в Брюксел, Конте определи като „историческа грешка“ решението да не бъдат започнати преговори за членство на Северна Македония и Албания в ЕС. Тогава той обяви, че ще се опита да поправи грешката и отново да обсъди датата за преговори през ноември. \r\n \r\n*** \r\n  В момент, когато европейската перспектива на Сърбия остава неизвестна, официален Белград с помощта на медиите, които контролира, изглежда прави всичко, за да въвлече гражданите още повече в икономическата, военната и дори културната си хватка, коментират в редакцията на електронното издание на един от водещите ежедневници в западната ни съседка – вестник  Danas . \r\nЕдновременно с подписването на Споразумението за свободна търговия между Сърбия и Евразийската икономическа общност (ЕАИО), в петък се проведе и военното учение „Славянски щит“ на съвместна група от военнослужещи в противовъздушна отбрана на Сърбия и ВКС на Руската федерация. В тях за първи път зенитната ракетно-артилерийска батарея на руските ВВС „Панцир-С“ участва в учения в друга държава. „Ученията „Славянски щит“ формализира споразумението между Сърбия и Русия за продажба на ракетната система с малък и среден обсег „Панцир-С“. Заедно с изтребителите МиГ-29 това е най-важното придобиване на военна техника през последните десетилетия “, обясняват медиите. \r\nДраган Джуканович, директор на Центъра за външна политика, припомня, че през последната година Сърбия е провела далеч повече военни учения с държавите-членки на НАТО, отколкото с Русия и страните от Организацията на Договора за колективна сигурност (ОДКС). „Но, разбира се, медиите винаги са повече привлечени от ученията с Русия, като по определен начин вменяват на обществото, че е различно, т.е. че сътрудничеството на страната е по-скоро насочено към ОДКС и постсъветските страни“, коментира Джуканович. \r\nДиректорът на Центъра за практическа политика Драган Попович е на мнение, че ученията са част от усилията на сръбския президент Александър Вучич да покаже на обществото, че е достатъчно проруски настроен и се ползва с подкрепата на Путин. „Добре е за руския режим, че има поне една държава в Европа, която е готова да участва във военни учения с руската армия. По този начин двата автократични режима си помагат взаимно“, твърди Попович. \r\nНикола Самарджич, основател на новия политически клуб „Глас“, заяви на свой ред, че след завръщането на Вучич на власт повече от 100 000 сърби са избягали на Запад заради бедност или политическо преследване от неговите корумпирани сътрудници. „Но нашето трагично поражение като организирано общество е фактът, че всички „пет милиона“ (движението „Един от пет милиона – бел.р.) не могат да приемат като такава паралелна реалност на изтичане на мозъци, икономическа емиграция към Запада и токсична политическа пропаганда, която ни свързва с Русия и нейните токсични намерения. Свързването с държави, които по волята на Путин са били изолирани от демократичния свят, се осъществява на фона на плячкосването на природните ни ресурси и културни богатства. Седем ценни картини на Николай Рерих от Белградския национален музей са заменени с 166-ата страница на Мирославското евангелие от Руската национална библиотека в Санкт Петербург, откраднато от руснаците. Освен това Споразумението за свободна търговия между Сърбия и ЕАИО вече е подписано, което ще постави начало на нови опити за дестабилизиране на правителствата в Скопие, Сараево и Подгорица и ще продължи радикализацията в отношенията на Сърбия“, твърди Самарджич. Той очаква ЕС да заеме позиция по споразумението, подписано от премиера Ана Бърнабич. \r\nАлександър Радич, военен анализатор, подчертава, че предаването на С-400 в Сърбия не означава, че Белград възнамерява да купи системата, защото е „скъпа играчка\". Първото по рода си разполагане на тази модерна въздушна система на чужда земя носи ясно политическо послание. \r\n„По този начин Русия показва, че присъства в региона. За Москва Сърбия е много важна като отправна точка към Запада. Сърбия е зад гърба на НАТО и това е много важно за Русия. Прави впечатление, че заради санкциите и сложната ситуация в страната Москва се опитва да увеличи броя на ученията си със Сърбия, тъй като в момента те са предимно политически и съобразени със сигурността... Това е демонстрация на сила, при която Русия, когато става дума за сръбския дискурс, показва, че е условно готова да я защити“, е заключението на Радич. \r\n \r\n*** \r\n  Косовските сили за сигурност (КСС) са готови да допринесат с настоящите си професионални възможности в мироопазващите мисии на съюзниците на Прищина. Това заяви командващият КСС генерал-лейтенант Рахман Рама в рамките на среща с Мишел Сула - ръководител на операциите и мисиите на НАТО, и с бригаден генерал Майкъл Обернейър, съобщава електронното издание на прищинския ежедневник  Koha Ditore . \r\nПо време на тази среща Рама запозна ръководителя на операциите и мисиите на НАТО с най-новите постижения на КСС, както и с плановете за бъдещото им развитие. Той подчерта, че понастоящем се работи по постигането на поставените цели, като същевременно сподели необходимостта от задълбочаване на сътрудничеството с НАТО и Консултативния екип на Алианса (NALT), като изрази увереност, че КСС са готови за участие в мироопазващи мисии. \r\nМинистърът на отбраната на Косово Рустем Бериша също проведе среща с официалния представител на НАТО, на която говори за преходния процес в КСС, като потвърди, че той ще бъде прозрачен и координиран със стратегическите съюзници и партньори на най-младата държава на Балканите. \r\n \r\n***", "date": "2019.10.29", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/10/29/2713812/mestni-izbori-2019-politsiyata-v-dupnitsa-razsledva-posegatelstvo-varhu-imot-na-kandidat-za-kmet-ot-selo-kraynitsi.html", "text": "Полицията в Дупница разследва посегателство върху имот на кандидат за кмет от село Крайници, съобщиха от пресцентъра на  Областна дирекция на МВР – Кюстендил . Призори на 28 октомври са хвърлени 5 буркана с отработено двигателно масло по входната врата и фасадата на къща в село Крайници. Сигналът е получен в полицията в Дупница от собственичката, която е участник в изборите за местна власт. По случая е започнато досъдебно производство в Районно управление на МВР - Дупница, уведомен е дежурен прокурор.", "date": "2019.10.29", "title": "Местни избори 2019: Полицията в Дупница разследва посегателство върху имот на кандидат за кмет от село Крайници"}
{"url": "http://www.focus-news.net/news/2019/10/29/2713820/sport-tsonga-se-klasira-za-vtoriya-krag-na-turnira-v-parizh.html", "text": "Жо-Вилфрид Цонга постигна впечатляващ обрат срещу Андрей Рубльов в Париж и продължава към втори кръг на надпреварата.  Състезаващият се с „уайлд кард“ французин се наложи над съперника си с 4:6, 7:5, 6;4 и в следващия етап на турнира ще играе срещу Матео Беретини. \r\nНапред продължават също представителите на домакините Беноа Пер, Адриан Манарино и Жереми Шарди.", "date": "2019.10.29", "title": "Спорт: Цонга се класира за втория кръг на турнира в Париж"}
{"url": "http://www.focus-news.net/news/2019/10/29/2713818/patna-politsiya-prizovava-shofyorite-da-karat-vnimatelno-tay-kato-predstoi-ryazka-smyana-na-vremeto.html", "text": "„Пътна полиция\" призовава шофьорите да карат внимателно , тъй като предстои рязка смяна на времето. Това съобщиха от пресцентъра на  МВР  С оглед очакваната рязка промяна във времето, пътна полиция апелира водачите, на които им предстои пътуване през идните три дни, да тръгват на път с подготвени за движение в зимни условия моторни превозни средства и да шофират със съобразена с променящите се условия скорост. Когато преминавате през сенчести участъци, е възможно на пътното платно да се образува лед, затова  шофирайте с особено внимание. Време е за смяна на гумите на автомобилите. Съгласно Закона за движение по пътищата от 15 ноември моторните превозни средства трябва да са с гуми, предназначени за зимни условия или с дебелина на протектора не по-малка или равна на 4 мм.", "date": "2019.10.29", "title": "„Пътна полиция\" призовава шофьорите да карат внимателно , тъй като предстои рязка смяна на времето"}
{"url": "http://www.focus-news.net/news/2019/10/29/2713819/georgi-chobanov-babh-nyama-choveshki-i-zhivotinski-vid-koyto-e-zashtiten-ot-besa-ako-ne-se-vzemat-predvaritelni-merki.html", "text": "Няма човешки и животински вид, който е защитен от беса, ако не се вземат предварителни мерки. Това каза за сутрешния блок  \"Добро утро, България\"  на  Радио \"Фокус\"  Георги Чобанов, директор на Дирекция \"Здравеопазване и хуманно отношение към животните и контрол на фуражите\" към БАБХ във връзка с акцията по ваксиниране на хищници срещу бяс. По  думите му най-опасните преносители са лисиците и чакалите. Ваксинацията се разпространява по въздушен път, чрез самолети, както и чрез примамки, които не са опасни за домашните любимци, каза още той, като уточни, че ваксинацията при домашните любимци следва да е по-лесна, в сравнение с дивите животни. „За съжаление с годините констатираме, че много от стопаните не се ангажират с тази дейност. Задължително е кучетата ежегодно да бъдат ваксинирани срещу бяс, практикуващите лекари, които са на терен, очакват много активност в тази посока. Остава водещата роля на стопаните, които трябва да предприемат тези мерки. Проблемът с ваксинирането на домашните животни остава свързан с комуникацията ни със стопаните, докато при дивите животни е доста по-сложно да ги убедим да изяде примамката, както и да попаднат на нея. Точно затова се правят тези ваксини“, обясни той. Д-р Георги Чобанов добави, че ваксинацията у нас се извършва от около десет години и по думите му, случаите на бяс намаляват, а през последните години в България няма регистриран  случай на бяс.   \r\nЕлеонора ЧОЛАКОВА", "date": "2019.10.29", "title": "Георги Чобанов, БАБХ: Няма човешки и животински вид, който е защитен от беса, ако не се вземат предварителни мерки"}
{"url": "http://www.focus-news.net/news/2019/10/29/2713824/ria-novosti-puchdemon-pristigna-v-bryuksel-za-deloto-za-ekstraditsiyata-mu-v-ispaniya.html", "text": "Бившият председател на Женералитата на Каталуния Карлес Пучдемон пристигна във в Брюксел за заседание по делото за екстрадицията му в Испания, съобщава  РИА Новости . \r\nДесетки журналисти и адвокати очакваха бившия каталунски лидер на входа на съда, но той отказа коментар. Адвокатът на Пучдемон Пол Бекерт не отговори на въпроса на РИА Новости какво решение очаква от магистратите, като заяви единствено, че ще бъдат направени изявления след заседанието по делото.  \r\nСъдът трябва да реши дали да удовлетвори искането на испанския съд за екстрадиция на Пучдемон, който избяга от страната след неуспешния опит за обявяване на независимост на Каталуния. Не е изключено решението да бъде отложено за Преди за по-късна дата. \r\n \r\n Тереза Герова", "date": "2019.10.29", "title": "РИА Новости: Пучдемон пристигна в Брюксел за делото за екстрадицията му в Испания"}
{"url": "http://www.focus-news.net/news/2019/10/29/2713828/obshtina-grad-dobrich-i-regionalniyat-istoricheski-muzey-organizirat-otbelyazvane-na-40-godini-ot-sazdavaneto-na-arhitekturniya-etnografski-muzey-na-otkrito-stariyat-dobrich.html", "text": "Община град Добрич и Регионалният исторически музей (РИМ) организират отбелязване на 40 години от създаването на Архитектурния етнографски музей на открито (АЕМО) „Старият Добрич“, предаде кореспондентът на  Радио „Фокус” – Варна . Честването ще се състои на 31 октомври. В 12.00 часа празничен концерт ще изнесе Професионален фолклорен ансамбъл „Добруджа“ с главен художествен ръководител Стоян Господинов, хореограф Христо Христов, музикален ръководител Живко Желев. От 10.00 до 16.00 часа посетителите на „Старият Добрич“ ще могат да разгледат изложба на занаятчийски произведения „Докосване до първомайсторите“. В същите часове ще се състоят прожекции на филмите „Гевреци & шапки“ и „Първомайстора - Илия Ковачев (1946-2005)“. Отново от 10.00 до 16.00 часа ще бъде организиран традиционният Фермерски пазар. Това негово издание ще бъде празнично. Посетителите могат да разгледат в този ден и изложба „Спомени от „Старият Добрич“ по Янко Атанасов. Всички събития ще се състоят в музея на открито в центъра на града.  \r\nЖулиета НИКОЛОВА", "date": "2019.10.29", "title": "Община град Добрич и Регионалният исторически музей организират отбелязване на 40 години от създаването на Архитектурния етнографски музей на открито „Старият Добрич“"}
{"url": "http://www.focus-news.net/news/2019/10/29/2713826/", "text": "Осем от селата в община Асеновград избраха кметове на първи тур, в четири малки населени места ще има балотаж, предаде репортер на  Радио „Фокус“ – Пловдив . В  село Боянци  жителите подкрепиха досегашният кмет Димитър Димитров от БСП, който спечели 68,34 % от гласовете.  Втори остана кандидатът на ГЕРБ Янко Василев, подкрепен от 30,56% от избирателите.В  село Избеглии  Йордан Райчев от БСП печели пореден мандат. Той получи 86,21 % от гласовете на избирателите. Кандидатът на ГЕРБ Андрей Андреев бе подкрепен от едва 12,7 % от жителите. В  село Козаново  бе избрана Антоанета Запрянова Паунова –Фонди от БСП. Тя получи 55,44 % подкрепа. Кандидатът на ГЕРБ Влашо Бозев спечели 35,37 % от избирателите. В  село Мулдава  също има избран кмет на първи тур. Това е Алиосман Расим Топал от ДПС, който спечели 78,84 % от вота на избирателите. Втори остана Фикрет Ремзи Мустафа, издигнат от инициативен комитет. В  село Нови извор  жителите са подкрепили с 95.83% единственият кандидат за кмет Айнур Сейдулов Нешадов от ДПС. В  село Стоево  на първи тур на местния вот също бе избран кандидат на ДПС - Айше Тасим Мехмед с 53,54 %. Втори остана Сафет Салимехмед Халибрям, издигнат от инициативен комитет. В  село Червен  отново бе избран кандидатът на БСП Атанас Игнатов. Той бе подкрепен от 59,91% от избирателите. 22,97 % подкрепа е получил кандидатът на ГЕРБ Веселин Костадинов, който остана втори.  Село Леново  е единственото в общината след първия тур на местните избори с кмет на ГЕРБ. Кандидатурата на Борис Ангелов беше единствена и подкрепена от 92,68 % от избирателите. \r\nВ селата Златовръх, Конуш, Нареченски бани и Тополово ще се проведат балотажи на 3 ноември. В  село Златовръх  кандидатът на ГЕРБ Славка Голубятникова получи подкрепата на 48,84 % от избирателите. Малко не й достигна, за да спечели на първи тур. Сега тя отива на балотаж срещу кандидата за кмет на БСП Иванка Чохлева, подкрепена от 35,55 % от жителите на населеното място. В  село Конуш  също ще има балотаж. Вторият тур на изборите ще бъде между кандидатите на БСП Георги Ваклушев и Филип Гурдев от БДС „Радикали“.  Ваклушев подкрепиха 39,29 %, а Гурдев – 37,62 % от избирателите. Спорът за кметското място в  село Нареченски бани  също ще се реши на втория тур в неделя. Димитър Бакалски от местна коалиция „СДС“ (БСДП) се изправя срещу досегашния кмет Васил Куртев от ГЕРБ. На първия тур на местните избори Бакалски е получил 41,15 % от вота на избирателите, а Куртев – 33,73 %. В  село Тополово  също ще има балотаж. Досегашният кмет от БСП Йордан Дичев получи 27,29 % от гласовете. Той ще се изправи срещу кандидатът на ДПС Ирфан Алиев Кърмаджиев, който на първия тур на местните избори бе подкрепен от 42,38 % от жителите.  \r\nТони МИХАЙЛОВ", "date": "2019.10.29", "title": "Местни избори 2019: Осем от селата в община Асеновград избраха кметове на първи тур, в четири малки населени места ще има балотаж"}
{"url": "http://www.focus-news.net/news/2019/10/29/2713825/v-denya-na-narodnite-buditeli-administratsiyata-na-prezidenta-otvarya-vrati-za-grazhdani.html", "text": "В Деня на народните будители, 1 ноември, администрацията на президента за поредна година ще отвори врати за граждани от 10.30 до 16.30 часа. Това съобщиха от  прессекретариата на държавния глава . \r\nДържавният глава Румен Радев и вицепрезидентът Илияна Йотова ще приемат лично първите гости на „Дондуков“ 2.  \r\nПосетителите на президентската институция ще имат възможност да разгледат Гербовата зала на „Дондуков“ 2, кабинетите на президента Румен Радев и на вицепрезидента Илияна Йотова, Огледалната зала и президентската библиотека. \r\nСпециален акцент в празничния ден ще бъде експонираният в Гербовата зала първи препис на „История славянобългарска“, направен от Софроний Врачански само три години след завършването на оригинала от Паисий Хилендарски през 1762 г.", "date": "2019.10.29", "title": "В Деня на народните будители администрацията на президента отваря врати за граждани"}
{"url": "http://www.focus-news.net/news/2019/10/29/2713822/teatralna-formatsiya-feniks-vav-varna-predstavya-dokumentalen-film-za-10-ata-si-godishnina.html", "text": "Премиерата на филма „Вълшебни криле“ ще се проведе от 18.00 часа в Младежкия дом във Варна. Документалната лента е създадена по повод 10-ата годишнина на театрална формация „Феникс“. Прожекцията ще е с вход свободен, съобщи за  Радио „Фокус“ – Варна  председателят на Сдружение „Феникс 2009“, Иван Цветанов. Режисьор на филма е актьорът от варненския Драматичен театър Свилен Стоянов. Той е режисьор и на новия спектакъл на трупата, който ще излезе през ноември месец. „Искам да изкажа специални благодарности на нашия оператор Деян Великов, за това, че отново работим с него, прие идеята присърце и даде всичко от себе си филмът да се получи много хубав“, каза Иван Цветанов. \r\nДиана СТОЕВА", "date": "2019.10.29", "title": "Театрална формация „Феникс“ във Варна представя документален филм за 10-ата си годишнина"}
{"url": "http://www.focus-news.net/news/2019/10/29/2713821/mestni-izbori-2019-na-balotazh-shte-se-yavyat-danail-valov-ot-mk-balgariya-na-grazhdanite-i-tsvetan-dimitrov-ot-gerb-v-obshtina-cherven-bryag.html", "text": "В община Червен бряг ще се състои балотаж. Това сочат данни на Общинската избирателна комисия при обработени 100% от протоколите, предаде кореспондент на  Радио „Фокус“ . Досегашният кмет Данаил Вълов, издигнат от Местна коалиция (МК) Движение „България на гражданите\", ще участва на балотажа. Той е получил 25.35% от гласовете. Другият кандидат, класиран за балотажа на 3 ноември, е Цветан Димитров, издигнат от ПП ГЕРБ, с 25.93%. Кандидатът на Местна коалиция „Новото време“ Иван Янчев е получил 19.90% от вота на избирателите.  \r\nВиолета КРЪСТЕВА", "date": "2019.10.29", "title": "Местни избори 2019: На балотаж ще се явят Данаил Вълов от МК „България на гражданите\" и Цветан Димитров от ГЕРБ в община Червен бряг"}
{"url": "http://www.focus-news.net/news/2019/10/29/2713823/magla-ogranichava-vidimostta-do-150-metra-v-naselenite-mesta-pokray-reka-dunav.html", "text": "Мъгла ограничава видимостта до 150 метра в населените места покрай река Дунав, съобщи за  Радио „Фокус“ – Видин  дежурният служител в Областно пътно управление – Видин. Интензивен е трафикът в посока Дунав мост 2, като пътуват предимно тежкотоварни автомобили. Най-натоварен е участъкът между Дунавци и Видин. На граничните пунктове Връшка чука и Брегово трафикът няма образувани опашки от чакащи автомобили. Движението по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут – през Своге. \r\nВъв Видин трафикът е засилен на входно изходните артерии, в централната градска част и по бул. „Панония“.  \r\nАнна ЛОЗАНОВА", "date": "2019.10.29", "title": "Мъгла ограничава видимостта до 150 метра в населените места покрай река Дунав"}
{"url": "http://www.focus-news.net/news/2019/10/29/2713832/burgaskite-pisateli-mogat-da-izprashtat-svoite-novoizdadeni-knigi-za-otsenka-ot-utvardeni-krititsi-do-9-noemvri.html", "text": "От Бургаска писателска общност съобщиха, че местните автори, желаещи да участват в Годишния литературен преглед‘2019, организиран от Община Бургас, трябва да изпратят книгите си за оценка до 9 ноември. Това съобщиха от пресцентъра на  Общината . Литературните критици, които ще ги прочетат, са проф. дфн Сава Василев и проф. д-р Радослав Радев, съответно за поезия и проза. Новоиздадените бургаски книги изпращайте на следните адреси: \r\nПроф. дфн Сава Василев - поезия \r\nгр. Велико Търново 5000 \r\nул. \"Теодосий Търновски\" № 2 \r\nВТУ \"Св. св. Кирил и Методий\" \r\nКатедра \"Българска литература\" \r\nПроф. д-р Радослав Радев - проза \r\nгр. Велико Търново 5000 \r\nул. \"Теодосий Търновски\" № 2 \r\nВТУ \"Св. св. Кирил и Методий\" \r\nКатедра \"Методика на езиковото и литературното обучение и литературознание\" \r\nНай-стойностните произведения от бургаски автори ще се борят за годишните литературни награди, които се връчват всеки декември по случай празника на града Никулден.", "date": "2019.10.29", "title": "Бургаските писатели могат да изпращат своите новоиздадени книги за оценка от утвърдени критици до 9 ноември"}
{"url": "http://www.focus-news.net/news/2019/10/29/2713831/rayonnata-prokuratura-v-general-toshevo-rakovodi-dosadebno-proizvodstvo-po-povod-smartta-na-dete-v-selo-kardam.html", "text": "Районната прокуратура в Генерал Тошево ръководи досъдебно производство по повод смъртта на малолетно момченце. Започналото разследване ще установява причините и обстоятелствата, довели до смъртта на 9-годишното дете на 27 октомври тази година малко преди полунощ. Това съобщиха от пресцентъра на  Апелативна прокуратура-Варна  Във Военноморската болница във Варна е настанено и 11-годишно момиченце, което е сестра на починалото момче. Детето е било прието в критично състояние първо в добричко лечебно заведение, а впоследствие е било транспортирано до Варна. В момента състоянието му се подобрява и е  без опасност за живота. В къщата в село Кардам, където е починало деветгодишното дете, се отглеждат общо 6 деца на възраст от 4 до 13 години. Основно грижи за отглеждане на децата полагали техните баба и дядо – на 63 и на 53 години. Те вече са разпитани. Извършени са и два огледа в къщата. Условията за живот в нея не са особено благоприятни за отглеждане на шест деца. Починалото момченце и още две от децата в многодетното семейство са ученици в основно училище в Генерал Тошево. Районната прокуратура в Генерал Тошево е разпоредила проверка на храната, която са консумирали децата и техните баба и дядо, и на търговския обект, където са купували хранителните продукти. Ще бъде проверен и училищният стол в основно училище „Христо Смирненски“ в Генерал Тошево, където са учили починалото момченце, сестричката му и още едно от децата. Проверката на храните в училищния стол е възложена на областната дирекция по безопасност на храните в Добрич. По разпореждане на Районната прокуратура в Генерал Тошево дирекцията по социално подпомагане трябва да предостави здравно-социални услуги и наблюдение на останалите деца в многодетното семейство. По досъдебното производство са назначени токсикологични експертизи. Изследват се проби, взети при аутопсията на деветгодишното момче. При нея не са установени видими причини или увреждания на вътрешните органи на детето, които да са причинили смъртта му. Действията по разследването продължават.", "date": "2019.10.29", "title": "Районната прокуратура в Генерал Тошево ръководи досъдебно производство по повод смъртта на дете в село Кардам"}
{"url": "http://www.focus-news.net/news/2019/10/29/2713833/prevantivni-merki-za-pozharna-bezopasnost-i-deystviya-pri-uslozhneni-zimni-usloviya-sa-predpisani-v-dve-zapovedi-na-vremenno-izpalnyavashtiya-dlazhnost-kmet-na-obshtina-yambol.html", "text": "Превантивни мерки за осигуряване на пожарна безопасност и действия при усложнени зимни условия са предписани в две заповеди на временно изпълняващия длъжност кмет на Община Ямбол. Това съобщиха от пресцентъра на  Общината . \r\nРъководителите на фирми, учреждения и ведомства трябва да извършат необходимата  дейност по подготовка и окомплектоване на хората и техниката, които ще работят при усложнена обстановка и да създадат съответната организация за своевременното им оповестяване и събиране. Трябва да се осигури и поддържа резерв от ГСМ, луга, пясък, топло облекло и други материални средства, както и да се въведе необходимото дежурство. Издадените предписания касаят електро и газо-разпределителните дружества, ВиК, Центъра за спешна помощ, ОДМВР - Ямбол, Напоителни системи, ОД „СПООР“. Ръководителите на дружества, учреждения, обществени организации и търговски обекти, както и собствениците и наемателите на сгради са длъжни да отстраняват снега по тротоарите и ледените висулки и опасните натрупвания на сняг по покривите. \r\nС цел осигуряване на пожарна безопасност на административни, производствени и жилищни сгради и райони на територията на община Ямбол всички ръководители на административни и стопански обекти, училища и детски градини, културни институти, учреждения и ведомства следва да извършат проверки на годността, техническото състояние и пожарната безопасност на комините и електрическите инсталации в сградите и обектите, както и да проведат инструктаж на целия личен състав. Забранява се използването на нестандартни и технически неизправни и необезопасени уреди и електронагреватели, а също и изхвърлянето на горящи предмети и сгурия в контейнерите за смет, които съгласно заповедта трябва да бъдат поставени от служителите на фирмата, извършваща сметосъбирането и сметоизвозването на безопасно разстояние от сгради, паркинги за автомобили и други пожароопасни обекти. \r\nЗаповедите са публикувани на сайта на Община Ямбол, в рубрика „Актуално“.", "date": "2019.10.29", "title": "Превантивни мерки за пожарна безопасност и действия при усложнени зимни условия са предписани в две заповеди на временно изпълняващия длъжност кмет на Община Ямбол"}
{"url": "http://www.focus-news.net/news/2019/10/29/2713835/premierat-boyko-borisov-stana-parviyat-chuzhdestranen-lider-otlichen-sas-spetsialnata-nagrada-fakla-na-svobodata.html", "text": "Министър-председателят Бойко Борисов бе отличен със специалната награда „Факла на свободата“ на Националната коалиция в подкрепа на евразийското еврейство (НКПЕЕ). НКПЕЕ е американска неправителствена организация, чиято основна функция е подпомагане на евреите и еврейските общности в Източна Европа и Евразия. Това съобщиха от  правителствена информационна служба  Българският премиер стана първият чуждестранен лидер, удостоен с отличието, което до момента е било присъждано единствено на американски граждани с особено големи заслуги и лидерски качества в областта на международните отношения и правата на човека, в частност защита на еврейските общности в Източна Европа и страните от бившето съветско пространство. До този момент наградата, която датира от 1991 г., е връчвана на представители на Конгреса и Сената на САЩ, на посланици и американски общественици за цялостния им принос и за заслуги в областта на предотвратяването и борбата с антисемитизма. Министър-председателят Бойко Борисов получи наградата от председателя на Националната коалиция в подкрепа на евразийското еврейство Даниел Рубин, който е известен водещ защитник на еврейската общност. НКПЕЕ е сред най-добрите партньори на България в САЩ заедно с Американския еврейски комитет и “B’nai B’rith International”.При удостояването с наградата премиерът Борисов отбеляза, че страната ни активно работи с българската и световната еврейска общност. „Но това, което никога няма да забравим и предаваме на нашите деца, е спасяването на близо 50 000 евреи, живеещи в България, по времето на Втората световна война - безпрецедентен акт и проява на гражданска смелост на нашия народ, на Българската православна църква, на видни наши общественици и интелектуалци“, заяви министър-председателят Бойко Борисов пред Даниел Рубин.Премиерът припомни, че по повод Националния ден на спасението на българските евреи и почитане паметта на жертвите на Холокоста на 10 март т. г. Столичната община и Организацията на евреите в България „Шалом” организираха шествие под надслов „Заедно за България, заедно за Европа“. Към него се присъединиха високопоставени лидери на Световния еврейски конгрес, както и председателят на българското Народно събрание и министърът на външните работи. „Чрез шествието българското общество показа непримиримост към нетолерантността и речта на омразата, към ксенофобията и всички форми на расизъм“, посочи премиерът Борисов. По думите му нашият народ винаги се е противопоставял и ще продължи да се противопоставя на всички опити за антисемитски прояви.На срещата на министър-председателя с представителите на Националната коалиция в подкрепа на евразийското еврейство присъстваха също посланикът на САЩ у нас Херо Мустафа и посланикът на Държавата Израел - Йорам Елрон. В рамките на разговора премиерът Борисов очерта, че българското правителство последователно работи за конструктивно надграждане на установеното стратегическо партньорство със САЩ и за постигане на конкретни измерими резултати в ключови области. Такива сфери са сигурността и отбраната, контратероризмът, енергийната сигурност, правоприлагането, образованието и връзките между народите. \r\n„Основна цел на усилията ни за засилване на двустранното икономическо сътрудничество със САЩ е привличането на нови преки американски инвестиции“, изтъкна министър-председателят Бойко Борисов.По време на срещата премиерът Борисов акцентира също, че България отдава дължимото голямо значение на отношенията си с Държавата Израел като политическият диалог между двете страни се развива непрекъснато във възходяща линия, в дух на взаимно доверие, сътрудничество и приятелство. „А награди като днешната потвърждават, че както в миналото, така и в бъдещето оставаме силно свързани, за да посрещаме по-лесно световните предизвикателства“, посочи премиерът Борисов. Министър-председателят бе категоричен, че отличието „Факла на свободата“ е награда за целия български народ.", "date": "2019.10.29", "title": "Премиерът Бойко Борисов стана първият чуждестранен лидер, отличен със специалната награда „Факла на свободата“"}
{"url": "http://www.focus-news.net/news/2019/10/29/2713829/mestni-izbori-2019-dve-naseleni-mesta-v-obshtina-veliko-tarnovo-otivat-na-balotazh-kilifarevo-i-selo-samovodene.html", "text": "Две населени места в община Велико Търново отиват на балотаж в неделя – град Килифарево и село Самоводене. Това съобщиха за  Радио „Фокус“ – Велико Търново  от Общинската избирателна комисия и уточниха, че вече са одобрени и бюлетините за балотажа. В Килифарево за доверието на хората ще се борят досегашният кмет Димитър Събев, който на първи тур събра 353 гласа, и Сергей Стойков, който има подкрепата на 333-ма избиратели. Празните и невалидни бюлетини в града бяха 94. В село Самоводене на балотаж отиват Стефан Мъглов с 209 гласа и досегашния кмет Николай Милаковски с 214 гласа. Празните и невалидни бюлетини бяха 15. В останалите населени места в община Велико Търново кметове бяха избрани на първи тур.  \r\nЛуиза ТРАНЧЕВА", "date": "2019.10.29", "title": "Местни избори 2019: Две населени места в община Велико Търново отиват на балотаж – Килифарево и село Самоводене"}
{"url": "http://www.focus-news.net/news/2019/10/29/2713839/sport-dva-gratski-otbora-proyavyavat-interes-kam-poluzashtitnik-na-levski.html", "text": "Два гръцки първодивизионни клуба проявяват интерес към полузащитника на Левски Франко Мазурек. Агентът на футболиста е в София, за да обсъди с ръководството на клуба условията за евентуален трансфер на 26-годишния аржентинец през зимата. \r\nМазурек стана част от Левски като свободен агент през лятото след два сезона в Гърция за Панетоликос, за който записа 11 гола и 6 асистенции в общо 57 срещи. През настоящия сезон аржентицът игра в 14 мача за Левски, като отбеляза един гол и направи една асистенция. Той обаче само един пълен двубой през кампанията.", "date": "2019.10.29", "title": "Спорт: Два гръцки отбора проявяват интерес към полузащитник на Левски"}
{"url": "http://www.focus-news.net/news/2019/10/29/2713838/mestni-izbori-2019-v-dve-sela-v-obshtina-svishtov-shte-se-provede-balotazh.html", "text": "В две села в община Свищов ще се проведе балотаж. Това обобщиха за  Радио „Фокус“-Велико Търново  от Общинската избирателна комисия. Балотаж ще има в село Горна Студена. Там за доверието на жителите ще се състезават досегашния кмет Лорета Костадинова, която имаше 39,83% и Марийка Милкова – с 30,71%. Второто населено място, в което ще има избори и на 3 ноември, ще е Ореш. Там на балотаж отиват досегашния кмет Любомир Иронов – с 47,04% подкрепа и Димитър Петров – със 17.26%.  \r\nЕдинственият нов кмет в село в община Свищов е управникът на село Морава – Петко Божанов, който измести досегашния си кмет като събра 52,33%. За другите села постовете си запазват, както следва: в Алеково – Димитър Василев; в Българско Сливово – Радослав Атанасов; във Вардим – Сенка Добрева; в Драгомирово – Марин Крачунов; в Козловец – Борис Велев; в Овча могила – Нели Великова, в Хаджидимитрово – Емил Тодоров; в Царевец- Марин Любенов. В останалите населени места ще бъдат назначени кметски наместници.   \r\nЛуиза ТРАНЧЕВА", "date": "2019.10.29", "title": "Местни избори 2019: В две села в община Свищов ще се проведе балотаж"}
{"url": "http://www.focus-news.net/news/2019/10/29/2713836/mestni-izbori-2019-v-dve-sela-na-teritoriyata-na-obshtina-brezovo-shte-se-provede-vtori-tur-na-mestnite-izbori.html", "text": "В две села на територията на община Брезово ще се проведе втори тур на местните избори, предаде репортер на  Радио „Фокус“ – Пловдив . Единият от балотажите ще бъде в  село Чоба . Там кандидатът на ПП „Воля“ Йордан Михайлов получи 43,58 % от вота на избирателите. Той ще се изправи срещу Гинка Абушева от БСП, която в неделя бе подкрепена от 29,68 % от жителите на населеното място. В  село Борец  също ще има балотаж. На първия тур на местните избори кандидатът Иван Караджов от Местна коалиция ПП \"СДС\" (ПП \"ВМРО\", ПП \"БЗНС\") бе подкрепен от 47,66 % от избирателите. Той ще се яви на балотаж срещу Светла Шуменска от ПП „Воля“, която спечели 30,73 % от гласовете.  \r\nВ останалите три села на територията на община Брезово бе избран кмет на кметство на първи тур. В  село Дрангово  бе избрана за кмет Ганка Минчева от БСП с 59,52 % от вота на избирателите. На второ място остана Станка Чортева, издигната от инициативен комитет, която бе подкрепена от 30 % от жителите на населеното място. В  село Стрелци  победата на първи тур е за кандидата на ГЕРБ Нешо Георгиев, който спечели 68,7 % от вота на избирателите. На второ място остана Марин Маринов, издигнат от местна коалиция ПП \"СДС\" (ПП \"ВМРО\", ПП \"БЗНС\") с 19,47 % подкрепа. В  село Пъдарско  жителите дадоха своята подкрепа на единствения кандидат – Мария Вълева от ГЕРБ. За нея са гласували 93,45 % от избирателите, останалите са отбелязали „Не подкрепям никого“ в бюлетината.  \r\nТони МИХАЙЛОВ", "date": "2019.10.29", "title": "Местни избори 2019:  В две села на територията на община Брезово ще се проведе втори тур на местните избори"}
{"url": "http://www.focus-news.net/news/2019/10/29/2713837/podpisan-e-dogovorat-za-dostavka-na-56-elektricheski-avtobusa-v-burgas.html", "text": "Осигуряването на новите екологично чисти автобуси се осъществява по Проект \"Подобряване качеството на атмосферния въздух в Община Бургас чрез модернизация на обществения транспорт\". Това съобщиха от пресцентъра на  Общината . Той включва доставка и въвеждане в експлоатация на 56 електрически превозни средства за нуждите на обществения масов транспорт в общината. Проектът предвижда доставката на следните видове превозни средства и допълнително оборудване:  \r\n- 10 нови 18 метрови съчленени електрически автобуси; \r\n- 34 нови 12 метрови електрически автобуси; \r\n- 12 нови 9 метрови електрически автобуси; \r\n- станции за зареждане и съпътстваща инфраструктура; \r\n- допълнително оборудване и интеграцията към съществуващи системи за управление на обществения транспорт.  \r\nДоговорът за финансиране по Оперативна програма \"Околна среда 2014 - 2020г.\", приоритетна ос \"Подобряване качеството на атмосферния въздух\" бе подписан на 25.10.2019г. Проектът се изпълнява в партньорство от Община Бургас и \"Бургасбус\" ЕООД и е на обща стойност от 82 000 000лв. Подкрепата от страна на Оперативната програма е в размер на 65 000 000лв., от които 55 250 000 лв. - средства от Кохезионния фонд и национално съфинансиране - 9 750 000лв. Със закупуването на новите електрически превозни средства ще се гарантира намаляването на замърсяването на атмосферния въздух с ФПЧ10 и NOx, намаляване на шума и вибрациите в околната среда. Един от основните резултати от реализацията на проекта е свързан с повишаване на енергийната ефективност и спестяване на енергия. Новите превозни средства ще допринесат за повишаването качеството на услугите, както и атрактивността на градския транспорт сред жителите и гостите на община Бургас.", "date": "2019.10.29", "title": "Подписан е договорът за доставка на 56 електрически автобуса в Бургас"}
{"url": "http://www.focus-news.net/news/2019/10/29/2713830/rtk-kosovo-dachich-potvardi-provezhdaneto-na-zasedanieto-za-kosovo-na-saveta-za-sigurnost-na-oon.html", "text": "Министърът на външните работи на Сърбия Ивица Дачич потвърди, че заседанието на Съвета за сигурност на ООН за ситуацията в Косово ще се проведе по план на 31 октомври, предава държавната  RTK .  \r\nСъгласно думите му, сесията ще се проведе въпреки усилията на Прищина да я избегне. „Накрая обаче представителите на Прищина информираха, че ще участват в заседанието“, цитира медията думите на Дачич. \r\nВ понеделник бе разпространена информация, съгласно която Обединеното кралство ще настоява за отлагане на заседанието на Съвета за сигурност на ООН за Косово, насрочено за 31 октомври. Според източници искането за отлагане се дължи на факта, че посланикът на Косово в САЩ Влора Читаку не може да присъства на сесията на определената дата. Целта е когато Великобритания поеме председателството на Съвета за сигурност през ноември въпросът изцяло да отпадне от дневния ред на органа. \r\n \r\n Тереза Герова", "date": "2019.10.29", "title": "RTK (Косово): Дачич потвърди провеждането на заседанието за Косово на Съвета за сигурност на ООН"}
{"url": "http://www.focus-news.net/news/2019/10/29/2713827/srabskiyat-ministar-na-otbranata-aleksandar-vulin-sporazumenieto-e-nevazmozhno-ako-albantsite-prodalzhavat-da-mechtayat-i-rabotyat-za-velika-albaniya.html", "text": "Министърът на отбраната на Сърбия Александър Вулин подчерта, че международната общност трябва да признае, че страната му е надежден партньор и да направи всичко възможно за изпълнението на споразуменията, постигнати в Брюксел, като „не позволи на Прищина да определя какво от тях ще бъде изпълнено и какво не\", цитира думите му прищинската телевизия  Klan Kosova . \r\n„Ако на албанците е разрешено сами да преценят какво да прилагат и какво да не прилагат, ако им е позволено да мечтаят и да работят за създаването на Велика Албания, то всички дискусии ще бъдат трудни и постигането на споразумение ще бъде невъзможно“, предупреди Вулин. \r\n \r\n Тереза Герова", "date": "2019.10.29", "title": "Сръбският министър на отбраната Александър Вулин: Споразумението е невъзможно, ако албанците продължават да мечтаят и работят за Велика Албания"}
{"url": "http://www.focus-news.net/news/2019/10/29/2713843/nsi-obshtiyat-pokazatel-na-biznes-klimata-prez-oktomvri-2019-g-se-ponizhava-s-14-punkta-spryamo-predhodniya-mesets.html", "text": "Общият показател на бизнес климата през октомври 2019 г. се понижава с 1.4 пункта спрямо предходния месец в резултат на по-неблагоприятната конюнктура в промишлеността, строителството и търговията на дребно. Това съобщиха от  Националния статистически институт  (НСИ). \r\nСъставният показател „бизнес климат в промишлеността“ намалява с 1 пункт, което се дължи на по-умерените оценки и очаквания на промишлените предприемачи за бизнес състоянието на предприятията. Същевременно анкетата отчита и понижени очаквания за износа и производствената активност през следващите три месеца. \r\nПрез октомври средното натоварване на мощностите леко намалява (с 0.6 пункта) в сравнение с юли и достига 76.3%.  \r\nОсновните фактори, ограничаващи дейността, остават несигурната икономическа среда и недостигът на работна сила. \r\nПо отношение на продажните цени в промишлеността очакванията на мениджърите са за запазване на тяхното равнище през следващите три месеца. \r\nПрез октомври съставният показател „бизнес климат в строителството“ спада с 3.9 пункта в резултат на по-неблагоприятните оценки и очаквания на строителните предприемачи за бизнес състоянието на предприятията. В следващата половин година стопанските ръководители очакват намаление на новите поръчки, което според тях ще доведе и до известно понижаване на дейността в краткосрочен план. \r\nНедостигът на работна сила продължава да е най-сериозната пречка за развитието на бизнеса, следвана от несигурната икономическа среда и конкуренцията в бранша. \r\nОтносно продажните цени в строителството преобладаващите очаквания на строителните предприемачи са те да останат без промяна през следващите три месеца. \r\nСъставният показател „бизнес климат в търговията на дребно“ намалява с 2.3 пункта, което се дължи на по-резервираните оценки и очаквания на търговците на дребно за бизнес състоянието на предприятията. Същевременно и прогнозите им както за обема на продажбите, така и за поръчките към доставчиците през следващите три месеца се влошават. \r\nНай-сериозните затруднения за дейността остават свързани с конкуренцията в бранша, недостатъчното търсене и несигурната икономическа среда. \r\nПо отношение на продажните цени по-голяма част от търговците очакват запазване на тяхното равнище през следващите три месеца. \r\nПрез октомври съставният показател „бизнес климат в сектора на услугите“ нараства с 0.9 пункта в резултат на по-благоприятните оценки на мениджърите за настоящото бизнес състояние на предприятията. Очакванията им относно търсенето на услуги през следващите три месеца обаче са по-резервирани. \r\nКонкуренцията в бранша и несигурната икономическа среда продължават да ограничават в най-голяма степен дейността на предприятията. \r\nОтносно продажните цени в сектора на услугите мениджърите предвиждат известно повишение, макар преобладаващите очаквания са те да останат без промяна през следващите три месеца (фиг. 17 от приложението).", "date": "2019.10.29", "title": "НСИ: Общият показател на бизнес климата през октомври 2019 г. се понижава с 1.4 пункта спрямо предходния месец"}
{"url": "http://www.focus-news.net/news/2019/10/29/2713840/mestni-izbori-2019-noviyat-kmet-na-obshtina-lom-e-d-r-georgi-gavrilov-ot-gerb.html", "text": "Новият кмет на община Лом е д-р Георги Гаврилов от ГЕРБ, съобщиха от  Общинската избирателна комисия . Той спечели изборите с 59,85%, като за него са гласували 6 268 души. Той бе подкрепен от досегашния кмет на Лом Пенка Пенкова, която също е от ГЕРБ. След д-р Гаврилов в община Лом на второ място е кандидатът на „БСП за България“ Десислава Александрова с 28,15%  подкрепа, като за нея са гласували  2948 души. За общински съветници в Лом ГЕРБ печели 48,19% от вота на избирателите, на второ място и МК „НДСВ(ВОЛЯ,ДПС)“ и на трето място „БСП за България“ с 15,97%  \r\nАнна ЛОЗАНОВА", "date": "2019.10.29", "title": "Местни избори 2019: Новият кмет на община Лом е д-р Георги Гаврилов от ГЕРБ"}
{"url": "http://www.focus-news.net/news/2019/10/29/2713834/zoran-zaev-otlaganeto-na-pregovorite-za-makedonskoto-chlenstvo-v-es-izlaga-na-risk-prespanskoto-sporazumenie.html", "text": "Премиерът на Северна Македония Зоран Заев предупреди, че решението да не се започнат преговори за присъединяване на страната към Европейския съюз може да изложи на риск Преспанското споразумение, тъй като то е свързано с процеса, съобщава електронното издание на гръцкия ежедневник  Kathimerini . \r\nГоворейки пред гръцкото издание на Euronews, цитирано от вестника, Заев заяви, че някои основни членове на Преспанското споразумение, подписано с Гърция през лятото на 2018 г. за преодоляване на десетилетния спор за името, са свързани с напредъка на присъединяването на страната му към ЕС. \r\n„Някои членове ще бъдат замразени, защото не може да бъдат приложени. Ще се опитаме да ги приложим, но двата процеса са свързани помежду си“, обясни Заев, подчертавайки, че спорните положения в договора се отнасят главно до вътрешното използване на новото име на страната. \r\nЗаев, който свика предсрочни избори за април догодина, след като кандидатурата на страната му за присъединяване към ЕС беше блокирана по-рано този месец, най-вече от Франция, заявиу, че членството в ЕС е единственият път за Северна Македония другите държави от Западните Балкани. \r\n„Нямаме алтернатива. Няма други предложения, които биха могли да послужат като алтернатива. Възможно е други такива да не ни гарантират демокрация, върховенство на закона и свобода. Ако светлината на звездите на знамето на Европейския съюз угасне, тук ще потънем в тъмнина. И може да се изгубим в този мрак”, цитира изданието думите на Заев. \r\n„Ако на радикализацията и възраждането на национализма се даде плодородна почва, това ще нанесе много щети на Балканите като цяло. А когато Балканите имат проблем, Европа има проблем“, добави премиерът на Северна Македония. \r\n \r\n Тереза Герова", "date": "2019.10.29", "title": "Зоран Заев: Отлагането на преговорите за македонското членство в ЕС излага на риск Преспанското споразумение"}
{"url": "http://www.focus-news.net/news/2019/10/29/2713845/api-obyavi-obshtestvena-porachka-za-izbor-na-izpalnitel-za-proektirane-i-stroitelstvo-na-tunela-pod-vrah-shipka.html", "text": "Агенция „Пътна инфраструктура“ (АПИ) обяви обществена поръчка за определяне на изпълнител за проектиране и строителство на обект: „Обход на Габрово от км 20+124,50 до км 30+673,48, включително тунел под връх Шипка“, съобщиха от пресцентъра на  Община Габрово . \r\nЦелта е агенцията да възложи изготвянето на актуален, пълен и съгласуван технически проект, както и изграждането на трасето на обхода на Габрово в посочения участък, включващ и тунела под връх Шипка. \r\nВ съответствие с разширения идеен проект, съоръжението под върха се намира на 1 км западно от прохода Шипка и на 1 км източно от връх Малуша. Предвидени две ленти за движение по 3,75 м, две водещи ивици по 0,50 м, два тротоара по 0,85 м, височина на строителния габарит на тунела – 4,80 м. \r\n Глобалният проект „Път ІІІ-5004 „Обход на град Габрово“ се намира в посока югозапад – юг от град Габрово. Обектът е ІІІ-5004 по номерацията на републиканските пътища на територията на Областно пътно управление (ОПУ) – Габрово и ОПУ – Стара Загора. Началото на обекта км 0+000 е триклонно пътно кръстовище на републикански път (РП) І-5 при км 142+599 преди град Габрово. Трасето на обекта се отделя в дясно от РП І-5 „Велико Търново – Габрово“. Краят на глобалния проект – км 30+673,48≡км 182+669,72 (по километража на РП І-5) се включва в обхода на град Шипка РП І-5 „Габрово – Казанлък“. Трасето се намира в области Габрово и Стара Загора. Трасето на път ІІІ-5004 „Обход на гр. Габрово“ от км 0+000 до км 30+673,48 условно е разделено на пет етапа. Предмет на настоящата обществена поръчка е пети етап – от км 20+124,50 до км 30+673,48.", "date": "2019.10.29", "title": "АПИ обяви обществена поръчка за избор на изпълнител за проектиране и строителство на тунела под връх Шипка"}
{"url": "http://www.focus-news.net/news/2019/10/29/2713846/patuvashta-izlozhba-predstavya-v-burgas-parvite-balgarski-fotografi-na-30-oktomvri.html", "text": "Какво е светлопис и кои са първите български фотографи, представя гостуваща изложба в Исторически музей - Бургас (ул. \"Лермонтов\" №31). Официалното ѝ откриване ще се състои от 17.30 часа на 30 октомври, а поводът е предстоящият празник - Деня на будителите. Това съобщиха от пресцентъра на  Община Бургас . Експозицията е дело на Самоковския музей и е създадена във връзка със 150-годишнината на българската фотография. Това изкуство, свързано с навлизането на индустриалната революция, се появява у нас още в началото на 60-те години на 19 век в град Самоков. Историята на българската фотография започва с имената на Анастас Карастоянов и неговите синове Иван и Димитър, Иван Доспевски, Ксенофонт Смрикаров, Димитър Германски и Петър Хаджимитов. Те са придворни и военни фотографи, работят в самоковски и столични  ателиета, обучават свои последователи и създават школа - до оператори в киното и телевизията. Документалната изложба \"Първите български фотографи\" е в ретро стил. Събраните в нея стари фотографии са натоварени и с много история за семейната и колективна памет, за период на модернизация и трансформации в частния и обществен живот на родното общество непосредствено преди и след Освобождението. Автор на изложбата е Невена Митрева от Исторически музей - Самоков, фотографска обработка - Андрей Домишляров.", "date": "2019.10.29", "title": "Пътуваща изложба представя в Бургас „Първите български фотографи“ на 30 октомври"}
{"url": "http://www.focus-news.net/news/2019/10/29/2713844/api-s-kod-po-iso-zadalzhitelen-za-targovskoto-operirane-na-tol-sistemata.html", "text": "Агенция „Пътна инфраструктура“ получи първия идентификационен номер на издател съгласно стандарт БДС EN ISO 14816, задължителен за търговското опериране на тол системата. Това съобщиха от пресцентъра на  Агенция \"Пътна инфраструктура\" .  \r\nДве от компаниите, партньори на АПИ - „Конкорд Смарт Инфраструктура“ АД и „Интелигентни Трафик Системи“ АД, регистрирани като Национални доставчици на услуги, получиха съответно от Българския институт за стандартизация (БИС) уникални идентификационни номера. Това им осигурява възможност за ефективно участие във втората фаза на тестовия режим на тол системата с бордови устройства, а в последствие – и в търговското опериране на системата. Компании, които проявяват интерес да бъдат вписани в публичния списък на АПИ като Доставчик на декларирани (GPS) данни вече са изпратили запитване към БИС за включване на процедурата по издаване на идентификационни номера.   \r\nУникалният идентификационен номер CS1-IID заедно с идентификационния код на държавата образуват еднозначна и уникална кодова структура и е обвързан със системите за електронно пътно таксуване, които се използват за събиране на пътни такси с вградени бордови устройства. Обозначението на всяко бордово устройство ще съдържа информация, под формата на двоичен код, за държавата, в която е регистрирано, за съответния доставчик на услуга, както и данни за превозното средство – брой оси, маса, емисионен клас и др. Идентификационният номер позволява на тези устройства в бъдеще да бъдат използвани и в други тол системи, в които се използва, сходна технология за таксуване като българската - а именно GNSS технологията (т.е. данните за движението на пътните превозни средства се получават чрез глобална навигационна сателитна система).  \r\nКандидатите за национални доставчици на услуга за електронно събиране на такси за изминато разстояние по платената пътна мрежа вече имат възможност да придобият своите идентификационни номера, необходими за разпространението и оперирането на бордовите устройства. За целта те трябва да следват условията и правилата, приети от Българския институт за стандартизация, който е номиниран за национален администратор съгласно стандарт БДС EN ISO 14816.", "date": "2019.10.29", "title": "АПИ с код по ISO задължителен за търговското опериране на тол системата"}
{"url": "http://www.focus-news.net/news/2019/10/29/2713841/api-neobhodimo-e-shofyorite-da-se-dvizhat-s-povisheno-vnimanie-v-opredeleni-slednite-uchastatsi-ot-avtomagistrala-trakiya.html", "text": "Необходимо е шофьорите да се движат с повишено внимание в определени следните участъци от автомагистрала (АМ) \"Тракия\". Това съобщиха от пресцентъра на  Агенция \"Пътна инфраструктура\"  (АПИ). \r\nДо 18.00 ч. шофьорите е необходимо да се движат с повишено внимание по следните участъци: \r\n- от км 2 до км 3 на АМ „Тракия“ в посока Бургас движението се осъществява в една лента поради ремонтни дейности на асфалтовата настилка. Ограничава се движението в изпреварващата и втора активна лента, трафикът преминава по първа активна лента; \r\n- движението от км 41 до км 42 на АМ „Тракия“ в посока София се осъществява в изпреварващата лента поради ремонтни дейности на асфалтовата настилка в активната лента; \r\nДо 17.00 ч. е необходимо шофьорите да се движат с повишено внимание по следните участъци от АМ „Тракия“: \r\n- преминаването при 89-ти км се осъществява в една лента в двете пътни платна поради ремонтни дейности на моста на река Елшишка; \r\n- трафикът от км 38 до км 40 и от км 43 до км 45 в посока София преминава по активната лента. Поради монтаж на мантинели в разделителната ивица е ограничено движението по изпреварващата лента; \r\n- движението от км 40 до км 41 и от км 48 до км 49 на АМ „Тракия“ в посока София се осъществява с повишено внимание поради монтаж на мантинели в аварийната лента;  \r\nУчастъците са сигнализирани с пътни знаци.", "date": "2019.10.29", "title": "АПИ: Необходимо е шофьорите да се движат с повишено внимание в определени следните участъци от автомагистрала \"Тракия\""}
{"url": "http://www.focus-news.net/news/2019/10/29/2713849/mestni-izbori-2019-v-pet-sela-i-v-grad-kran-v-obshtina-kazanlak-shte-ima-balotazh-na-3-noemvri.html", "text": "Осем от селата в община Казанлък имат избран кмет на първи тур в изборите за местна власт, предаде кореспондент на  Радио \"Фокус\" . В село Долно Изворово Ферид Бекиров от Движение за права и свободи печели изборите с 95.09%, в Хаджидимитрово Сунай Селимов от Движение за права и свободи печели с 80.52%, в Бузовград Мая Берова, независим кандидат, подкрепена от ДПС и БСП печели с 60.71%.Кмет на Черганово втори мандат е Нивелин Неделчев от ПП ГЕРБ с 62.69%, в Ръжена - Христо Ванеджиков, независим кандидат е с 60.52%. \r\nВ село Кънчево кмет е Стойно Стойнов от ПП ГЕРБ избран с 59.69%, в Розово Венцислав Колев от ПП ГЕРБ печели с 53.39% и в Горно Черковище Антон Антонов от ПП ГЕРБ печели изборите с 50.81%. В град Шипка Василка Панайотова от ПП ГЕРБ печели с 69.3%. В шест села и в град Крън в Община Казанлък кандидатите за кмет ще се явят на балотаж на 3 ноември, по данни на Централната избирателна комисия: Копринка, Ясеново, Шейново, Енина, Овощник и Дунавци. В три от селата – Средногорово, Горно Изворово и Голямо Дряново ще бъдат назначени кметски наместници. \r\nСлавяна ГАЙДАРОВА", "date": "2019.10.29", "title": "Местни избори 2019: В пет села и в град Крън в община Казанлък ще има балотаж на 3 ноември"}
{"url": "http://www.focus-news.net/news/2019/10/29/2713848/direktorat-na-gdpbzn-gl-komisar-nikolay-nikolov-patuva-kam-myastoto-na-pozhara-vazniknal-po-biloto-na-stara-planina.html", "text": "Директорът на ГД „Пожарна безопасност и защита на населението“ главен комисар Николай Николов отпътува към мястото на пожара, възникнал по билото на Стара планина, между Чипровци и село Копиловци. Това съобщиха от пресцентъра на  МВР . Той ще се запознае със ситуацията и създадената организация. Кратко изявление за медиите е предвидено за 16 часа, пред сградата на кметството в Чипровци.", "date": "2019.10.29", "title": "Директорът на ГДПБЗН гл. комисар Николай Николов пътува към мястото на пожара, възникнал по билото на Стара планина"}
{"url": "http://www.focus-news.net/news/2019/10/29/2713850/afp-federalnata-prokuratura-na-germaniya-obvini-dvama-siriytsi-v-prestapleniya-sreshtu-chovechestvoto.html", "text": "Федералната прокуратура на Германия повдигна обвинения срещу двама бивши служители на сирийските тайни служби по подозрение, че са участвали в изтезания, масови изнасилвания и престъпления срещу човечеството, предава  AFP . \r\nДвамата са арестувани през февруари заедно с трети заподозрян във Франция при координирана съвместна операция на полицейските служби на двете страни, поясниха от базираната в Карлсруе Федерална прокуратура.  \r\nДруги подробности не се привеждат. \r\n \r\n Тереза Герова", "date": "2019.10.29", "title": "AFP: Федералната прокуратура на Германия обвини двама сирийци в престъпления срещу човечеството"}
{"url": "http://www.focus-news.net/news/2019/10/29/2713852/sayuzat-na-narodnite-chitalishta-shte-vrachi-svoite-godishni-nagradi-sledovnik-na-narodnite-buditeli-2019-na-tarzhestvena-tseremoniya-na-1-noemvri.html", "text": "По повод 1-ви ноември -Ден на народните будители, Съюзът на народните читалища ще връчи своите годишни награди „Следовник на народните будители\"2019, на тържествена церемония в Национална библиотека „Св.св.Kирил и Методий\". Това съобщиха от  Съюза на народните читалища .  \r\nСред досегашните носители личат имената на Неофит Патриарх Български, акад. Стефан Воденичаров, акад. Благовест Сендов,  Гергина Тончева, акад. Светлин Русев, проф. Венко Александров, Максим Минчев, Валя Балканска и др. \r\nЛауреати за 2019 година са: акад. Антон Дончев, проф. дфн. Анастас Герджиков, Левон Хампарцумян, маестро Стефан Диомов, акад. Георги Марков, доц. д-р Красимира Александрова и  Маргарита Хранова. \r\nСъбитието ще се проведе в Национална библиотека „Св.Св.Кирил и Методий\" на 1-ви ноември 2019г.,от 16.00 ч. в читалня № 4.", "date": "2019.10.29", "title": "Съюзът на народните читалища ще връчи своите годишни награди \"Следовник на народните будители\" 2019 на тържествена церемония на 1 ноември"}
{"url": "http://www.focus-news.net/news/2019/10/29/2713842/tass-v-minsk-zapochvat-rabota-podgrupite-na-kg.html", "text": "Подгрупите по икономика, сигурност, хуманитарни и политически въпроси на Контактната група (КГ) за решаване на ситуацията в източната част на Украйна започнаха работа в Минск, съобщава кореспондент на  ТАСС . \r\nВ беларуската столица ще се проведе и среща на участниците в КГ. Основната тема в дневния ред е въпросът за разделянето на силите в Золотой и Петровски. По-рано представителят на Луганската народна република в политическата подгрупа Родион Мирошник заяви, че „няма много причини за оптимизъм\". Според него „на фона на постоянно променящите се позиции на украинската страна е трудно да се надяваме на значителен напредък в прилагането на споразуменията\". \r\n \r\n Тереза Герова", "date": "2019.10.29", "title": "ТАСС: В Минск започват работа подгрупите на КГ"}
{"url": "http://www.focus-news.net/news/2019/10/29/2713851/makfaks-makedoniya-harvatiya-vdiga-vav-vazduha-aviatsiyata-zaradi-izdirvaneto-na-bik.html", "text": "В издирването на най-известния хърватски бик - Джери, който избяга от кланицата, ще бъде задействана авиацията, предава македонската информационна агенция  „Макфакс“ .  \r\nБикът избяга от кланицата в петък и все още не е намерен, а според местните медии в издирването на Джери ще бъде задействан дрон. Задействаните в операцията се опитват да го примамят, като извеждат крави на места, за които се предполага, че Джери може да усети присъствието им.  \r\nСобственикът на бика Иван Божич, уверен, че Джери ще бъде намерен бързо, но предупреждава, че той е много бърз и умен.  \r\nДжери спечели симпатиите на гражданите, които апелираха животното да не бъде връщано в кланицата. \r\n \r\n Тереза Герова", "date": "2019.10.29", "title": "„Макфакс“ (Македония): Хърватия вдига във въздуха авиацията заради издирването на бик"}
{"url": "http://www.focus-news.net/news/2019/10/29/2713847/rse-kosovo-ochakva-se-samoopredelenie-i-dlk-da-obyavyavyat-pozitsiyata-si-za-novata-faza-na-dialoga-sas-sarbiya.html", "text": "Очаква се лидерите на двете партии, спечелили предсрочните парламентарни избори в най-младата държава на Балканите – движение „Самоопределение“ на Албин Курти и Демократическа лига на Косово (ДЛК) на Иса Мустафа да обявят позициите си за новата фаза на диалога за нормализирането на двустранните отношения със Сърбия. Това подчертаха в отделни интервюта за косовската редакция на  Радио „Свободна Европа“  Курти и Вьоса Османи.  \r\nВъзобновяването на диалога със Сърбия и евентуалното финализиране на процеса със споразумение ще бъде един от първите ангажименти на новото правителство, което се очаква да бъде сформирано от двете партии.  \r\nЕлми Речица от Демократическата партия на Косово (ДПК) увери, че ще следи отблизо диалога със Сърбия. „Ние бяхме конструктивна партия във всички фази на развитие на диалога, интересът на Косово ще продължи да бъде приоритет за ДПК в бъдеще. Рано е да се говори сега, независимо от това каква позиция ще има новата управляваща коалиция по този въпрос ... В процеса [на диалога] са включени и други фактори, особено Вашингтон, който силно подкрепя приключването на преговорите, и вярвам, че ДПК ще има ясна позиция по този въпрос“, подчерта Речица. \r\nПредставители на „Алианс за бъдещето на Косово“ заявиха, че ще обсъдят в най-висшите си органи дали ще се присъединят към екипа за преговорите със Сърбия. „Все още нямаме позиция и не сме обсъждали това в нашите структури\", заяви член на партията на Рамуш Харадинай.  \r\nПолитическите коментатори в Прищина твърдят, че включването на опозицията в делегацията за преговори със Сърбия би било добър политически тласък за страната. \r\n \r\n Тереза Герова", "date": "2019.10.29", "title": "РСЕ (Косово): Очаква се „Самоопределение“ и ДЛК да обявявят позицията си за новата фаза на диалога със Сърбия"}
{"url": "http://www.focus-news.net/news/2019/10/29/2713855/mestni-izbori-2019-izbrani-sa-kmetove-na-6-sela-i-edin-grad-v-obshtina-vidin-v-ostanalite-5-sela-kmetovete-shte-badat-izbrani-na-balotazh.html", "text": "Избрани са кметове на 6 села и един град в община Видин, в останалите 5 села кметовете ще бъдат избрани на балотаж, съобщиха за  Радио „Фокус“ – Видин  от Общинската избирателна комисия. От избраните 7 кмета, 5 са кандидати на БСП, двама - на ГЕРБ. В селата Градец, Иново, Новоселци, Дунавци и Антимово избраните кметове са от БСП. Това са Илия Томов в Градец, Северин Петров в Антимово,  Павел Петров в Иново, Цеца Велкова в Новоселци и  Димчо Скорчев в град Дунавци. В селата Капитановци и Бела Рада избраните кметове са от ГЕРБ. Това са Десислава Венелинова в Капитановци и Красимира Стефанова в Бела Рада. На втори тур предстоят да се изберат кметове в селата Гомотарци, Буковец, Сланотрън, Покрайна и Кутово.  \r\nАнна ЛОЗАНОВА", "date": "2019.10.29", "title": "Местни избори 2019: Избрани са кметове на 6 села и един град в община Видин, в останалите 5 села кметовете ще бъдат избрани на балотаж"}
{"url": "http://www.focus-news.net/news/2019/10/29/2713861/v-odmvr-kardzhali-e-poluchen-signal-za-naryazani-gumi-na-avtobus-razbiti-vrati-na-dve-pomeshteniya-v-chernoochene-i-schupeni-stakla-na-tri-sgradi-na-kmetstva-v-obshtinata.html", "text": "В ОДМВР-Кърджали тази сутрин е получен сигнал за нарязани гуми на автобус, разбити врати на две помещения в Черноочене и счупени стъкла на три сгради на кметства в общината, съобщиха от  ОДМВР-Кърджали . Извършват се огледи. Образувани са досъдебни производства. Организирани са оперативно-издирвателни действия за установяване на извършителите.", "date": "2019.10.29", "title": "В ОДМВР-Кърджали е получен сигнал за нарязани гуми на автобус, разбити врати на две помещения в Черноочене и счупени стъкла на три сгради на кметства в общината"}
{"url": "http://www.focus-news.net/news/2019/10/29/2713853/aleksandar-vulin-srabskata-armiya-shte-se-varne-v-saorazheniyata-unishtozheni-ot-nato.html", "text": "Министърът на отбраната на западната ни съседка Александър Вулин увери, че сръбската армия ще се върне обратно в обектите си, разрушени по време на натовските бомбардировки от 1999 г., съобщава скопското електронно издание  „Локално“ . \r\nДвадесет години след бомбардировките на НАТО сръбските военни все още са изправени пред над 80 съоръжения, в които има неексплодирани боеприпаси, поясни Вулин. \r\nПридружен от заместник-началника на Генералния щаб на сръбските въоръжени сили генерал Петър Цветкович, той посети членове на въоръжените сили, работещи за изчистване на района на военното летище Дубине, близо до звеното за противовъздушна отбрана в Сеница. \r\n„Сръбската армия ще се върне във всички съоръжения, повредени и разрушени от агресията на НАТО в съответствие с нейните нужди и тактически изисквания. Ще направим всичко възможно да възстановим пълната бойна готовност на армията, както беше през 1999 г.\", категоричен бе военният министър на Белград. \r\n \r\n . \r\n \r\n Тереза Герова", "date": "2019.10.29", "title": "Александър Вулин: Сръбската армия ще се върне в съоръженията, унищожени от НАТО"}
{"url": "http://www.focus-news.net/news/2019/10/29/2713858/mestni-izbori-2019-kmetat-petar-paunov-kyustendil-pokaza-che-ima-visoko-nivo-i-stil.html", "text": "Кюстендил показа, че има високо ниво и стил. Това заяви на пресконференция кметът на Община Кюстендил Петър Паунов, който благодари за оказаната подкрепа, предаде репортер на  Радио „Фокус” – Кюстендил . „Анализирахме всеки детайл, както го направихме и по време на кампанията. Екипът ни се бореше с един единствен проблем и опонент, това беше безпаричието. Безпаричието в Кюстендил, което е основният проблем и задача номер едно пред нас. Нямахме опоненти на политическия терен. Единственото което трябва да преодолеем е ръстът на доходите – сериозен ръст на доходите, икономика на по-висока скорост. Кюстендил има своя облик и през тези четири години се надявам да бъде най-успешния мандат – на екипа, на Общинския съвет и на всеки един от нашите съграждани”, каза Петър Паунов.  \r\nПо думите му нито един детайл, който сме споделили с вас, не е бил само кампания. Всяка от задачите е реално изпълнима. „Не може да го направим без вас, уважаеми съграждани и колеги. За това разчитаме безкрайно на подкрепата ви”, посочи Петър Паунов. По думите му промяната на цялостната система за сметосъбиране ще е водеща задача. Предстои благоустрояване на междублоковите пространства. Ще се акцентира на програми, чрез които ще се дадат повече пари на етажните собствености и на хората в малките населени места, които сами с тези средства да благоустрояват целите зони, а след това и да се грижат за тях. Икономическата зона, модерният споделен офис в областта на информационните технологии, Коридор № 8, новата цена на земеделската продукция – това са приоритети, които няма да се бавят и с минута. Следващата година ще започне оформянето на списъка за безплатно лечение на хора, имащи безплодие. Всеки един от заложените фондове ще започне да се реализира от началото на следващата година. „Кюстендил показа, че има високо ниво и стил. Един нов облик, който е съвременен и модерен, гордост за всеки един от нас”, каза Петър Паунов.  \r\nВенцеслав ИЛЧЕВ", "date": "2019.10.29", "title": "Местни избори 2019: Кметът Петър Паунов: Кюстендил показа, че има високо ниво и стил"}
{"url": "http://www.focus-news.net/news/2019/10/29/2713860/razkrita-e-oranzheriya-za-otglezhdane-na-marihuana-v-selo-sandrovo-izzeti-sa-kanabisovi-nasazhdeniya-suha-trevna-masa-torove-grinderi-i-ognestrelno-orazhie.html", "text": "Криминалисти на ОДМВР-Русе са разкрили оранжерия за отглеждане на марихуана. Иззети са канабисови насаждения, суха тревна маса, торове, гриндери и огнестрелно оръжие. Задържани са баща и син. Това съобщиха от пресцентъра на  МВР . \r\nВчера, под надзора на Русенската окръжна прокуратура,  е проведена полицейска операция по противодействие на производството и разпространението на наркотични вещества. В хода служители на Второ Районно управление на МВР предприели проверка на имот в село Сандрово, обитаван от 48-годишен мъж, където открили оранжерия за отглеждане на марихуана. Открити са 56 засадени растения от рода на канабиса, достигнали различна височина, множество торове за отглеждането им, както и суха зелена маса, дала характерната реакция на марихуана при полевия наркотест. Намерени са и везни, гриндери и пистолет \"Макаров\" с боеприпаси. \r\n48-годишният мъж - известен на полицията, и 19-годишният му син са задържани с полицейска мярка за 24 часа. \r\nПо случая е образувано досъдебно производство. Работата продължава.", "date": "2019.10.29", "title": "Разкрита е оранжерия за отглеждане на марихуана в село Сандрово, иззети са канабисови насаждения, суха тревна маса, торове, гриндери и огнестрелно оръжие"}
{"url": "http://www.focus-news.net/news/2019/10/29/2713854/n-tv-hospitaliziraha-peter-altmayer-sled-padane-ot-stsena.html", "text": "Федералният министър на икономиката и енергетиката на Германия Петер Алтмайер е настанен в болница след инцидент по време на конференция по цифровите технологии в Дормунд, провинция Северен Рейн-Вестфалия, предава телевизионният канал  N-tv . \r\nУточнява се, че докато е изнасял реч, Алтмайер е паднал от сцената, след което не е успял да се изправи сам. На място са повикани медици, а всички присъстващи на конференцията са били помолени да напуснат залата. Не се пояснява какви са нараняванията на министъра, но медии съобщиха, че той се намира в съзнание.  \r\n \r\n Тереза Герова", "date": "2019.10.29", "title": "N-tv: Хоспитализираха Петер Алтмайер след падане от сцена"}
{"url": "http://www.focus-news.net/news/2019/10/29/2713857/ria-novosti-ukrayna-i-lnr-zapochnaha-izteglyaneto-na-voyskite-ot-zolotoe.html", "text": "Непризнатата Луганската народна република (ЛНР) и Украйна започнаха изтеглянето на своите сили и военни средства от контактната линия в района на град Золотое в Донбас, заяви представителят на Народната полиция на ЛНР Родион Мирошник, предава  РИА Новости . \r\nКореспондент на агенцията съобщава, че и двете страни в знак на готовността си да започнат процеса на изтегляне са пуснали сигнални ракети.  \r\nПо-рано министърът на външните работи на Украйна Вадим Пристайко обяви началото на изтеглянето на войските. Той отбеляза, че в района на Золотое последният обстрел е извършен преди повече от десет дни. Според първия дипломат на Киев изтеглянето на частите от Петровск е възможно за седем до десет дни. \r\n \r\n . \r\n \r\n Тереза Герова", "date": "2019.10.29", "title": "РИА Новости: Украйна и ЛНР започнаха изтеглянето на войските от Золотое"}
{"url": "http://www.focus-news.net/news/2019/10/29/2713859/afp-tezhki-srazheniya-sa-izbuhnali-mezhdu-siriyskata-i-turskata-armiya.html", "text": "Сирийските правителствени сили и турските военни са влезли в сражение за първи път след началото на новата, трета по ред военна операция на Анкара в съседната й арабска република, предава  AFP . \r\nИнформацията е на базираната в Лондон Сирийска обсерватория за човешките права (СОЧП). „Тежки сражения избухнаха за първи път между сирийската и турската армия\", твърди правозащитната организация. \r\n \r\n . \r\n \r\n Тереза Герова", "date": "2019.10.29", "title": "AFP: Тежки сражения са избухнали между сирийската и турската армия"}
{"url": "http://www.focus-news.net/news/2019/10/29/2713856/voennosluzheshti-i-helikopter-uchastvat-v-pogasyavaneto-na-golemite-gorski-pozhari-v-stara-planina-i-rila.html", "text": "Военнослужещи от Сухопътните войски и хеликоптер Ми-17 от състава на Военновъздушните сили участват в погасяването на големите горски пожари в Стара планина и Рила. Това съобщиха от пресцентъра на  Министерството на отбраната . 21 военнослужещи и техника от формирование за овладяване и/или преодоляване на последствията от бедствия (ФОППБ) от Десети механизиран батальон - Враца се включиха от 11.30 часа в погасяването на големия горски пожар в Стара планина, който гори над Чипровци, в близост до границата с Република Сърбия. Военнослужещите са под ръководството на командира на Десети механизиран батальон - Враца подполковник Симеон Цеков и на командира на ФОППБ капитан Стефан Иванов. \r\nОт 09.00 ч тази сутрин помощ при гасенето на пожара оказва и хеликоптер Ми-17 с екипаж от 24-а авиобаза Крумово. \r\nОгънят в Стара планина обхваща голям фронт в силно пресечена, труднодостъпна местност. В района на пожара вследствие на атмосферните условия се е спуснал задушлив гъст дим, който ограничава видимостта. Действията на военнослужещите се извършват съвместно със служителите от „Пожарна безопасност и защита на населението“.  \r\nПродължава участието на военнослужещи от Сухопътните войски и в гасенето на големия горски пожар в Национален парк „Рила“. Втори ден ФОППБ от Бригадно командване - Благоевград в състав 21 военнослужещи и техника продължават борбата с огъня, който гори между хижа „Чакалница“ и връх Капатник. Старши на формированието е началникът на щаба на Трети механизиран батальон от състава на Бригадното командване майор Тихомир Нарлиев.", "date": "2019.10.29", "title": "Военнослужещи и хеликоптер участват в погасяването на големите горски пожари в Стара планина и Рила"}
{"url": "http://www.focus-news.net/news/2019/10/29/2713865/pregled-na-mezhdunarodnite-novini-do-1300-chasa-agentsiya-fokus.html", "text": "Сирийските правителствени сили и турските военни са влезли в сражение за първи път след началото на новата, трета по ред военна операция на Анкара в съседната й арабска република, предава  AFP . \r\nИнформацията е на базираната в Лондон Сирийска обсерватория за човешките права (СОЧП). „Тежки сражения избухнаха за първи път между сирийската и турската армия\", твърди правозащитната организация. \r\n*** \r\n \r\n  Непризнатата Луганската народна република (ЛНР) и Украйна започнаха изтеглянето на своите сили и военни средства от контактната линия в района на град Золотое в Донбас, заяви представителят на Народната полиция на ЛНР Родион Мирошник, предава  РИА Новости . \r\nКореспондент на агенцията съобщава, че и двете страни в знак на готовността си да започнат процеса на изтегляне са пуснали сигнални ракети.  \r\nПо-рано министърът на външните работи на Украйна Вадим Пристайко обяви началото на изтеглянето на войските. Той отбеляза, че в района на Золотое последният обстрел е извършен преди повече от десет дни. Според първия дипломат на Киев изтеглянето на частите от Петровск е възможно за седем до десет дни. \r\n*** \r\n \r\n  Министърът на външните работи на Сърбия Ивица Дачич потвърди, че заседанието на Съвета за сигурност на ООН за ситуацията в Косово ще се проведе по план на 31 октомври, предава държавната  RTK .  \r\nСъгласно думите му, сесията ще се проведе въпреки усилията на Прищина да я избегне. „Накрая обаче представителите на Прищина информираха, че ще участват в заседанието“, цитира медията думите на Дачич. \r\nВ понеделник бе разпространена информация, съгласно която Обединеното кралство ще настоява за отлагане на заседанието на Съвета за сигурност на ООН за Косово, насрочено за 31 октомври. Според източници искането за отлагане се дължи на факта, че посланикът на Косово в САЩ Влора Читаку не може да присъства на сесията на определената дата. Целта е когато Великобритания поеме председателството на Съвета за сигурност през ноември въпросът изцяло да отпадне от дневния ред на органа. \r\n*** \r\n \r\n  Бившият председател на Женералитата на Каталуния Карлес Пучдемон пристигна във в Брюксел за заседание по делото за екстрадицията му в Испания, съобщава  РИА Новости . \r\nДесетки журналисти и адвокати очакваха бившия каталунски лидер на входа на съда, но той отказа коментар. Адвокатът на Пучдемон Пол Бекерт не отговори на въпроса на РИА Новости какво решение очаква от магистратите, като заяви единствено, че ще бъдат направени изявления след заседанието по делото.  \r\nСъдът трябва да реши дали да удовлетвори искането на испанския съд за екстрадиция на Пучдемон, който избяга от страната след неуспешния опит за обявяване на независимост на Каталуния. Не е изключено решението да бъде отложено за Преди за по-късна дата. \r\n*** \r\n \r\n  Регионалният клон на Християндемократическия съюз (ХДС) в Тюрингия изключи възможността партията да влзе в коалиция с победителя на изборите за регионален парламент  в Ерфурт – „Левица“, или с втората политическа сила след вота в провинцията – „Алтернатива за Германия“, съобщава националният ежедневник  Die Zeit . Решението е взето не само на месно ниво, но и на национално, поясниха от ХДС. \r\nРегионалният лидер на партията Мике Моринг по-рано обяви, че иска да проведе консултации с премиера Бодо Рамелоу от „Левица“, което доведе до спекулации за възможна коалиция. „Искаме да откликнем на поканата на министър-председателя от политическа отговорност - не повече и не по-малко\", поясни Моринг. Отговорността за съставянето на правителство е на Рамелоу. Ако правителството в комбинация червено-червено-зелено остане за още един мандат, това би било най-лошото решение, твърди Моринг. \r\nСъщевременно той изключи ХДС да подкрепи правителство на малцинството, съставено от социалдемократите, „Левица“ и „Зелени“. „Не мога да си представя ситуация, при която на изпадналото от властта правителство ще бъде поверено отново отговорността за управление държавна с подкрепата на ХДС. Това е изключено\", увери християндемократът.  \r\nОт ХДС-Тюрингия изключиха и възможността за преговори за съставяне на правителство с „Алтернатива за Германия“. \r\nМеждувременно „Левица“ предложи разговори на всички партии, с изключение на „Алтернатива за Германия“. Регионалният лидер на партията бе натоварен със задачата да „проучи възможността за стабилно правителство в Тюрингия\". Най-напред „Левица“ ще разговаря с бившите си коалиционни партньори – ГСДП и „Зелени“.   \r\nПартията „Левица“ печели за първи път изборите за регионален парламент в източната германска провинция Тюрингия, събирайки подкрепата на 31% от избирателите в неделния вот. Втора политическа сила в провинцията е „Алтернатива за Германия“, която получи 23,4% - два пъти повече гласове спрямо предходните регионални избори. На трето място е Християндемократическият съюз (ХДС) с 21,8%. \r\nПартиите от предишното правителство в Ерфут загубиха мнозинство: Германската социалдемократическа партия (ГСДП) събра едва 8,2%, а „Зелени“ – 5,2%. Свободните демократи (СвДП) получиха 5%, което означава, че партията отново се връща в регионалния парламент.Избирателната активност в Тюрингия бе 64,9%. Право на глас имаха 1,73 млн. избиратели. \r\n*** \r\n \r\n  Министър-председателят на Обединеното кралство Борис Джонсън ще положи последни усилия за насрочването на общи парламентарни избори в страната преди Коледа, съобщава националният ежедневник  The Times , като допълва, че плановете му може да предизвикат спорове относно точната дата на гласуването. \r\nДжонсън прие предложение от либералдемократите и Шотландската народна партия за предсрочни избори в замяна на обещание да се откаже от усилията да прокара сделката за Брекзит в парламента. \r\nДвете партии предложиха да подкрепят промени, което ще позволи на Джонсън да се опита да насрочи избори с подкрепата на обикновено мнозинство в парламента. Трите му опита до този момент се провалиха заради законовото изискване за подкрепа на две трети от депутатите. \r\n*** \r\n \r\n  Напускащият Върховен представител на ЕС по външните въпроси и политиката за сигурност Федерика Могерини ще бъде домакин на работна вечеря за лидерите на Западните Балкани. Тя ще се проведе в Брюксел и ще бъде последната в мандата на Могерини, съобщава държавната информационна агенция на западната ни съседка  Tanjug . \r\nНа работната вечеря са поканени лидерите на шестте държави от Западните Балкани. Говорителят на Европейската комисия Мая Кочиянчич уточни по-рано, че това ще е последната от поредицата неформални срещи на Могерини с лидери от региона. С тях ще бъдат „обменени мнения за развитието в региона, общите предизвикателства и оценката за съвместната работа по време на нейното управление\", поясни Кочиянчич. \r\nЕвропейската комисия също обяви, че напускащият й председател Жан-Клод Юнкер ще проведе във отделна среща със сръбския президент Александър Вучич преди работната вечеря. На следващия ден еврокомисарят по разширяването Йоханес Хан ще приеме президента на Косово Хашим Тачи. \r\n*** \r\n \r\n  Членът на Съвета за национална сигурност на САЩ  Александър Уиндман, който е бил сред онези, които са слушали телефонния разговор през юли между американския президент Доналд Тръмп и неговия украински колега Владимир Зеленски, възнамерява да обвини лидера на Белия дом в Конгреса в подкопаване на националната сигурност, съобщава изданието  Politico , чиято редакция разполага с писмените показания на представителя на администрацията във Вашингтон.  \r\nУиндман ще бъде първият служител на Белия дом, който присъства на изслушванията като част от процеса на импийчмънт срещу Тръмп. На 8 октомври Белият дом уведоми демократите в Конгреса, че няма да сътрудничи с тях по този въпрос. \r\n„Бях притеснен от призива. Не мислех, че е уместно да изисквам от чуждо правителство да разследва американски гражданин и се притеснявах от последиците за подкрепата за Украйна от страна на американското правителство да подкрепи Украйна\", се казва в текста, подготвен от Уиндман. \r\nСпоред него началото на разследване в Киев срещу сина на бившия вицепрезидент на САЩ Джо Байдън, който засега е най-вероятният съперник на Тръмп от Демократическата партия на предстоящите президентски избори през ноември 2020 г., ще доведе до противоречия между двете партии в САЩ по въпроса за Украйна. Това ще лиши Киев от подкрепа от двете партии, с която се полза до този момент. „Всичко това би подкопало националната сигурност на САЩ“, казва Уиндман в своите показания. \r\n„След приключването на разговора изразих притесненията си към главния съветник на Съвета за националната сигурност\", заявява още служителят на Белия дом. \r\n***", "date": "2019.10.29", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/10/29/2713862/sport-ivan-petkov-izvika-21-voleybolistki-v-razshireniya-sastav-za-olimpiyskata-kvalifikatsiya-v-apeldorn.html", "text": "Селекционерът на женския национален отбор по волейбол Иван Петков обяви списъка на разширения състав за олимпийската квалификация в холандския град Апелдорн, която ще се проведе в периода 5-12 януари.  Петков поясни, че селекцията в разширения състав не е окончателно завършена и продължава да наблюдава волейболистките, така че но в списъка може да попадне и друга състезателка. \r\nЗа Олимпийските игри в Токио ще се класира само победителят от турнира.", "date": "2019.10.29", "title": "Спорт: Иван Петков извика 21 волейболистки в разширения състав за олимпийската квалификация в Апелдорн"}
{"url": "http://www.focus-news.net/news/2019/10/29/2713863/vazstanoveno-e-dvizhenieto-pri-km-234-na-am-trakiya-v-posoka-burgas.html", "text": "Възстановено е движението при км 234 на АМ \"Тракия\" в посока Бургас. Това съобщиха от пресцентъра на  Агенция \"Пътна инфраструктура .", "date": "2019.10.29", "title": "Възстановено е движението при км 234 на АМ \"Тракия\" в посока Бургас"}
{"url": "http://www.focus-news.net/news/2019/10/29/2713864/politsai-sa-zadarzhali-sled-presledvane-41-godishen-mazh-s-narkotitsi-v-pleven-pri-opita-si-za-byagstvo-toy-udaril-dva-avtomobila.html", "text": "Специализирана полицейска операция за противодействие на престъпленията, свързани с наркотици, са провели вчера служители на Второ Районно управление на МВР в Плевен. Това съобщиха от пресцентъра на  МВР . В хода на действията, в района на паркинг на улица „Константин Величков“ в областния град, криминалисти предприели действия по проверка на водача на „Фолксваген Голф“. В опит да осуети инспекцията, той потеглил с лекия автомобил, блъскайки паркиран „Форд Конект“, а на кръстовището с улица „Неофит Рилски“ се e ударил в правилно движещ се „Шевролет Авео“. При инцидентите няма пострадали хора. След второто пътнотранспортно произшествие мъжът е задържан, когато излизайки от колата изхвърлил прозрачен полиетиленов плик със суха, зелена тревиста маса с приблизително тегло около 130 грама. При арестуването му са използвани помощни средства - стоп патрони.  На място е извършен оглед, последвало и претърсване в жилището на 41-годишния от село Дисевица. Там са открити електронна везна и плик с 10 грама суха, зелена тревиста маса. На иззетите количества са назначени експертизи, по данни на притежателя им – марихуана. \r\nРаботата на разследващите по образуваното досъдебно производство за извършено престъпление по чл. 354 а, ал. 3, т. 1 от НК продължава, под наблюдението на прокуратурата.", "date": "2019.10.29", "title": "Полицаи са задържали след преследване 41-годишен мъж с наркотици в Плевен, при опита си за бягство той ударил два автомобила"}
{"url": "http://www.focus-news.net/news/2019/10/29/2713871/opredeleni-sa-92-kritichni-uchastaka-v-zimni-usloviya-v-dobrichka-oblast-s-obshta-dalzhina-42-km.html", "text": "Определени са 92 критични участъка в зимни условия в Добричка област с обща дължина 42 км, предаде кореспондентът на  Радио „Фокус” – Варна . По информация на инж. Георги Стратиев, директор на Областно пътно управление – Добрич, на най-критичните точки при зимни условия и тази година ще бъдат монтирани снегозащитни мрежи и съоръжения с дължина общо около 10 км. Според инж. Стратиев състоянието за влизане в зимни условия на работа е добро. До края на месец ноември се очаква да бъде опреснена пътната маркировка по второкласните пътища Добрич – Балчик, Добрич – Силистра, Генерал Тошево – Кардам и третокласния Карапелит – Кочмар. \r\nЖулиета НИКОЛОВА", "date": "2019.10.29", "title": "Определени са 92 критични участъка в зимни условия в Добричка област с обща дължина 42 км"}
{"url": "http://www.focus-news.net/news/2019/10/29/2713870/vpechatlyavashti-kadri-na-rimski-kulturni-zabelezhitelnosti-ot-alzhir-shte-badat-predstaveni-v-burgas-na-4-noemvri.html", "text": "Интересната фото изложба е дело на популярния холандски фотограф Марсел Фенс и ще бъде официално открита от 18.00 часа на 4 ноември в зала \"Георги Баев\" на Културен център \"Морско казино\". Това съобщиха от пресцентъра на  Община Бургас . 32 фотографии на римските обекти от различните райони на най-голямата страна, разположена на Средиземно море - Алжир, са включени в  проект на холандския фотограф Марсел Фенс.  \r\nПопулярният автор е пропътувал около 6000 км, посетил е 36 места и е направил повече от 1400 снимки на римски останки в градовете Типаза, Шершел, Бежайа, Джамила, Тимгад, Тебеса, Гелма, Константин, Алжир и др. Римляните са обитавали в продължение на почти 4 века днешните земи на Алжир, между 100-та и 450-та година от новата ера и са оставили значими следи и цели градове, отразяващи този период от историята. Холандският фотограф Марсел Фенс, живеещ в България, осъществява пътуване из Алжир през октомври 2018 г., с подкрепата на Посолството на Алжир в София и на Алжирското министерство на културата.  \r\nЕкспозицията в Бургас се осъществява в партньорство с Община Бургас, входът е свободен. Изложбата ще гостува до 13 ноември.", "date": "2019.10.29", "title": "Впечатляващи кадри на римски културни забележителности от Алжир ще бъдат представени в Бургас на 4 ноември"}
{"url": "http://www.focus-news.net/news/2019/10/29/2713869/afp-leybaristkata-partiya-skloni-za-provezhdaneto-na-obshti-izbori-prez-dekemvri.html", "text": "Основната опозиционна партия във Великобритания – Лейбъристката, ще подкрепи призива на премиера Борис Джонсън (КП) за провеждането на предсрочни парламентарни избори в страната през месец декември, предава  AFP , като допълва, че точната дата за вота предстои да бъде определена.  \r\nЛидерът на лейбъристите Джереми Корбин заяви, че решението на ЕС да отложи отново Брекзит е изпълнило искането му да преодоляване на заплахата от неорганизирано излизане на Обединеното кралство от структурите на Общността. „Сега ще започнем най-амбициозната и радикална кампания за реална промяна, която страната ни е виждала някога“, увери Корбин. \r\n \r\n Тереза Герова", "date": "2019.10.29", "title": "AFP: Лейбъристката партия склони за провеждането на общи избори през декември"}
{"url": "http://www.focus-news.net/news/2019/10/29/2713874/vitseprezidentat-iliyana-yotova-otgovornostta-ni-kam-besarabskite-balgari-e-da-napravim-taka-che-vnutsite-i-pravnutsite-im-da-izberat-otnovo-svoyata-prarodina.html", "text": "Отговорността ни към бесарабските българи е да направим така, че внуците и правнуците им да изберат отново своята прародина. Това каза в интервю за  Агенция „Фокус“  вицепрезидентът на Република България Илияна Йотова по повод Деня на бесарабските българи. Вицепрезидентът заяви, че бесарабските българи имат повод за самочувствие повече от 250 години. „Надявам се през следващите 250 години това самочувствие да нараства. Бесарабските българи са хора с много дълга история, величава, нерядко трагична, но запазили най-важното – българщината, българското самосъзнание, българския език. Големи патриоти са, за които България е мечтаната Роднина на техните прадеди“, каза още Илияна Йотова. Тя коментира, че интересът на България спрямо историческите ни диаспори е преди всичко да се запази българският дух и българската идентичност. „Важно условие за това на първо място е изучаването на български език от децата и младите поколения. Напоследък виждам и интерес сред по-възрастните, които по една или друга причина не са могли да учат български език, сега да се възползват от системата на неделните училища и да посещават тези часове. Има голяма тяга към България“, допълни още вицепрезидентът.  \r\nДеница КИТАНОВА \r\n Пълния текст на интервюто четете по-късно в раздел „Мнение“.", "date": "2019.10.29", "title": "Вицепрезидентът Илияна Йотова: Отговорността ни към бесарабските българи е да направим така, че внуците и правнуците им да изберат отново своята прародина"}
{"url": "http://www.focus-news.net/news/2019/10/29/2713872/umbal-sv-ekaterina-sofiya-oshte-prez-2003-g-v-bolnitsata-sa-izvarsheni-parvite-transplantatsii-na-sartse-byal-drob-i-otdelno-samo-na-byal-drob-ot-iztsyalo-balgarski-ekip.html", "text": "Още през 2003 г. в УМБАЛ „Св. Екатерина“-София са извършени първите трансплантации на сърце-бял дроб и отделно само на бял дроб от изцяло български екип, с ръководител проф. Александър Чирков. Това съобщиха от  болницата  във връзка с тиражирана тези дни в медиите информация, че в болница „Лозенец“ е извършена първата трансплантация на бял дроб в България.", "date": "2019.10.29", "title": "УМБАЛ „Св. Екатерина“-София: Още през 2003 г. в болницата са извършени първите трансплантации на сърце-бял дроб и отделно само на бял дроб от изцяло български екип"}
{"url": "http://www.focus-news.net/news/2019/10/29/2713866/11-godishnoto-natroveno-momiche-ot-selo-kardam-e-s-opasnost-za-zhivota-v-umbal-sv-marina-vav-varna.html", "text": "11-годишното момиче от село Кардам, чието братче почина от натравяне, е настанено в Университетската болница „Св. Марина“ във Варна в тежко състояние. Това съобщиха за  Радио „Фокус“ – Варна  от лечебното заведение. Вчера, в късния следобед, в Детско отделение за интензивно лечение (ДОИЛ) към Първа детска клиника в болницата са приети две от момичетата в семейството – на 11 и на 7 години. Децата са били с остри симптоми на повръщане, коремна болка и неразположение. Това поставя на първо място съмнението за интоксикация или остра хранително предавана инфекция. Голямото момиче е в много тежко състояние, със засягане на сърдечния мускул и с опасност за живота. Лекарите в УМБАЛ „Св. Марина“ – Варна провеждат интензивни диагностични, реанимационни и лечебни действия.", "date": "2019.10.29", "title": "11-годишното натровено момиче от село Кардам е с опасност за живота в УМБАЛ „Св. Марина“ във Варна"}
{"url": "http://www.focus-news.net/news/2019/10/29/2713868/gd-granichna-politsiya-trafikat-na-gkpp-dunav-most-vidin-i-gkpp-kardam-e-intenziven-na-izhod-za-tovarni-avtomobili.html", "text": "Трафикът на ГКПП \"Дунав мост-Видин\" и ГКПП \"Кардам\" на границата с Румъния е интензивен на изход за товарни автомобили, по данни към 13.00 часа. Това съобщиха от  ГД \"Гранична полиция\" . Поради ниското ниво на Дунав фериботната платформа, обслужваща връзката Оряхово – Бекет, не работи.            \r\nПреминаването през всички останали контролно-пропускателни пунктове се осъществява нормално.", "date": "2019.10.29", "title": "ГД \"Гранична полиция\": Трафикът на ГКПП \"Дунав мост-Видин\" и ГКПП \"Кардам\" е интензивен на изход за товарни автомобили"}
{"url": "http://www.focus-news.net/news/2019/10/29/2713873/mestni-izbori-2019-predstaviteli-na-mestna-koalitsiya-gerb-v-kyustendil-vlizat-v-sastava-na-obshtinski-savet-saglasno-sabranite-preferentsii.html", "text": "Представители на Местна коалиция ГЕРБ „ПП ГЕРБ, ПП СДС, ПП ВМРО-БНД, Движение България на гражданите, Земеделски народен съюз, ПП „Обединени земеделци” влизат в състава на Общински съвет съгласно събраните преференции. Това съобщи на пресконференция кметът на Община Кюстендил и водач в листата на местната коалиция Петър Паунов, предаде репортер на  Радио „Фокус” – Кюстендил . Това е съгласно подписано в самото начало споразумение между членовете на кандидат-съветническата листа. „Нашата листа е подредена по броя на преференциите. Ще влязат в Общинския съвет колегите, 19 на брой, които са получили най-много преференции. Те са заслужили доверието, както и всеки един от колегите ни”, каза Петър Паунов.  \r\nОбщинските съветници са Георги Петров, Иван Андонов, Валери Йовев, Йордан Ангелков, Асен Динчев, Михаела Крумова, Красимир Петров, Росен Димитров, Румен Гогов, Мая Станойкова-Илиева, Иван Коларов, Владислав Паунов, Реонита Йорданова, Йордан Петров, Спиридон Лехщански, Анелия Любенова-Мандалска, Чавдар Ненов, Георги Джоглев, Маргарита Вангелова. „Листата ни е много добре балансирана. Имаме мнозинство – 19 общински съветници. Мисля, че можеше да бъде и по-добър резултата, но това се дължи на многото недействителни бюлетини. В Общинския съвет ще има и доста изявена опозиция и се надявам, че ще бъде градивна, да се взимат разумни решения само и единствено в интерес на гражданите на община Кюстендил”, каза Михаела Крумова, досегашен председател на Общински съвет – Кюстендил.  \r\nОт своя страна Иван Андонов, избран за общински съветник от  Местна коалиция ГЕРБ „ПП ГЕРБ, ПП СДС, ПП ВМРО-БНД, Движение България на гражданите, Земеделски народен съюз, ПП „Обединени земеделци” подари на кмета Петър Паунов картина на кюстендилския художник Светла Лазарова – „Старият дувар”.  \r\nВенцеслав ИЛЧЕВ", "date": "2019.10.29", "title": "Местни избори 2019: Представители на Местна коалиция ГЕРБ в Кюстендил влизат в състава на Общински съвет съгласно събраните преференции"}
{"url": "http://www.focus-news.net/news/2019/10/29/2713867/anadolu-agency-irakskite-vlasti-oprovergaha-dokladite-za-smartnite-sluchai-v-kerbala.html", "text": "Губернаторът на централната иракска провинция Кербала Насиф ал Хатаби отрече докладите за до 30 загинали по време на разпръскване на антиправителствена демонстрация в главния град на областта, предава турската държавна информационна агенция  Anadolu Agency . \r\nДанните в медиите за броя на загиналите варира между 13 и 30 души, съобщено бе и за множество ранени. Но на пресконференция Ал Хатаби заяви, че видеоклиповете за смъртните случаи сред протестиращите в провинцията са „изфабрикувани“. \r\n„Силите за сигурност са били изключително сдържани\", увери губернаторът и добави, че няколко представители на силите за сигурност са пострадали при безредиците от понеделник вечер. Насиф ал Хатаби обвини протестиращите „в носене на оръжие и забранена от международната общност бомба\", без да се уточнява каква точно е тя. От своя страна началникът на полицията в Кербала Ахмед Цвайни обвини протестиращите в хвърляне на бомби срещу силите за сигурност. \r\nМеждувременно иракският Върховен комисариат за правата на човека коригира свое по-ранно изявление, в което казва, че 18 души са убити, заявявайки, че само един демонстрант е загинал, а 192-ма други са ранени. \r\n \r\n Тереза Герова", "date": "2019.10.29", "title": "Anadolu Agency: Иракските власти опровергаха докладите за смъртните случаи в Кербала"}
{"url": "http://www.focus-news.net/news/2019/10/29/2713877/v-sledvashtite-dva-dni-shte-bade-izvarshena-proverka-na-tehnikata-za-zimno-pochistvane-na-republikanskata-patna-mrezha-v-oblast-dobrich.html", "text": "В следващите два дни – 30 и 31 октомври, ще бъде извършена проверка на техниката за зимно почистване на републиканската пътна мрежа в област Добрич. Това стана ясно след проведено заседание на Областния щаб за защита при бедствия, предаде кореспондентът на  Радио „Фокус” – Варна . На част от общините в областта предстои подписване на договори за зимна поддръжка, а за други - да бъде финализирана процедурата по избор на изпълнител по обществена поръчка. Ръководителят на сектор „Пътна полиция“ към Областната дирекция на МВР в Добрич Жулиян Минев призова при затваряне на пътни участъци поради усложнена зимна обстановка своевременно да бъдат доставяни знаци за сигнализация. Директорът на РД ПБЗН в добруджанския град Дарин Димитров се обръща с апел към \r\nпредставителите на общини – в населените места да има определени пунктове, \r\nкъдето биха могли да бъдат настанявани хора при зимна обстановка и да им е \r\nосигурена топла напитка и храна. \r\nЖулиета НИКОЛОВА", "date": "2019.10.29", "title": "В следващите два дни ще бъде извършена проверка на техниката за зимно почистване на републиканската пътна мрежа в област Добрич"}
{"url": "http://www.focus-news.net/news/2019/10/29/2713878/nyama-novoregistrirani-ognishta-na-afrikanska-chuma-po-svinete-v-oblast-shumen.html", "text": "Няма новорегистрирани огнища на африканска чума по свинете в област Шумен. На заседание на Областната епзиотична комисия, водено от заместник-областния управител Петко Шаренко, бе обсъдена актуалната епизоотична обстановка в областта през изминалата седмица, предаде репортер на  Радио „Фокус“-Шумен . Д-р Едмон Маринов от Областната дирекция по безопасност на храните посочи, че с понижаването на дневните температури се очаква да намалява и броят на огнищата, тъй като тогава интензивността на предаване на вируса спада силно. За времето от предходното заседание на комисията досега са взети 30 проби от умрели свине от промишлени и свинеферми тип А. Извършени са 35 проверки на свиневъдни обекти тип „заден двор“. „Общо до момента в област Шумен са проверени 540 такива обекти, няма констатирани нарушения и всички мерки са изпълнени“, каза д-р Едмон Маринов.  \r\nИнж. Тервел Стефанов, експерт в Североизточно държавно предприятие-Шумен, представи изпълнението на дейностите, касаещи обявените първични огнища на заболяването при диви свине в землищата на селата Менгишево, Сини вир и Венец. Карантинните зони в засегнатите райони са определени и са обозначени с табели, а съответните заповеди са сведени до знанието на ловните дружинки и техните излети са проведени в съответствие с указанията. „Няма открити трупове на умрели диви свине, взети са проби от всички отстреляни прасета и са изпратени за изследване“, каза инж. Тервел Стефанов. Претърсванията продължават по график.  \r\nСледващото заседание на Областната епизоотична комисия ще бъде на 5 ноември. \r\nИвелина ИВАНОВА", "date": "2019.10.29", "title": "Няма новорегистрирани огнища на африканска чума по свинете  в област Шумен"}
{"url": "http://www.focus-news.net/news/2019/10/29/2713881/vitseprezidentat-iliyana-yotova-ot-predishniya-29-oktomvri-svarshihme-nemalko-rabota-za-obuchenieto-na-detsa-ot-balgarski-proizhod-ot-besarabiya-i-istoricheskite-ni-diaspori.html", "text": "От предишния 29 октомври свършихме немалко работа  за обучението на деца от български произход от Бесарабия и историческите ни диаспори. Това каза в интервю за  Агенция „Фокус“  вицепрезидентът на Република България Илияна Йотова по повод Деня на бесарабските българи. Вицепрезидентът заяви, че е изключително доволна от това. „Беше приета поправка в Закона за чужденците, която улеснява идването в България на приетите студенти от български произход в нашите висши училища, без да е необходимо да притежават виза. Така те ще могат спокойно да се запишат в университетите и да подадат документи за пребиваване. Това беше една гигантска стъпка, защото ние им създавахме много проблеми като държава. С едната ръка казваме: „Елате да учите тук“, а с другата:  „Не, не – сега ще се изправите пред куп административни спънки, за да може да учите в България“. Слава Богу, заедно успяхме да постигнем тези стъпки и аз съм много доволна“, коментира Йотова.  \r\nПо думите й предложението било нейно, формирано след проведените от нея и екипа й студентски лаборатории в различни български висши училища с чуждестранни студенти от български произход. Вицепрезидентът отчете, че е получила огромната подкрепа от останалите институции, от които зависят и поправките в законодателството, и конкретните решения от изпълнителната власт. „Когато всички тези институции вървим ръка за ръка, нещата се получават и резултатите са налице“, допълни още вицепрезидентът.  \r\nДеница КИТАНОВА \r\n \r\n Пълния текст на интервюто четете по-късно в раздел „Мнение“.", "date": "2019.10.29", "title": "Вицепрезидентът Илияна Йотова: От предишния 29 октомври свършихме немалко работа за обучението на деца от български произход от Бесарабия и историческите ни диаспори"}
{"url": "http://www.focus-news.net/news/2019/10/29/2713879/afp-arzhentinetsat-rafael-grosi-be-izbran-za-nov-generalen-direktor-na-maae.html", "text": "Аржентиненцът Рафаел Гроси бе избран за нов генерален директор на Международната агенция за атомна енергия (МААЕ), натоварена със задачата да наблюдава прилагането на споразумението за ядрената програма на Иран, предава  AFP . \r\n„С осигуряването на квалифицираното мнозинство в управителния съвет в подкрепа на Рафаел Гроси, МААЕ предприе решителна стъпка към избора на свой генерален директор\", обяви в социалната мрежа „Туитър“ Ксавие Стикер, френският посланик при базираната във Виена агенция на ООН.  \r\nМААЕ е в процес на избиране на нов генерален секретар след смъртта на Юкия Амано през юли тази година, припомня агенцията.  \r\n \r\n Тереза Герова", "date": "2019.10.29", "title": "AFP: Аржентинецът Рафаел Гроси бе избран за нов генерален директор на МААЕ"}
{"url": "http://www.focus-news.net/news/2019/10/29/2713880/sport-simeon-slavchev-se-kontuzi-i-pochti-sigurno-nyama-da-igrae-v-machovete-s-paragvay-i-chehiya.html", "text": "Полузащитникът Симеон Славчев е получил контузия в края на миналата седмица на тренировка на клубния си отбор Карабах и ще се възстановява в следващите 15-20 дни. Това означава, че той със сигурност ще пропусне още два мача на тима си в шампионата - на 1 ноември срещу Нефтчи и на 10 ноември срещу Зира, както и двубоя между тях от Лига Европа срещу АПОЕЛ Никозия в Кипър на 7 ноември. \r\nХалфът беше повикан от новия национален селекционер на България Георги Дерменджиев за контролната среща с Парагвай на 14 ноември в София и за домакинството на Чехия в последния мач в евроквалификациите три дни по-късно. Шансовете Славчев да бъде напълно готов за игра за средата на следващия месец обаче не са големи.", "date": "2019.10.29", "title": "Спорт: Симеон Славчев се контузи и почти сигурно няма да играе в мачовете с Парагвай и Чехия"}
{"url": "http://www.focus-news.net/news/2019/10/29/2713883/maya-kochiyanchich-za-izyavlenieto-na-zaev-es-vyarva-che-severna-makedoniya-i-gartsiya-shte-prodalzhat-da-spazvat-prespanskoto-sporazumenie.html", "text": "Европейският съюз е уверен, че Скопие и Атина ще продължат да спазват постигнатото през лятото на 2018 г. Преспанско споразумение, което слага край на десетилетния спор за името. Това заяви говорителят на Европейската комисия Мая Кочиянчич в отговор на изявление на македонския премиер Зоран Заев пред гръцката редакция на  Euronews , предава скопската телевизия  „Телма“ . \r\nПо-рано Заев предупреди, че решението да не се започнат преговори за присъединяване на страната към Европейския съюз може да изложи на риск Преспанското споразумение. Македонският премиер заяви, че някои основни членове на Преспанското споразумение са свързани с напредъка на присъединяването на страната му към Общността. \r\n„Някои членове ще бъдат замразени, защото не може да бъдат приложени. Ще се опитаме да ги приложим, но двата процеса са свързани помежду си“, обясни Заев, подчертавайки, че спорните положения в договора се отнасят главно до вътрешното използване на новото име на страната.„Ако на радикализацията и възраждането на национализма се даде плодородна почва, това ще нанесе много щети на Балканите като цяло. А когато Балканите имат проблем, Европа има проблем“, добави премиерът на Северна Македония. \r\nНа въпрос дали ЕС се страхува от провал на Преспанското споразумение, Кочиянчич отговори, че няма да коментира чужди изявления.  \r\n„ЕС приветства Преспанското споразумение, което е значителен успех и дава положителен пример не само за региона, но и за Общността, приветствахме смелостта и решителността на двете страни, които участваха в преговорите и вярваме, че властите ще продължат да се стремят да го прилагат в дух на увереност“, заяви говорителят на ЕК. \r\n \r\n Тереза Герова", "date": "2019.10.29", "title": "Мая Кочиянчич за изявлението на Заев: ЕС вярва, че Северна Македония и Гърция ще продължат да спазват Преспанското споразумение"}
{"url": "http://www.focus-news.net/news/2019/10/29/2713882/bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево” на границата със Северна Македония, пътните настилки са сухи. Това съобщи за  Радио „Фокус” – Кюстендил  дежурният на контролно-пропусквателния пункт. Трафикът към този час на деня е слаб. Няма образували се колони от чакащи автомобили.  \r\nВенцеслав ИЛЧЕВ", "date": "2019.10.29", "title": "Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/10/29/2713876/", "text": "Пет села в община Калояново избраха кметове на първи тур, в три малки населени места ще има балотаж, предаде репортер на  Радио „Фокус“ – Пловдив . В  село Дуванлии  жителите гласуваха доверие на Стефан Петрушев от местна коалиция СДС-БДЦ, като той спечели 67,5 % подкрепа. Кандидатът на ГЕРБ Павел Драганов е получил 29,44 % от гласовете на избирателите. В  село Дълго поле  също има избран кмет на първи тур. С 57,72 % кандидатът на местна коалиция СДС-БДЦ Тодор Танански успя да спечели срещу Живко Здравков от ГЕРБ, който бе подкрепен от 22,77 % от избирателите. В  село Ръжево Конаре  избраният на първи тур кмет е Димитър Гинов от БСП с 67,89 % подкрепа. Досегашният кмет Йовка Аврейска от НФСБ остана втора с 29,21 % от гласовете на избирателите. Досегашният кмет на  село Черноземен  от ГЕРБ Тоня Христозова успя да се пребори за пореден мандат. На местния вот в неделя тя е получила подкрепата на 62,04 % от избирателите. Втора остана Делка Маркова от ПП „Воля“ с 37,23 %. В  село Бегово  също има избран кмет на първи тур. Николай Гатев от БСП спечели 50,77 % от вота на избирателите. Втори остана Чоно Илиев с 30,67 % подкрепа.  \r\nВ селата Житница, Долна махала и Песнопой ще има балотаж. В  село Житница  един срещу друг ще се изправят Иван Бараков от местна коалиция СДС-БДЦ, който в неделя е получил 28,92 % подкрепа, и Йорданка Начева от НФСБ, събрала 27,7 % от гласовете. В  Долна махала  ще се проведе балотаж между Донка Будакова от местна коалиция СДС-БДЦ и Михаил Георгиев от ГЕРБ, получили съответно 34,69 % и 30,61 % подкрепа. В  село Песнопой  надпреварата за кметското място също ще бъде между кандидати на СДС-БДЦ и ГЕРБ. Янка Чонова от ГЕРБ е получила 49,47 % от вота на избирателите, а Николай Пиронков от местна коалиция СДС-БДЦ – 39,65 % подкрепа.  \r\nТони МИХАЙЛОВ", "date": "2019.10.29", "title": "Местни избори 2019: Пет села в община Калояново избраха кметове на първи тур, в три малки населени места ще има балотаж"}
{"url": "http://www.focus-news.net/news/2019/10/29/2713875/lokalno-makedoniya-deputatite-na-vmro-dpmne-napusnaha-sesiyata-na-komisiyata-po-evropeyskite-vaprosi.html", "text": "Депутатите на опозиционната ВМРО-ДПМНЕ напуснаха заседанието на Комисията по европейските въпроси, на което се обсъждаха причините Северна Македония да не получи дата за започване на преговори за членство в Европейския съюз, съобщава скопското електронно издание  „Локално“ . \r\nДепутатът на ВМРО-ДПМНЕ Антонио Милошоски показа снимка на вицепремиера Буяр Османи и външния министър Никола Димитров, като заяви, че това е снимката, уловила момета, в който двамата са излъгали хората, че страната ще получи дата за преговори.  \r\n„Османи и Димитров загубиха датата още миналата година. Вместо оставка, те ще ви поднесат манипулативни изявления. Няма да участваме в тази пародия. Утре свикваме Комисията за външна политика и има място за обсъждане на този провал на правителството“, подчерта Милошоски. \r\nНа заседанието на Комисията по европейските въпроси присъстваха и представители на посолства и делегации в страната, отбелязва изданието. Османи подчерта, че няма държава, която да не е приветствала и да е потвърдила напредъка на Северна Македония.  \r\n„Решението на Европейския съвет е несправедливост и историческа грешка. Но пътят на Северна Македония остава евроатлантическата перспектива\", категоричен бе Османи. \r\n \r\n Тереза Герова", "date": "2019.10.29", "title": "„Локално“ (Македония): Депутатите на ВМРО-ДПМНЕ напуснаха сесията на Комисията по европейските въпроси"}
{"url": "http://www.focus-news.net/news/2019/10/29/2713888/vitseprezidentat-iliyana-yotova-razglezhdame-parvi-variant-na-mashtabna-sreshta-v-koyato-shte-badat-predstaveni-balgarskite-obshtnosti-zad-granitsa.html", "text": "Разглеждаме първи вариант на мащабна среща, в която ще бъдат представени българските общности зад граница. Йотова обясни, че вариантът се разглежда от нейния екип, а срещата е планирана за следващата година. Това каза в интервю за  Агенция „Фокус“  вицепрезидентът на Република България Илияна Йотова по повод Деня на бесарабските българи. „Става въпрос за мащабна среща, в която ще бъдат представени българските общности зад граница: историческите диаспори, по-новата миграция и още по-старата миграция. Например в Аржентина има български общности, които са чак от края на XIX век. Ползотворно съм работила до този момент с изпълнителната и законодателната власт и разчитам, че общите ни усилия ще продължат занапред“, подчерта вицепрезидентът. По думите й такива политики дават резултати само когато институциите са заедно. „Много са различни нашите общности навън. Всички ние, които сме част от България,  независимо дали сме на територията й или извън нея, хванати за ръце, правим една голяма велика държава. Езикът, който ни свързва, е език на повече от 13 века. Нашата отговорност към следващите поколения е да го съхраним и развиваме. Българин да си е еталон за традиции и за бъдеще“, каза още Йотова.  \r\nДеница КИТАНОВА \r\n \r\n Пълния текст на интервюто четете в раздел „Мнение“.", "date": "2019.10.29", "title": "Вицепрезидентът Илияна Йотова: Разглеждаме първи вариант на мащабна среща, в която ще бъдат представени българските общности зад граница"}
{"url": "http://www.focus-news.net/news/2019/10/29/2713884/mestni-izbori-2019-samo-v-edno-selo-ot-obshtina-rakovski-shte-se-provede-balotazh-v-chetiri-malki-naseleni-mesta-sa-izbrani-kmetove-na-parvi-tur.html", "text": "Само в едно село от община Раковски ще се проведе балотаж, в четири малки населени места са избрани кметове на първи тур, предаде репортер на  Радио „Фокус“ – Пловдив .  \r\nВ  село Белозем   досегашният кмет от ГЕРБ Иван Тачев е получил 37,1 % от гласовете на избирателите и ще се бори за нов мандат срещу Виолета Петрова от местна коалиция АБВ-НДСВ, която на местния вот в неделя бе подкрепена от 19,88 % от жителите на населеното място.  \r\nВ  село Стряма   жителите избраха за кмет Васил Черпелийски от местна коалиция АБВ-НДСВ със 72,15 % подкрепа. На второ място остана независимият кандидат Тодор Ламбрев. Никола Стоянов от БСП спечели кметската надпревара в  село Момино село . Той получи 55,7 % от вота на избирателите. След него се нареди Атанас Атанасов от ВМРО-БНД с 43,42 %. Третият кандидат за кмет – Димитър Нончев от ПП „Воля“, не е получил нито един глас. В  село Шишманци   спечели кандидатът на ГЕРБ Александър Атанасов. За него са гласували 57,6 % от избирателите. Вторият кандидат за кмет – Васко Пеев от ВМРО-БНД, е получил 39,4 % подкрепа. В  село Чалъкови   също най-голяма подкрепа спечели кандидатът на ГЕРБ Димитър Николов. Той е подкрепен от 76,94 % от избирателите. Втори остана Запрян Христев от местна коалиция АБВ-НДСВ със 17,34 % подкрепа.  \r\nТони МИХАЙЛОВ", "date": "2019.10.29", "title": "Местни избори 2019: Само в едно село от община Раковски ще се проведе балотаж, в четири малки населени места са избрани кметове на първи тур"}
{"url": "http://www.focus-news.net/news/2019/10/29/2713886/parvoto-zasedanie-na-obshtinski-savet-burgas-mandat-2019-2023-g-shte-se-provede-v-grada-na-30-oktomvri.html", "text": "Първото заседание на Общински съвет Бургас - мандат 2019-2023 г., ще се проведе от 10.00 часа на 30 октомври в зала „Георги Баев“ на Културен център \"Морско казино\". Това съобщиха от пресцентъра на  Община Бургас . Клетва  по чл.23, ал.1 от ЗМЗСМА ще положат избраните за общински съветници, кметът на Община Бургас и кметове на кметства в общината.", "date": "2019.10.29", "title": "Първото заседание на Общински съвет - Бургас - мандат 2019-2023 г., ще се проведе в града на 30 октомври"}
{"url": "http://www.focus-news.net/news/2019/10/29/2713885/mestni-izbori-2019-korneliya-ninova-bsp-spryamo-2015-g-bsp-uvelichava-podkrepata-za-svoite-kmetove-s-okolo-100-hil-glasa-zapazvame-dosegashnite-cherveni-obshtini.html", "text": "Спрямо 2015 г. БСП увеличава подкрепата за своите кметове с около 100 хил. гласа, запазваме досегашните червени общини. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . \"Чу се, че сме се скрили и не коментираме резултатите. Ние никога не се крием. Изчакваме окончателните резултати и коментираме резултати, а не хипотези и предположения. За това се изправяме днес пред вас. Така резултатите факти малко и числа при окончателно преброяване. БСП печелим на първи тур 34 общини, в 56 общини и 16 района на Пловдив, София и Варна общо - 72 балотажа ни предстоят. Четири от районите във Варна, два в Пловдив и 10 в София\", уточни Нинова.  \r\n\"Резултатите обобщени - БСП увеличава гласовете за подкрепа на своите кандидати за кметове спрямо 2015 с около 100 000 гласа. Имаме в повече за кандидатите. Увеличаваме подкрепата си за общински съветници спрямо 2015 г. с около 45 - 50 хил. гласа. Имаме кмет избран с 82 %. Поздравяваме го Димитър от Садово, а до мен стои Владимир Москов, който тези дни е и емблема за най-дълго управляващ кмет и ще има следващ мандат\", допълни още Нинова. \"Запазваме червените общини досега. Няма да ги изброя всичките\", уточни още лидерът на БСП и отчете Троян, Гоце Делчев, Садово, Горна Малина, Балчик и други.  \r\nТя поздрави всички българи, които са проявили гражданска активност. \"Изразявам дълбоко уважение и благодарност към кандидатите ни, общинските, областните структури, депутати, Национален съвет за силната положителна и усмихната кампания. Вие предложихте реални решения на хората. Поздравявам ви, че удържахте на натиска, на компроматната война\", каза още Нинова. \"В тези избори цялата държавна машина беше изправена срещу вас . Бяхте подложени на заплахи. Стигна се до куриозни случаи да се конфискуват баници като веществени доказателства. Благодаря ви, че не се поддадохте на всичко това\", обърна се Нинова към кандидатите от БСП.  \r\nПо думите й цялата държавна машина чрез МВР и прокуратура, която е снемала имунитети и цялата администрация се е повторило на тези избори. \"Благодаря на всички вас - страхотен национален отбор сме. Вярвам, че той ще се запази и след тези избори и тези, които спечелихте и тези, които не спечелихте. Нека бъдем заедно като национален отбор, защото всеки един от вас е богатство за партията\", заяви още Нинова.  \r\nДеница КИТАНОВА", "date": "2019.10.29", "title": "Местни избори 2019: Корнелия Нинова, БСП: Спрямо 2015 г. БСП увеличава подкрепата за своите кметове с около 100 хил. гласа, запазваме досегашните червени общини"}
{"url": "http://www.focus-news.net/news/2019/10/29/2713887/bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП \"Малко Търново\". Това съобщи за  Радио \"Фокус\" - Бургас  дежурният на пункта. Към момента няма образувани колони от автомобили по пунктовете на българо-турската граница.", "date": "2019.10.29", "title": "Безпроблемно се осъществява преминаването през ГКПП \"Малко Търново\""}
{"url": "http://www.focus-news.net/news/2019/10/29/2713889/mestni-izbori-2019-korneliya-ninova-bsp-tezi-izbori-shte-minat-shte-doydat-drugi-neka-se-saberem-za-svoboden-narod-bez-strah-i-bez-misal-che-shte-mu-vzemat-toplata-supa.html", "text": "Тези избори ще минат, ще дойдат други - нека се съберем зе свободен народ, без страх и без мисъл, че ще му вземат топлата супа. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . Нинова подчерта, че БСП се завръща в местната власт и затвърждава тенденцията от последните няколко години и избори. \"Затвърждаваме тенденцията на увеличаваща се подкрепа за БСП в конкретния случай - завръщаме се със сериозно присъствие в местнат авласт. Преди до този момент ГЕРБ управляваха 21 области, ние нито една. Днес отиваме на балотаж в 12 области. Общо около 70 балотажа. Това е статистиката. Разбира се, тя говори много. Числата говорят много, но емблемата на тези избори като че ли не са тези числа, които мерим в партийните централи. Много години ви говорим за фалшификация, корпоративен вот, натиск и купуване. Ще се позова и ще цитирам две изказвания от сутринта в една телевизия на хора, случайно избрани пред камерата. На единия беше зададен въпрос: Защо взехте 20 лв.?, а той каза: \"Защото съм гладен и искам да ям\". Бедността. Вторият на същия въпрос каза: \"Защото ни е страх от всичко. В най-бедната част от България Северозапада ни е страх от всичко\". Това е голямото предизвикателство пред всички нас - непартийците, държавници от всички партии: бедност, страх и репресии. Срещу това трябва да се борим в България. Да, ще си премерим силите партийните, ще спорим кой е отстъпил и кой е победил. Голямото за България остава като въпрос - бедност, репресии и страх\", каза още Нинова.  \r\nДеница КИТАНОВА", "date": "2019.10.29", "title": "Местни избори 2019: Корнелия Нинова, БСП: Тези избори ще минат, ще дойдат други - нека се съберем за свободен народ, без страх и без мисъл, че ще му вземат топлата супа"}
{"url": "http://www.focus-news.net/news/2019/10/29/2713890/kathimerini-mitsotakis-otgovori-na-turtsiya-po-povod-pretentsiite-za-vrashtane-na-bezhantsi.html", "text": "Анкара трябва да бъде „по-предпазлива, когато споменават Гърция“. Това предупреди министър-председателят на южната ни съседка Кириакос Мицотакис в отговор на твърденията на Министерството на външните работи в Анкара, че Атина е отблъснали десетки хиляди мигранти, които са се опитали да преминат през Егейско море към Европа тази година, съобщава електронното издание на гръцкия ежедневник  Kathimerini . \r\n„Онези, които засилиха бежанската криза, използвайки преследваните като пешки при преследването на собствените си геополитически цели, трябва да бъдат по-предпазливи при споменаването на Гърция“, заяви Мицотакис на четвъртата среща на върха между представители на ЕС и арабските държави, която се провежда в Атина.  \r\nМиграционната криза, подчерта Мицотакис, е международно предизвикателство, което не може да бъде решено, когато страни като Турция „оспорват фактите от десетилетия и отправят неприемливи искания“. Притокът на мигранти и бежанци в Гърция е „асиметричен\" спрямо размера и населението на страната, допълни Мицотакис. \r\n„Ние контролираме границите си. Само че една държава не може да носи проблемите на три континента на гърба си“, заяви гръцкият премиер, обръщайки се към държавни ръководители на повече от дузина страни, включително Сирия, Ирак и Алжир. \r\n„Единственият начин да се отговори на това голямо предизвикателство на XXI век е координация и сътрудничество. Нуждаем се от по-добра координация между европейците и арабите, за да управляваме причините за миграцията“, добави той, като призова за повече действия в подкрепа на страните, от които идват по-голямата част от бежанците и мигрантите, и повече усилия срещу мрежите за контрабанда на мигранти. \r\nМинистерството на външните работи в Анкара заяви в неделя, че Гърция е отблъснала обратно 25 404 нелегални мигранти в Турция през първите 10 месеца на годината. „Фактът, че гръцките власти отричат постъпки, противоречащи на международното право, определени от съответните ни служби и Съвета на Европа, не променя реалността в тази област“, бе подчертано в разпространения текст.  \r\n„Приканваме новото гръцко правителство да работи за коригиране на тази политика, която противоречи на международното право, вместо да отрича случаите, установени от Съвета на Европа, който разполага с цялата информация и документи“, бе отбелязано още в текста. \r\n \r\n Тереза Герова", "date": "2019.10.29", "title": "Kathimerini: Мицотакис отговори на Турция по повод претенциите за връщане на бежанци"}
{"url": "http://www.focus-news.net/news/2019/10/29/2713895/netpres-makedoniya-desetki-pozhari-bushuvat-v-sarbiya-nay-tezhka-e-situatsiyata-v-stara-planina.html", "text": "Вече два дни на няколко десетки различни места в Сърбия бушуват пожари, но най-тежко е положението в Община Търговище, край Стара планина, където огънят пламна във вечерните часове на неделя, предава скопската електронна медия  „Нетпрес“ . \r\nТеренът е трудно достъпен, което допълнително затруднява усилията на пожарникарите да се справят със стихията. С оглед на факта, че Сърбия не разполага със самолети „Канадер“, за гасене на пожара във въздуха са вдигнати хеликоптери. Поискана е помощ от Русия, откъдето се очаква изпращането на „Ил-76“.  \r\nКъм настоящия момент няма пострадали, но като превантивна мярка е разпоредена евакуацията на трима души. Медиите твърдят, че няма заплаха нито за населението в района, нито за имотите им.  \r\n \r\n Тереза Герова", "date": "2019.10.29", "title": "„Нетпрес“ (Македония): Десетки пожари бушуват в Сърбия, най-тежка е ситуацията в Стара планина"}
{"url": "http://www.focus-news.net/news/2019/10/29/2713891/mestni-izbori-2019-oik-pazardzhik-obyavi-rezultatite-ot-mestniya-referendum-v-selo-sinitovo.html", "text": "Общинска избирателна комисия (ОИК)-Пазарджик обяви резултатите от гласуването от проведения местен референдум на 27 октомври 2019 г. в село Синитово, предаде репортер на  Радио \"Фокус\" - Пазарджик . На трите въпроса: „Съгласни ли сте инвестиционнят проект „Изграждане на площадка за третиране на неопасни производствени отпадъци” да бъде реализиран в землището на село Синитово?“ , \"Съгласни ли сте инвестиционнят проект „Изменение и разширение на инвестиционно предложение „Изграждане на площадка за третиране на неопасни производствени отпадъци” да бъде реализиран в землището на село Синитово?“ и \"Съгласни ли сте инвестиционнят проект „Изграждане на кариера за добив на мрамори” да бъде реализиран в землището на село Синитово?“ почти всички гласували са отговорили с \"не\". Броят на участвалите в референдума лица с избирателни права е 910, представляващи 57.27 % от имащите право да гласуват в референдума общо 1 589, което го прави легитимен. \r\nВаня НИКОЛОВА", "date": "2019.10.29", "title": "Местни избори 2019: ОИК-Пазарджик обяви резултатите от местния референдум в село Синитово"}
{"url": "http://www.focus-news.net/news/2019/10/29/2713896/vremenna-organizatsiya-na-dvizhenieto-na-avtomobilite-se-vavezhda-na-gkpp-dunav-most-2.html", "text": "Временна организация на движението на автомобилите се въвежда на ГКПП „Дунав мост 2“, съобщиха от  Българо - румънското дружество \"Дунав мост Видин - Калафат\" АД . Причината е извършване на ремонт на пътната настилка в румънската част преди ГКПП Дунав мост Видин-Калафат, от километър -1+000 до километър -2+200. Временната организация на движението на автомобилите се въвежда от днес до 8 ноември . Превозните средства от България към Румъния ще преминават през една от двете ленти на пътното платно. Участъкът е сигнализиран със съответните пътни знаци.", "date": "2019.10.29", "title": "Временна организация на движението на автомобилите се въвежда на ГКПП „Дунав мост 2“"}
{"url": "http://www.focus-news.net/news/2019/10/29/2713900/zapochna-asfaltiraneto-na-ulitsi-v-selo-krastava-v-oblast-pazardzhik.html", "text": "Започна асфалтирането на улици и в село Кръстава, съобщиха от  Община Велинград . Дейностите по проектa „Рехабилитация и реконструкция на улици в селата: Драгиново, Грашево, Света Петка, Кръстава и Пашови” се извършват по план. Започва асфалтирането на улиците и в с. Кръстава. Тук никога не е имало асфалт, а по този проект по Програмата за развитие на селските райони, финансиран от ДФ „Земеделие” се реконструират 3 улици – „Глока”, „Чала” и „Грънчарица”. Общата стойност на проекта е близо 2 млн.лв. Улица „Глока” вече е асфалтирана. На останалите две са изградени тротоарите и бордюрите, положени са и леглата от трошено-каменна настилка. Предстои полагането на асфалта.", "date": "2019.10.29", "title": "Започна асфалтирането на улици в село Кръстава в област Пазарджик"}
{"url": "http://www.focus-news.net/news/2019/10/29/2713897/sport-tsarsko-selo-priema-ludogorets.html", "text": "Днес в 18:30 часа Царско село приема Лудогорец в среща от 14-ия кръг на efbet Лига. Разградчани ще се стремят към взимането на задължителните три точки, с което да компенсират поражението с 0:1 от Еспаньол в Лига Европа.Основната цел на Царско село е да запази мястото си в елита и затова всяка точка е от значение за отбора.  \r\nЛудогорец е лидер във временното класиране с актив от 33 точки, докато Царско село заема 11-то място с 12 точки.", "date": "2019.10.29", "title": "Спорт: Царско село приема Лудогорец"}
{"url": "http://www.focus-news.net/news/2019/10/29/2713901/svetovnata-shampionka-po-shahmat-nurgyul-salimova-postigna-ravenstvo-sreshtu-robot.html", "text": "1 на 1 е резултатът от първата по рода си битка между робот и световната ни шампионка по шахмат Нургюл Салимова. Това съобщиха от пресцентъра на  Община Бургас . Първата среща се изигра на 20-то ниво, което е най-високото за Chess Player, който посетителите на Serdika Center имаха възможност да видят в първото по рода си изложение на роботи у нас. Според Салимова, която загуби тази среща, нивото е било равно на ЕЛО 2500 - коефициент за трудност и с тези стойности се дава титлата \"гросмйстор\" в шаха. Нашата шампионка затрудни робота, който досега не се беше изправял срещу толкова силен играч, но в крайна сметка роботът успя да я победи. \r\nСлед това Салимова, която е едва на 16 години, успя да вземе реванша на по-ниско ниво и победи Chess Player само за 10 минути. Тя коментира, че двубоят за нея е бил много интересен, защото роботите не грешат, а и не показват емоции в играта. С този демонстрационен двубой беше отбелязан финалът на най-голямото интерактивно изложение на роботи в Serdika Center", "date": "2019.10.29", "title": "Световната шампионка по шахмат Нургюл Салимова постигна равенство срещу робот"}
{"url": "http://www.focus-news.net/news/2019/10/29/2713904/lena-kirilova-etnograf-parvite-svedeniya-za-chasovnikovata-kula-v-aemo-stariyat-dobrich-sa-ot-vremeto-kogato-gradat-se-e-narichal-hadzhioglu-pazardzhik.html", "text": "Първите сведения за Часовниковата кула в Архитектурния етнографски комплекс на открито (АЕМО) „Старият Добрич“ са още от времето, когато градът се е наричал Хаджиоглу Пазарджик и са на дубровнишкия учен Рудджер Бошкович, който през 1762 година по време на свое пътуване през българските земи силно се впечатлява от тогавашната дървена кула в градеца. Това разказа етнографът от Регионалния исторически музей в Добрич Лена Кирилова, предаде кореспондентът на  Радио „Фокус” – Варна . Часовниковата кула в наши дни е един от символите на града, запазила възрожденския му дух. Навремето тя се е издигала над ниските постройки наоколо в самия център. Своите впечатления пътешественикът споделя в своя книга. Той е бил пленен от всичко, не само от вида на кулата, но и от начина, по който е бил посрещнат, от облеклото на местните хора, от техните ритуали и обичаи. „Дневник на едно пътуване“ е озаглавена книгата. По-късно кулата изгаря при пожар и през 1867 година кулата е възстановена със средства, предоставени от занаятчиите в града. За това свидетелстват османски книжни извори, посочи Лена Кирилова. След години, по време на румънската окупация кулата е превърната в наблюдателница и е възстановена от румънците във формата на гъба. През 60-те години на XX постройката е разрушена. Тя се е намирала на различно място от това, на което се издига днешната часовникова кула. В периода на изграждане на етнографския комплекс „Старият Добрич“ се ражда идеята та да бъде издигната, в наши дни превърнала се в един символите на града. „Нашата часовникова кула, така да си я наречем, е изградена по схемата на възрожденските часовници, които виждаме по днешните български селища – Трявна, Габрово, Елена, Дряново и още много, много други. Самата кула е висока 21 метра. Възстановена е по проект на един колектив, ръководен от арх. Витлеем Чалъков. Самото изграждане на кулата е дело на майстор Денко Петков от село Кладница, Пернишко. В градежа участват и местни майстори от село Българево. Самият часовников механизъм е дело на майстор Илия Ковачев от град Габрово. Камбаната на кулата е отлята в цеха при Светия Синод в град София. Самата часовникова кула се състои от едно високо, масивно, каменно тяло, като над нея е надстройката за часовника. Най-горе се намира камбаната, която се задвижва ръчно и благодарение на един механизъм, състоящ се от речни камъни, с тежина около 40 кг и един чук, удрящ самата камбана, за да се получи специфичния звук“, разказа Лена Кирилова. На 28 юни 1981 година проехтява първият камбанен звън на кулата и този момент бележи възраждането на кулата. По думите на етнографа изграждането на часовникови кули е характерен за Балканите феномен. Като елемент от архитектурата те са се появили в Западна Европа, но по нашите земи те имат своята българска специфика. През периода XVIII - XIX век, времето на българското Възраждане, се появяват най-големият брой часовникови кули. Знайно е, че през времето на османско владичество по българските земи са унищожени голям брой църкви, манастири, а забраната за изграждане на големи, монументални сгради продължава до края на робството. На църковните камбанарии обаче, които стават през онези години все повече и с по-голяма височина, не се е обръщало толкова голямо внимание. Още по-лесно е било за часовниковите кули, които не са били приемани за религиозни постройки. Затова е било доста по-лесно да бъдат значително по-високи и да се издигат над ниските тогава постройки. Изключение не е правел и тогавашният Хаджиоглу Пазарджик. Така тези часовникови кули, със своята монументалност и височина, напомнящи средновековните кули, и със своя камбанен звън, ехтящ на далеч, са били символ на българско присъствие, на нарасналото самочувствие на българския народ, като един своеобразен пластичен израз на съхранения национален дух и българщина, посочи специалистът. \r\nЖулиета НИКОЛОВА", "date": "2019.10.29", "title": "Лена Кирилова, етнограф: Първите сведения за Часовниковата кула в АЕМО „Старият Добрич“ са от времето, когато градът се е наричал Хаджиоглу Пазарджик"}
{"url": "http://www.focus-news.net/news/2019/10/29/2713892/klienti-na-chez-razpredelenie-v-razlog-sa-bez-tok-zaradi-izkopni-deynosti-na-stroitelna-firma.html", "text": "Клиенти на ЧЕЗ Разпределение в Разлог са без ток заради изкопни дейности на строителна фирма. Това съобщиха от пресцентъра на  ЧЕЗ . Електрозахранването прекъсна в 1300 домакинства и фирми за 80 минути. Несъобразени изкопни работи на строителна фирма са причината за прекъсването на електрозахранването в гр. Разлог. Скъсан е кабел 20 kV, собственост на ЧЕЗ Разпределение България, като в резултат спря токът на 1300 клиенти за 80 минути. ЧЕЗ Разпределение България призовава фирмите да координират с  компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл кlienti@cez-rp.bg.", "date": "2019.10.29", "title": "Клиенти на ЧЕЗ Разпределение в Разлог са без ток заради изкопни дейности на строителна фирма"}
{"url": "http://www.focus-news.net/news/2019/10/29/2713894/mestni-izbori-2019-korneliya-ninova-bsp-borisov-kolko-da-e-bezapelatsionna-pobedata-na-gerb-sled-kato-v-bastioni-na-partiyata-si-treta-sila-i-otivash-na-balotazh-v-sofiya.html", "text": "Борисов, колко да е безапелационна победата на ГЕРБ след като в бастиони на партията си трета политическа сила и отиваш на балотаж в София. Това каза лидерът на БСП Корнелия Нинова по време на пресконференция във връзка с думите на лидера на ГЕРБ и министър-председател Бойко Борисов, че ГЕРБ печели безапелационно, предаде репортер на  Агенция „Фокус“ . \"Безапелационна победа не се обявява с гняв, зачервено от яд лице, сипене на обиди срещу опонента, да не повтарям думите му и разделение на хората и посочване на лоши и добри\", каза Нинова.  \r\nПо думите й така победа не се обявява, а с усмивка на лице. \"Не с нерви, жлъч и омраза. Второ, колко да е безапелационна тази победа, в която от 21 области, печелиш 9. Два пъти и отгоре си надолу. Колко безапелационна е тази победа - в някои от областите, които са ти били бастиони си трета политическа сила, Борисов. Даже на балотаж не отиваш. Като Ямбол например. Къде е безапелационната победа? Отиваш в София на балотаж, което не се е случвало от 14 години. Не бастион на ГЕРБ, а бастион на n-степен. Губиш общински съветници в цялата страна, в крепости на ГЕРБ. Може би не сте видели още, но ние направихме тези анализи. Губиш в Бургас, емблемата ти на управление и на добрия ти кмет - 5 съветника. БСП увеличава с двама\", каза Нинова. Тя посочи, че ГЕРБ губи съветници във Варна, Русе и Благоевград. \"Кое му е безапелационната победа. Безапелационно тези избори дакзаха, че ГЕРБ са в тенденция да намаляват подкрепата си в България. Безепалационно БСП расте. Да, трудно е. Да, не е изведнъж, не е революционно, но без това да е оправдание\", допълни още лидерът на БСП.  \r\nДеница КИТАНОВА", "date": "2019.10.29", "title": "Местни избори 2019: Корнелия Нинова, БСП: Борисов, колко да е безапелационна победата на ГЕРБ след като в  бастиони на партията си трета сила и отиваш на балотаж в София"}
{"url": "http://www.focus-news.net/news/2019/10/29/2713899/detskiyat-finansov-teatar-vartelezhka-na-parite-shte-gostuva-vav-veliko-tarnovo-v-ramkite-na-natsionalno-turne-prez-noemvri.html", "text": "Иновативният спектакъл „Въртележка на парите“  ще бъде представен от ученическа театрална група от СУ „Кузма Тричков“-Враца в 4 града в страната, съобщиха от пресцентъра на  Община Велико Търново . Първата спирка на турнето е във Велико Търново от 18.00 ч. на 5 ноември в Голямата зала на Общината. На 6 ноември домакин на театралната група ще е Регионалната библиотека „Любен Каравелов“-Русе, като представлението ще започне в 13.00 ч. На 7 ноември пиесата ще бъде представена  във Варна в залата на Гимназията по туризъм в 14.30 ч. В началото на декември  „Въртележка на парите“  ще гостува на публиката в Монтана.   \r\nНационалното турне, организирано от фондация „Инициатива за финансова грамотност“ и NN България, идва в отговор на високия интерес към нестандартния метод за обучение по финансова грамотност - чрез театър.  Премиерата на постановката „Въртележка на парите“ се състоя на 17 март 2019 г. в София и бе посрещната с изключителен интерес и много усмивки от малките зрители и техните родители.  „Въртележка на парите“ е играна с голям успех в училища в София, Казанлък, Враца и други градове в страната през първата половина на 2019 г. \r\nВ пиесата се проследява ежедневието на група ученици, като чрез разговорите, случките и песните се въвеждат основни познания за личните финанси. А малката героиня Ани се отказва от настояването си татко й да й купи замък, след като се запознава и говори със семейните разходи.  Специално за постановката са създадени две авторски песни, изпълнени от малките актьори от врачанското училище. \r\nТеатърът „Въртележка на парите“ е част от програмите по иновативна финансова грамотност „За парите и други важни неща“ на  фондация „Инициатива за финансова грамотност“, реализирани с подкрепата на NN България.  Пиесата е иновативен образователен подход, базиран на концепцията за „урок-спектакъл“. Чрез него учениците излизат от ролята на пасивни участници в учебния процес и се превръщат в негови двигатели – в творци, музиканти и артисти. Така, чрез творческия процес учат за парите и важните неща в живота. \r\n„Целта ни е с турнето да стигнем до повече хора, да стигнем до сърцата на децата и родителите. Иска ни се  да им покажем, че житейските умения, каквото е умението да управляваш парите си, могат да се усвояват по забавен, ангажиращ начин. Само чрез емоционалната съпричастност могат да се развият устойчиви поведенчески модели. А това е изключително важно по отношение на финансовата грамотност, защото управлението на личните финанси е пряко обвързано с нашето поведение“, заяви Росица Вартоник, изпълнителен директор на фондация „Инициатива за  финансова грамотност“. \r\n„Удовлетворени сме, че реализираме този проект, защото той дава знания и изгражда модел на отговорно поведение и грижа към личните финанси от най-ранна възраст - важно условие за пълноценен живот на всеки човек “, каза Николай Стойков, главен изпълнителен директор на NN България.", "date": "2019.10.29", "title": "Детският финансов театър „Въртележка на парите“ ще гостува във Велико Търново в рамките на национално турне през ноември"}
{"url": "http://www.focus-news.net/news/2019/10/29/2713898/novi-kompyutarni-sistemi-upravlyavat-dvizhenieto-na-vlakovete-v-zhelezopaten-uchastak-skutare-orizovo.html", "text": "Национална компания „Железопътна инфраструктура“ въведе в 72-часова пробна експлоатация нови компютърни системи за управление движението на влаковете в гарите Маноле и Белозем от днес. Това съобщиха от пресцентър  компанията . С това приключва изпълнението на обект „Рехабилитация на железопътен участък Скутаре-Оризово“, част от втората фаза на проекта за обновяване на железопътната линия Пловдив-Бургас. Проектът се съфинансира със средства от Европейския съюз чрез Оперативна програма „Транспорт и транспортна инфраструктура“ 2014-2020. С изпълнението на тази част от проекта се постига повишаване скоростта на движение на влаковете в участък Скутаре-Оризово и намаляване на времепътуването, повишаване на безопасността, осигуряване на достъпна среда  до железопътната инфраструктура за лица с намалена подвижност, привеждане на железопътната линия в участъка с европейските стандарти и оперативна съвместимост с Трансевропейската жп мрежа.", "date": "2019.10.29", "title": "Нови компютърни системи управляват движението на влаковете в железопътен участък Скутаре-Оризово"}
{"url": "http://www.focus-news.net/news/2019/10/29/2713903/tass-oshte-edin-iztochnik-potvardi-za-parvi-srazheniya-mezhdu-voenni-na-ankara-i-damask.html", "text": "Първи сражения между подразделения на сирийските и турските войски са забелязани в северозападната част на арабската република. Информацията бе разпространена от телевизионния канал  Sky News Arabia , който се позова на сирийски източници, предава  TACC . \r\n„Първите директни сблъсъци между сирийската армия и турските сили са регистрирани в Североизточна Сирия“, цитира агенцията репортажа на телевизията. \r\nПо-рано за първи сблъсъци съобщи базираната в Лондон Сирийска обсерватория за човешките права (СОЧП). „Тежки сражения избухнаха за първи път между сирийската и турската армия\", увериха от правозащитната организация. \r\n \r\n Тереза Герова", "date": "2019.10.29", "title": "ТАСС: Още един източник потвърди за първи сражения между военни на Анкара и Дамаск"}
{"url": "http://www.focus-news.net/news/2019/10/29/2713905/mestni-izbori-2019-pri-razpredelenieto-na-mandatite-vav-vidinskiya-obshtinski-savet-gerb-poluchava-12-mandata-mestna-koalitsiya-sds-ndsv-nova-alternativa-zns-bzns-bdsr-10-mandata.html", "text": "Според получените данни най-много гласове за общински съветници  са дадени за ГЕРБ - 31,70% , следва Местна коалиция  СДС -  27,49 % , \"БСП за България\" - 20,08%   и ДПС - 6,29% процента. Това съобщиха от  Общинската избирателна комисия .  Тази година Общинския съвет във Видин ще има 33-ма съветници.   При разпределението на мандатите ГЕРБ получава 12 мандата, Местна коалиция СДС (НДСВ, Нова алтернатива, ЗНС, БЗНС, БДСР) – 10 мандата, БСП – 8 мандата, ДПС – 2 мандата и  Местна коалиция АТАКА (Земеделски съюз „Ал. Стамболийски“) – 1 мандат.   \r\nАнна ЛОЗАНОВА", "date": "2019.10.29", "title": "Местни избори 2019: При разпределението на мандатите във Видинския общински съвет  ГЕРБ получава 12 мандата, Местна коалиция СДС (НДСВ, Нова алтернатива, ЗНС, БЗНС, БДСР) – 10 мандата"}
{"url": "http://www.focus-news.net/news/2019/10/29/2713907/tass-britanskoto-pravitelstvo-predstavi-teksta-na-zakonoproekta-za-provezhdaneto-na-predsrochni-izbori-glasuvaneto-shte-bade-na-12-dekemvri.html", "text": "Правителството на премиера на Обединеното кралство Борис Джонсън изпрати на членовете на управляващата Консервативна партия текста на законопроекта за провеждане на предсрочни парламентарни избори през декември. Гласуването на предложението, което ще позволи изборите да бъдат свикани с обикновено мнозинство в парламента, заобикаляйки изискванията на действащото законодателство, ще бъде проведено във вечерните часове на деня, предава  TACC . \r\nДокумент от една страница, публикуван в социалната мрежа „Туитър“ от кореспондент на водещ британски вестник, показва, че се предвижда предсрочните парламентарни избори да се проведат на 12 декември.  \r\nПо-рано през деня основната опозиционна партия във Великобритания – Лейбъристката, обяви, че ще подкрепи призива на премиера Борис Джонсън (КП) за провеждането на предсрочни парламентарни избори в страната през месец декември. \r\nЛидерът на лейбъристите Джереми Корбин заяви, че решението на ЕС да отложи отново Брекзит е изпълнило искането му да преодоляване на заплахата от неорганизирано излизане на Обединеното кралство от структурите на Общността. „Сега ще започнем най-амбициозната и радикална кампания за реална промяна, която страната ни е виждала някога“, увери Корбин. \r\n \r\n Тереза Герова", "date": "2019.10.29", "title": "ТАСС: Британското правителство представи текста на законопроекта за провеждането на предсрочни избори, гласуването ще бъде на 12 декември"}
{"url": "http://www.focus-news.net/news/2019/10/29/2713893/mestni-izbori-2019-ivan-totev-gerb-plovdiv-shte-imame-17-savetnitsi-v-noviya-obshtinski-savet-koeto-pokazva-che-v-grada-ne-mozhe-da-ima-upravlenie-bez-gerb-i-prez-sledvashtite-4-godini.html", "text": "Ясен е вече новият Общински съвет на Пловдив, където ГЕРБ ще има 17 общински съветници. Това каза на пресконференция в Пловдив лидерът на Общинската организация на ГЕРБ Иван Тотев, предаде репортер на  Радио „Фокус”- Пловдив . По думите му на тези избори се преповтаря сегашният брой съветници от ГЕРБ, като се вижда, че няма друга партия, която да има над 50% съветници в повече от всяка друга.  Повечето са с по 7, или 5 общински съветници. Всичко това показва, че в града не може да има управление без ГЕРБ и през следващите 4 години, тъй като тежестта на броя  на общинските съветници не може да се заобиколи при взимането на решения за бъдещето на града. Добрите резултати на първия тур за ГЕРБ показват недвусмислено желанието на пловдивчани да се продължи с успешното управление за Пловдив, което ГЕРБ провежда в последните 8 години. Тотев изтъкна още, че  всичките кандидат районни кметове на ГЕРБ ще участват на балотажи тази неделя и те са с огромна преднина пред другите кандидати, които са им опоненти.  \r\nИма и кмет, който спечели на първи тук. Това е кметът на район Тракия Костадин Димитров.  \r\nЦветана ТОНЧЕВА", "date": "2019.10.29", "title": "Местни избори 2019: Иван Тотев, ГЕРБ-Пловдив: Ще имаме 17 съветници в новия Общински съвет, което показва, че в града не може да има управление без ГЕРБ и през следващите 4 години"}
{"url": "http://www.focus-news.net/news/2019/10/29/2713902/mazh-e-zaginal-pri-katastrofa-na-patya-svishtov-s-tsarevets.html", "text": "Катастрофа е станала на пътя Свищов - с. Царевец, съобщи за  Радио \"Фокус\"-Велико Търново  говорителят на ОДМВР-Велико Търново Мариана Христова. Сигналът за инцидента е получен в 12.56 ч. По първоначална информация са се ударили лек автомобил и микробус. Лекият автомобил е \"Фолксваген Голф\", а микробусът е товарен \"Фиат Дукато\", управляван от 45-годишен мъж от Велико Търново. Ударът е почти челен. Загинал е водачът на лекия автомобил. На мястото има екипи на полицията и Спешна помощ. \r\nШофьорът на микробуса е изпробван за употреба на алкохол, пробата е отрицателна. Прегледан е на място и не са установени наранявания. Отказал е да бъде откаран в Спешна помощ - Свищов. Предстои да бъде изяснена самоличността на загиналия водач.  \r\nПричините за произшествието са в процес на изясняване. По случая е образувано досъдебно производство. \r\nРени АТАНАСОВА", "date": "2019.10.29", "title": "Мъж е загинал при катастрофа на пътя Свищов - с. Царевец"}
{"url": "http://www.focus-news.net/news/2019/10/29/2713906/zapochnaha-remontnite-deynosti-po-podravnyavane-nastilkata-ot-granitni-blokove-po-trotoara-na-ulitsa-vasil-levski-vav-veliko-tarnovo.html", "text": "Предстои началото на ремонтните дейности на настилката от гранитни блокове по тротоара на улица „Васил Левски“ във Велико Търново, съобщиха от пресцентъра на  Общината . Целта на ремонта е да се подобри гладкостта на настилката и да бъдат избегнати неравностите, възникнали с времето при постепенното слягане на част от блоковете и образуването на неравности. \r\nСлед приключването на подобен вид работи по тротоарната настилка на ул. „Цар Освободител“ предстои изравняването и на тротоарната настилка от гранитни плочи на ул. „Васил Левски“ от кръстовището с ул. „Цар Освободител“ до пешеходната пътека пред Централна поща. \r\n1 350 квадратни метра от настилката ще бъдат подравнени, като под гранитните плочи ще бъде положено пясъчно легло и ще бъдат уплътнени и укрепени бордюрите, ще бъдат направени скосявания на настилките около пешеходните пътеки, което ще улесни придвижването на детски колички и хора с увреждания. \r\nВ участъците на спирките на градският транспорт ремонтите ще се извършват поетапно и ще бъде осигурена възможност на гражданите безпрепятствено да ползват спокойно градският транспорт. \r\nОбщина Велико Търново и представителите на фирмата – изпълнител се обръщат към гражданите и гостите с апел за проява на разбиране и търпение за временно причинените неизбежни притеснения и неудобства при извършването на подобен вид, характер и мащаб ремонтните дейности.", "date": "2019.10.29", "title": "Започнаха ремонтните дейности по  подравняване настилката от гранитни блокове по тротоара на улица „Васил Левски“ във Велико Търново"}
{"url": "http://www.focus-news.net/news/2019/10/29/2713909/premierat-boyko-borisov-radvam-se-che-klinikata-po-izgaryane-i-plastichna-hirurgiya-v-bolnitsa-pirogov-e-iztsyalo-modernizirana.html", "text": "Радвам се, че Клиниката по изгаряне и пластична хирургия в „Пирогов“ е изцяло модернизирана. Това написа премиерът Бойко Борисов на страницата си във  „Фейсбук“  по повод днешното му посещение в болницата. „Лекарите и сестрите в „Пирогов“ работят денонощно. Всяка минута спасяват някой пострадал българин и се радвам, че Клиниката по изгаряне и пластична хирургия в болницата за спешна помощ е изцяло модернизирана. Медиците разполагат с най-модерната апаратура при изпълнението на мисията им - спасяване на човешки животи. Планираме за догодина, когато „Пирогов“ ще отбележи своята 70-годишнина, да отпуснем средства за цялостно саниране на сградата и за още важна апаратура“, пише още Борисов.", "date": "2019.10.29", "title": "Премиерът Бойко Борисов: Радвам се, че Клиниката по изгаряне и пластична хирургия в болница „Пирогов“ е изцяло модернизирана"}
{"url": "http://www.focus-news.net/news/2019/10/29/2713912/s-razlichni-sabitiya-obshtina-grad-dobrich-shte-otbelezhi-denya-na-narodnite-buditeli.html", "text": "С различни събития Община град Добрич ще отбележи Деня на народните будители, предаде кореспондентът на  Радио „Фокус” – Варна . Регионална библиотека „Дора Габе“ обявява празничния 1 ноември за Ден за безплатен абонамент. До 7 ноември посетителите в Народно читалище „Йордан Йовков – 1870 г.“ ще имат възможност да разгледат тематична изложба на библиотечни документи. В самия Ден на народните будители от 9,00 часа до 10,00 часа и от 11,00 часа до 12,30 часа в Частно училище „Леонардо да Винчи“ ще се проведе Математически турнир „Черноризец Храбър“. Тържествата в Добрич ще започнат с празничен водосвет, отслужен от добрички духовници в Храм „Света Троица“. В 10.00 часа ще бъдат поднесени цветя на Паметната плочна на Първото взаимно училище в Добрич, която се намира в двора на храма. “О, будители народни, цял низ светли имена“ е беседа, която ще се проведе в същия час в Регионална библиотека „Дора Габе“. От 11.00 часа в \r\nОгледална зала „Нели Божкова“ е Тържествената церемония за връчване на Годишните награди „Добрич“, които Общината определя в областта на културата и науката. Празничната програма включва изпълнения на Духовия оркестър в Добрич с диригент Стоян Монов и на Хора на учителките с диригент Маргарита Русева-Ганева и клавирен съпровод Детелина Василева. През целия ден ще бъдат поднасяни цветя на паметници и паметни плочи на народните будители – книжовници, учители, културни дейци и просветители. \r\n  \r\nЖулиета НИКОЛОВА", "date": "2019.10.29", "title": "С различни събития Община град Добрич ще отбележи Деня на народните будители"}
{"url": "http://www.focus-news.net/news/2019/10/29/2713908/mestni-izbori-2019-georgi-svilenski-bsp-podavam-publichno-signal-mvr-da-pazi-romskite-sektsii-v-sofiya-samo-pri-chestna-igra-mozhe-da-govorish-za-bezapelatsionna-pobeda.html", "text": "Подавам публично сигнал МВР да пази ромските секции в София - само при честна игра може да говориш за безапелационна победа. Това каза заместник-предесадетлят на ПГ на \"БСП за България\" Георги Свиленски по време на пресконференция, предаде репортер на  Агенция \"Фокус\" . \"Бих се съгласил с безапелационната победа на г-н Борисов, която той вижда, ако като един човек, койт оспортува играе честен мач. В София г-жа Фандъкова води с 8 % на Мая Манолова. В София го-жа Фандъкова има около 120 хил. гласа. в София г-жа Фандъкова има между 4 и 5 % вот в ромските секции. Около 4-5 % вот от страх, вот купен, вот корпоративен. Когато ги махнем тези 5 % от тези 8 или 7, колко става разликата, сметнете\", заяви още Свиленски.  \r\nТой се спря на 70-та секция в \"Слатина\" от 420 гласували, 383 човека са гласували за Фандъкова. \"91 %. 420 гласували, 383 - забележете за листата общински съветници на ГЕРБ - само 11 човека. За районния кмет - 350 човека. Там жителите и избирателите са направили такъв анализ на политиката на ГЕРБ, че са избрали г-жа Фандъкова с 380 гласа , а подменения екип има само 11 гласа. Същият е случаят в 76-та секция\", подчерта Свиленски. Според него, ако е било само \"Слатина\" е щял да спре. Свиленски даде подобен пример и в \"Красна поляна\". \"Документите и доказателставта, които ние имаме са секционните протоколи. Нека МВР и прокуратурат ада работят така, както работиха в другите градове и да проверят как от 420 гласували 383 гласуват за г-жа Фандъкова. Да отидат, да поживеят в този район, кой за какво ги търси, как гласуват. Няма нужда да подаваме сигнал. Ето го - подавам го публично\", подчерта зам.-председателят на ПГ на \"БСП за България\".  \r\nДеница КИТАНОВА", "date": "2019.10.29", "title": "Местни избори 2019: Георги Свиленски, БСП: Подавам публично сигнал МВР да пази ромските секции в София - само при честна игра може да говориш за безапелационна победа"}
{"url": "http://www.focus-news.net/news/2019/10/29/2713917/reuters-peter-altmayer-e-v-saznanie-blagodari-na-meditsite.html", "text": "Германският министър на икономиката и енергетиката Петър Алтмайер бе за кратко в безсъзнание, след като падна от сцената на конференция в Дортмунд, но вече говори и е успял да благодари на медиците за оказаната му помощ, предава  Reuters . \r\nПрограмата на конференцията, спряна след инцидента, изглежда е била възобновена. Съобщава се, че в публиката е имало лекар, който е оказал помощ на Алтмайер. \r\nАлтмайер е бил настанен в болница след инцидент по време на конференция по цифровите технологии в Дормунд, провинция Северен Рейн-Вестфалия. Докато е изнасял реч, Алтмайер е паднал от сцената, след което не е успял да се изправи сам. На място са били повикани медици, а всички присъстващи на конференцията са били помолени да напуснат залата. \r\n \r\n Тереза Герова", "date": "2019.10.29", "title": "Reuters: Петер Алтмайер е в съзнание, благодари на медиците"}
{"url": "http://www.focus-news.net/news/2019/10/29/2713910/mestni-izbori-2019-zdravko-dimitrov-kandidat-za-kmet-na-plovdiv-ot-gerb-ima-proekti-koito-sme-zapochnali-i-nyama-da-pozvolim-plovdiv-da-se-luta-s-politicheski-eksperimenti.html", "text": "Благодаря на всички пловдивчани, които дадоха гласа си за ГЕРБ на първия тур, и гарантирам, че ще оправдаем доверието им. Това каза на пресконференция кандидатът за кмет на Пловдив от ГЕРБ Здравко Димитров, предаде репортер на  Радио „Фокус”-Пловдив . „Доказахме, че в Пловдив ГЕРБ е първа политическа сила и няма как да не се съобразяват другите с нас. Ние имаме ясна визия за управлението на града, запознахме се и с много проблеми, които екипът ни знае как да реши. Има много проекти, които са започнати, и трябва да ги довършим, и няма да позволим Пловдив да се лута с политически експерименти”, добави Здравко Димитров. „Искам да ви уверя, че в неделя ще имаме 6 избрани кмета. Сигурен съм, че колегите ще спечелят във всеки един район, тъй като през тези 8 години районите се управляваха правилно, вижда се какво е направено. Пловдивчани не са хора за подценяване и те виждат и чувстват това, което е направено. Затова призовавам всички да гласуват в неделя за бъдещето на Пловдив, за хората, които имат воля да надградят и да променят Пловдив, за да стане той най-доброто място за живеене”, каза още кандидатът за кмет на Пловдив Здравко Димитров.  \r\nНа въпрос каква подкрепа очаква ГЕРБ на втория тур Димитров отговори, че всички, които споделят програмата им, са добре дошли. Въпреки това предстоят преговори през седмицата с всички партии, които са в дясно-център. „Очаквах БСП на балотаж, но явно гражданите предпочетоха друго. А Славчо Атанасов трябва ясно да ни каже към кои е ориентиран, тъй като партията му е наш коалиционен партньор в национален мащаб, а тук той е с ясни леви послания към избирателите. Трябва да е ясно с кой ще управлява той”, каза още Здравко Димитров.  \r\nПредседателят на предизборния щаб на ГЕРБ Пловдив Александър Държиков наблегна, че партията в Пловдив ще остане вярва на своя стил на предизборна кампания и ще остане позитивна, насочена към града, с уважение към всички гласоподаватели. „Ние знаем как да направим Пловдив все по-добро място за живеене, всеки от нас има необходимият опит и ще вървим напред към превръщането на нашия град във все по–предпочитан”, каза Държиков. \r\nНа пресконференцията на ГЕРБ присъстваха и представители на СДС от националното ръководство и кметът на Карлово Емил Кабаиванов, който спечели на първи тур. „От началото на официалната изборна кампания СДС направи своя избор категорично и застанахме до Здравко Димитров”, каза Кабаиванов. „Това е човекът, който може да свърши най-полезната работа за гражданите и за Пловдив. Така, както обединената десница постигнахме победа на първия тур в Карлово, така съм убеден, че на балотажа десницата ще победи и в Пловдив”, каза още Емил Кабаиванов. Той добави, че Пловдив е знаков десен град, затова Здравко Димитров ще бъде кмет на града, а СДС е до него. „За мен като седесар е важно кметът на Пловдив да се казва Здравко Димитров, защото с Пловдив са свързани всички градове в областта”, добави Кабаиванов.   \r\n„Аз съм оптимист за бъдещето на това сътрудничество! Пловдив наистина е десен град и заслужава едно дясно-центристко управление за доброто на града. И както се казва, Пловдив не е станал толкова богат, за да го управляват леви”, добави кандидатът за кмет на града Здравко Димитров.  \r\nЦветана ТОНЧЕВА", "date": "2019.10.29", "title": "Местни избори 2019: Здравко Димитров, кандидат за кмет на Пловдив от ГЕРБ: Има проекти, които сме започнали, и няма да позволим Пловдив да се лута с политически експерименти"}
{"url": "http://www.focus-news.net/news/2019/10/29/2713911/die-welt-mnozinstvoto-germantsi-podkrepyat-izklyuchvaneto-na-turtsiya-ot-nato-pokazva-prouchvane.html", "text": "Проучване на института YouGov показва, че мнозинството германци подкрепят изключването на Турция от НАТО, съобщава националният ежедневник  Die Welt . \r\nРезултатите от анкетата показват, че 58% от респондентите са „за“ предложението, докато 18% са на противоположното мнение.  \r\nОще по-голямото мнозинство от анкетираните биха искали по-строга позиция на федералното правителство срещу Турция: 61% подкрепят налагането на икономически санкции, а 69%- на пълна забрана за износ на оръжие. След началото на новата, трета по ред турска операция в Северна Сирия  правителството в Берлин само е ограничило продажбите на оръжие. \r\nИзключването на Турция от НАТО би било много сложно и се счита за нереалистично, тъй като не е предвидено във Вашингтонгския договор от 1949 г. Споразумението може да бъде изменено само с одобрението и ратифицирането от страна на всички държави-членки. \r\nВъпреки това има призиви за изгонването на Турция от отбранителния съюз, особено от партия „Левица“. Но лидерът на фракцията на ГСДП Ролф Мютцених също постави под въпрос членството в НАТО на най-източно разположения му партньор. От друга страна, външният министър Хайко Маас (ГСПД) заяви в събота по време на посещението си в Анкара: „Турция е и ще остане важен съюзник в НАТО за Германия“. \r\n \r\n Тереза Герова", "date": "2019.10.29", "title": "Die Welt: Мнозинството германци подкрепят изключването на Турция от НАТО, показва проучване"}
{"url": "http://www.focus-news.net/news/2019/10/29/2713913/mestni-izbori-2019-korneliya-ninova-bsp-promyanata-e-vazmozhna-tya-zapochna-v-nedelya.html", "text": "Промяната е възможна, тя започна в неделя. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . \"Ние гледаме напред към балотажите. Промяната е възможна, тя започна. Трябва смело и единно да го направим и тази неделя\". Лидерът на БСП заяви, че най-големият ни успех на партията ще бъде, ако хората отидат да гласуват без да ги е страх, че ще им запалят колата и ще им вземат супата. „Това ще е най-големият ни успех“, посочи Нинова. Лидерът на БСП Корнелия Нинова се обърна и към българите: „Предстоят много балотажи. Обединявайте се. Не позволявайте да ви настройват и насъскват един срещу друг. Имаме обща цел – промяна на статуквото. Тази промяна започна в неделя. Нека я направим окончателно на 3 ноември. На добър час на всички кандидати“. Корнелия Нинова заяви, че на Изпълнително бюро са обсъждани въпросите за подкрепа в различни общини и райони. „От днес колегите започват разговори с партии  с партньори по места, с граждански структури. Не мога да се ангажирам с краен резултат. От днес започваме разговори за търсене на широка подкрепа за промяна на модела и на статуквото. Надпартийно за промяна на статуквото с идеите, платфопмите и програмите, които ние сме предолжили“, допълни още лидерът на БСП. Нинова заяви, че победата на местни избори и брой кметове е средство за промяна на България. Попитана за поведението на Мая Манолова, Нинова заяви, че няма да коментира технологията на кампанията и посланита. \"Мобилизираме се и отиваме на балотаж. Много коментари тези дни се правят. С уважение към всички хора, но чухме такива абсурди. Някакви стари опорни точки си четат разни хора по студиата. Чух, че \"БСП е в катастрофа, в загуба, защото водиха негативна кампания\". Цялата ни кампания беше положителна, с млади хора, заредена, усмихната. Нямаше едно негативно послание. Някой си чете опорки от едно време по студиата и си кара по инерция\", допълни още Нинова. \"Ето почват и такива коментари: \"Тя се отдалечила от БСП, БСП не са мобилизирани\". Чакайте малко, ще видим в неделя\", допълни тя.  \r\nДеница КИТАНОВА", "date": "2019.10.29", "title": "Местни избори 2019: Корнелия Нинова, БСП:  Промяната е възможна, тя започна в неделя"}
{"url": "http://www.focus-news.net/news/2019/10/29/2713918/peshehodets-e-s-fraktura-na-kraka-sled-kato-e-blasnat-ot-avtomobil-na-krastovishte-v-blagoevgrad.html", "text": "Пешеходец е с фрактура на крака, след като е блъснат от автомобил на кръстовище в Благоевград. Това съобщиха от пресцентъра на  ОДМВР - Благоевград . Сигнал за катастрофа в кв. „Грамада“ в гр. Благоевград е получен около 11:30 часа днес. По първоначална информация лек автомобил е блъснал пешеходец в района на кръстовище, образувано от ул.“Антон Страшимиров“ и ул.“Малешево“. Пешеходецът е транспортиран за оказване на медицинска помощ в ЦСМП-Благоевград, където е установено, че е с фрактура на крака.", "date": "2019.10.29", "title": "Пешеходец е с фрактура на крака, след като е блъснат от автомобил на кръстовище в Благоевград"}
{"url": "http://www.focus-news.net/news/2019/10/29/2713915/mestni-izbori-2019-udostovereniyata-na-chlenove-na-sik-i-zastapnitsi-na-kandidati-shte-vazhat-za-balotazha-vav-varna-na-3-noemvri.html", "text": "Удостоверенията на членовете на Секционните избирателни комисии във Варна ще важат и за втори тур на местните избори, насрочени на 3-ти ноември. Това съобщиха за  Радио „Фокус“ – Варна  от Общинската избирателна комисия. От там допълват, че издадените удостоверения на застъпници на кандидати, участващи във втори тур, също запазват своята валидност. Вече са утвърдени и бюлетините за вота в неделя. Освен за кмет на града, балотаж ще се проведе и в четири от петте района, както и в две от селата, попадащи на територията на общината. Тъй като Варна не успя да избере свой кмет на първи тур, имащите право на вот жители на морската столица, отново ще трябва да отидат до урните тази неделя, за да гласуват. След като на водещия на първи тур кандидат – досегашния кмет Иван Портних, не му достигнаха няколкостотин гласа, надпреварата на 3-ти ноември ще бъде с втория, събрал най-много гласове, Костадин Костадинов от Партия „Възраждане“. Той получи подкрепа от малко над 14 % от упражнилите вота си варненци на 27-ми октомври.  \r\nПрез тази неделя на балотаж отиват двама от кандидатите в „Приморски“. Това са Петя Проданова от ГЕРБ и Огнян Къчев от БСП. В централния район „Одесос“ изборната надпревара отново ще е между кандидати на управляващата партия и на левицата – това са досегашният кмет Георги Недев и Иван Любчев от БСП. Същата е ситуацията и в районите „Младост“ и „Аспарухово“. В първия – на балотаж отиват Христо Христов от ГЕРБ и Мария Тодорова от БСП. В „Аспарухово“ за вота на жителите на квартала ще се борят Ивайло Маринов от ГЕРБ и Мартин Златев от „червената“ партия. Единственият районен кмет, който спечели вота от първия тур е Николай Костадинов от ГЕРБ, който ще бъде кмет на „Владислав Варненчик“ за втори мандат. По кметства, в две от селата, попадащи на територията на община Варна, също ще има балотажи в неделя. Това са Тополи и Звездица. В Тополи битката отново е между БСП и ГЕРБ. Там един срещу друг се изправят Демир Георгиев, подкрепен от управляващата партия и Благовест Георгиев, издигнат от „червените“. Ситуацията обаче е по-различна в Звездица. Жителите на селото ще трябва да избират на 3-ти ноември между кандидата на ГЕРБ Николай Йорданов и този на Местна коалиция „Земеделски народен съюз“ – Станислава Георгиева. \r\nДиана СТОЕВА", "date": "2019.10.29", "title": "Местни избори 2019: Удостоверенията на членове на СИК и застъпници на кандидати ще важат за балотажа във Варна на 3 ноември"}
{"url": "http://www.focus-news.net/news/2019/10/29/2713916/korneliya-ninova-bsp-znam-che-prezidentat-shte-postapi-razumno-i-s-otgovornost-kam-konstitutsionnite-si-pravomoshtiya-za-ivan-geshev.html", "text": "Знам, че президентът Румен Радев ще постъпи разумно и с отговорност към конституционните си правомощия за Иван Гешев. Това каза лидерът на БСП Корнелия Нинова по време на пресконференция в отговор на въпрос какво очаква да направи президентът Румен Радев с кандидатурата на Иван Гешев за главен прокурор, предаде репортер на  Агенция „Фокус“ . По думите й Румен Радев е изключително достоен, отговорен, умен  и си знае конституционните правомощия. „Какво ще направи си е негова работа. Не само на  БСП, на нито една партия не е работа да се бърка там. Знам, че той ще постъпи разумно, както винаги е правил и с отговорност към конституционните си правомощия. Няма да се ангажирам с коментар, препоръка и каквото и да е към президента Радев“, подчерта Нинова.  \r\nДеница КИТАНОВА", "date": "2019.10.29", "title": "Корнелия Нинова, БСП: Знам, че президентът ще постъпи разумно и с отговорност към конституционните си правомощия за Иван Гешев"}
{"url": "http://www.focus-news.net/news/2019/10/29/2713921/obshtina-dobrich-shte-otbelezhi-tarzhestveno-denya-na-narodnite-buditeli.html", "text": "Община Добрич ще отбележи тържествено Деня на народните будители – 1 ноември. Това съобщиха от пресцентъра на  Общината . Събитията са посветени на всички будители, които са отстоявали и отстояват българската духовност. Тържествата ще започнат с празничен тържествен водосвет, отслужен от добрички духовници в Храм „Света Троица“. В 10.00 часа ще бъдат поднесени  цветя на Паметната плочна на Първото взаимно училище в Добрич, която се намира в двора на храма. „О, будители народни, цял низ светли имена“ е беседа, която ще се проведе в същия час в Регионална библиотека „Дора Габе“.  От 11.00 часа в Огледална зала „Нели Божкова“ е  Тържествената церемония за връчване на Годишните награди „Добрич“ в областта на културата и науката. Празничната програма включва изпълнения на Духовия оркестър в Добрич с диригент Стоян Монов и на Хора на учителките с диригент Маргарита Русева-Ганева и клавирен съпровод Детелина Василева. През целия ден ще бъдат поднасяни цветя на паметници и паметни плочи на народните будители – книжовници, учители, културни дейци и просветители.    \r\n \r\n    \r\nМясто: Регионална библиотека „Дора Габе“ \r\nДен за безплатен абонамент \r\nОрганизатор: Регионална библиотека „Дора Габе“ \r\n \r\nМясто: „Фейсбук“ страница / Fb: Младежки център – Добрич \r\nЗабавен онлайн тест „На кой будител бих приличал?“  \r\nОрганизатор: Младежки център – Добрич \r\n \r\n1 ноември – 7 ноември \r\nМясто: Народно читалище „Йордан Йовков – 1870 г.“ \r\nИзложба на библиотечни документи „1 ноември – Ден на народните будители“ \r\nОрганизатор: Народно читалище „Йордан Йовков – 1870 г.“ \r\n \r\n1 ноември – Ден на народните будители \r\n09.00 ч. – 10.00 ч.,   11.00 ч. – 12.30 ч. \r\nМясто: Частно училище „Леонардо да Винчи“ \r\nМатематически турнир „Черноризец Храбър“ \r\nОрганизатор: Частно училище „Леонардо да Винчи“", "date": "2019.10.29", "title": "Община Добрич ще отбележи тържествено Деня на народните будители"}
{"url": "http://www.focus-news.net/news/2019/10/29/2713914/afp-shestima-voennosluzheshti-na-damask-sa-zaginali-v-srazheniyata-s-turskata-armiya.html", "text": "Шестима военнослужещи на Дамаск са загинали в сраженията с турската армия в североизточната част на Сирия, предава  AFP , като се позовава на информация от базираната в Лондон Сирийска обсерватория за човешките права (СОЧП). \r\nПо-рано през деня правозащитната организация съобщи, че сирийските правителствени сили и турските военни са влезли в сражение за първи път след началото на новата, трета по ред военна операция на Анкара в съседната й арабска република. Информацията на базираната в Лондон организация бе потвърдена и от други медии. \r\nЗасега няма официален коментар от страна на Анкара или Дамаск.  \r\n \r\n . \r\n \r\n Тереза Герова", "date": "2019.10.29", "title": "AFP: Шестима военнослужещи на Дамаск са загинали в сраженията с турската армия"}
{"url": "http://www.focus-news.net/news/2019/10/29/2713928/mestni-izbori-2019-v-obshtinite-nevestino-rila-i-treklyano-nyama-da-ima-vtori-tur-na-mestnite-izbori.html", "text": "В общините Невестино, Рила и Трекляно няма да има втори тур на местните избори. За  Радио „Фокус” – Кюстендил  от Общинска избирателна комисия Трекляно съобщиха, че са взети решения за обявяване на кмет на общината и на общинските съветници. Радко Петрунов е обявен за кмет на Община Трекляно. Обявен е и съставът на 11-местния Общински съвет. Общинската избирателна квота е 51 гласа. ПП ГЕРБ има трима съветници, „БСП за България” е шестима съветници, ПП ВМРО – БНД има двама съветници. Двама кандидат-съветници от ПП ГЕРБ са имали равен брой преференции – 19. Поради тази причина се е наложило да се проведе жребий. Димитър Стаменков е обявен за кмет на Община Невестино. На първи тур е избран и кметът на кметство Ваксево – Юлия Испиридонова. Общинската избирателна квота за съветниците е 88 гласа. В новия Общински съвет влизат двама представители на ПП ГЕРБ, шестима на „БСП за България” и трима от Местна коалиция „Национален фронт за спасение на България- ВМРО – БНД и ЗНС. За кмет на Община Рила е обявен Георги Кабзималски. В общината няма избор на кметства. 103 е квотата за общински съветници. В състава на Общинския съвет влизат петима души от ПП ГЕРБ, двама от „БСП за България”, трима от „Демократична България” и един от Местна коалиция ДБГ - ВМРО - БНД, СДС, НФСБ, БДС \"Радикали\", \"Никола Петков\".  \r\nВенцеслав ИЛЧЕВ", "date": "2019.10.29", "title": "Местни избори 2019: В общините Невестино, Рила и Трекляно няма да има втори тур на местните избори"}
{"url": "http://www.focus-news.net/news/2019/10/29/2713919/sport-novak-dzhokovich-zapochva-sreshtu-mute-v-parizh.html", "text": "Новак Джокович започва участието си на турнира от сериите „Мастърс“ в Париж директно от втори кръг. Негов първи съперник ще бъде представителят на домакините Корентен Муте, който в първата фаза на надпреварата се наложи над сърбина Душан Лайович с 6:4, 1:6, 6:3. До този момент Джокович и Муте не са играли помежду си. \r\nТейлър Фриц мача си от първия кръг срещу Франсис Тиафо и му предстои двубой срещу Стефанос Циципас. Двамата са се срещали само веднъж до този момент – на „Лейвър Къп“ през настоящата кампания, когато гъркът победи американеца.", "date": "2019.10.29", "title": "Спорт: Новак Джокович започва срещу Муте в Париж"}
{"url": "http://www.focus-news.net/news/2019/10/29/2713929/d-r-vesel-kantardzhiev-vma-nelekuvaniyat-psoriatichen-artrit-mozhe-da-dovede-do-bezvazvratno-izkrivyavane-na-stavite.html", "text": "Най-сериозното усложнение на нелекувания псориатичен артрит е безвъзвратно изкривяване на ставите. Това каза началникът на клиниката по дерматология във ВМА д-р Весел Кантарджиев в интервю за  Агенция „Фокус“  във връзка със Световния ден за борба с псориазиса. По думите му псориазисът е заболяване, което протича в периоди на обостряне и на ремисии. „До момента медицината не е стигнала дотам да го излекува напълно. Това е неприятното, но може да се направи така, че дълги години да не страда. Заболяването има много различни форми и лечението е строго индивидуално, според тежестта, степента на засягане на кожата и на ставите“, посочи д-р Кантарджиев. Той обясни, че когато има ставно засягане или е засегната голяма част от кожата, се назначава системна терапия, която е няколко вида. „Един от видовете е конвенционалната терапия – с нея сме длъжни да започнем. При нея се използват лекарства, които помагат на псориазиса да изчезне от кожата, но помага и на ставите, тъй като нелекуваният псориатичен артрит се задълбочава и при по-тежки случаи се изкривяват безвъзвратно ставите с невъзможност за извършване на елементарни движения на ръцете например“, поясни дерматологът. Той подчерта, че от няколко години златният стандарт в световен мащаб, вече и в България, са т.нар. биологични продукти. По думите му в София има две комисии за отпускане на такива скъпоструващи медикаменти за здравноосигурени български граждани и във ВМА е една от тези комисии. Относно превенцията на това заболяване, д-р Кантарджиев обясни, че тя се състои в това, доколкото можем да ограничаваме стреса. „Спортът също помага – умерена физическа активност, намаляване на вредните навици – като тютюнопушене, ексцесивен прием на алкохол и т.н. Златен стандарт за поставяне на диагнозата в медицината като цяло, не само при псориазисът, е взимане на биопсичен материал за хистопатологично изследване“, заяви той. По думите му понякога кожните заболявания си приличат като две капки вода и е неразличимо визуално и при клиничен преглед дори най-големите специалисти не могат да поставят точна диагноза понякога.  \r\nЗорница КОСТАДИНОВА \r\n \r\n Пълния текст на интервюто четете по-късно в „Мнение”  \r\n \r\n Пълния текст на интервюто четете по-късно в „Мнение”", "date": "2019.10.29", "title": "Д-р Весел Кантарджиев, ВМА: Нелекуваният псориатичен артрит може да доведе до безвъзвратно изкривяване на ставите"}
{"url": "http://www.focus-news.net/news/2019/10/29/2713920/mestni-izbori-2019-v-pet-sela-ot-obshtina-karlovo-shte-se-provede-vtori-tur-na-mestnite-izbori.html", "text": "В пет села от община Карлово ще се проведе втори тур на местните избори, предаде репортер на  Радио „Фокус“ – Пловдив . В  село Бегунци  за кметското място ще се броят Мария Таслакова от БСП и Петко Комитов от местна коалиция ПП СДС (ПП АТАКА, ПП ДБГ). На първия тур на местните избори те са получили съответно 43,79 % и 38,17 % от гласовете на избирателите. В  село Васил Левски  също ще има балотаж. Кандидатът на ГЕРБ Доньо Стоянов не успя да спечели на първи тур с 46,72 % подкрепа и в неделя ще се изправи срещу Тодор Стоянов от БСП, който получи 38,71 % от вота на избирателите. В  село Иганово    само два гласа дели кандидатите за кмет. Стефан Данчев от БСП е получил 155 гласа или 48,29 %, а Павел Павлов от ГЕРБ – 157 гласа или 48,91 % подкрепа. Балотажът в неделя ще реши кой ще бъде кмет на населеното място. Идентична е ситуацията и в  село Христо Даново . Тук на 3 ноември ще се изправят един срещу друг кандидатът на ГЕРБ Севдалин Янков, който получи 35,57 % подкрепа на първия тур, и Красимир Димитров от местна коалиция ПП СДС (ПП АТАКА, ПП ДБГ), за който гласуваха 29,86 % от избирателите. В  село Розино  също ще има балотаж. Кандидатът от местна коалиция ПП СДС (ПП АТАКА, ПП ДБГ) Ангел Шаламанов ще се изправи срещи Али Кючук от ДПС. На първия тур на местните избори те са получили съответно 37,76 % и 20,14 % от вота на избирателите.  \r\nВ общо 15 населени места на територията на община Карлово има избран кмет на първи тур на местните избори. В  село Ведраре   спечели кандидатът на ГЕРБ Койчо Мутавчийски със 79,63 %. В  град Баня  за пореден мандат бе избран Стамен Гешев от ГЕРБ. Той е получил 81,54 % от гласовете на избирателите. В  село Горни Домлян  изборът на жителите е категоричен – там е избран за кмет Тошо Томанов от БСП с 82,49 % подкрепа. Независимият кандидат Румен Стоянов успя да спечели нов мандат като кмет на  град Калофер . За него са гласували 52,1 % от избирателите. В  село Богдан  жителите дадоха своя вот за независимият кандидат Христо Иванов, който спечели с 83,4 % подкрепа. В  село Каравелово  кмет през следващите четири години ще бъде Славка Червенкова от местна коалиция ПП СДС (ПП АТАКА, ПП ДБГ), която бе избрана с 54,96 % от гласовете. Пореден мандат спечели и независимият кандидат за кмет на  село Климент  Мано Манов. На местния вот в неделя той е подкрепен от 79,45 % от избирателите. Категорична е победата и на Тодор Танковски – кандидат за кмет на  село Войнягово . Кандидатът от местна коалиция ПП СДС (ПП АТАКА, ПП ДБГ) е подкрепен от 85,97 % от избирателите. В  село Дъбене  също има избран кмет на първи тур и това е Николай Ковачев от ГЕРБ. Той е спечелил 60,37 % от вота на избирателите. В  село Певците  най-много гласове получи Богдан Богданов от местна коалиция ПП СДС (ПП АТАКА, ПП ДБГ) – 72,36 %. Боньо Бонев от ГЕРБ е избран за кмет на  село Кърнаре  със 70,85 % подкрепа. В  село Столетово  единственият кандидат Мирослав Колев от ВМРО-БНД е подкрепен за кмет от 360 души или 97,30 % от избирателите. В  село Слатина  също има избран кмет и това е Петър Делков от БСП. Той е подкрепен от 50,43 % от избирателите. В  село Соколица  победата е за кандидатът на ГЕРБ Ненко Ненков, който е получил 52,04 % от гласовете. Генка Тодорова е преизбрана за кмет на  град Клисура . Кандидатът на местна коалиция ПП СДС (ПП АТАКА, ПП ДБГ) е подкрепена от 67,43 % от вота на избирателите срещу Геца Стефанова от БСП, която е спечелила 30,67 % подкрепа.  \r\nТони МИХАЙЛОВ", "date": "2019.10.29", "title": "Местни избори 2019: В пет села от община Карлово ще се проведе втори тур на местните избори"}
{"url": "http://www.focus-news.net/news/2019/10/29/2713924/rayonen-sad-burgas-lishi-ot-svoboda-podsadim-za-krazhba-na-veshti-na-stoynost-nad-30-000-leva.html", "text": "Районен съд – Бургас лиши от свобода подсъдим за кражба на вещи на стойност над 30 000 лева. Това съобщиха от пресцентъра на  Районна прокуратура - Бургас . Съдът наложи наказание от 4 години и 8 месеца „лишаване от свобода“ спрямо Спас Т., който е подсъдим  за това, че за времето от 10.00 ч. на 21 ноември 2018 г. до 16.00 ч. на  28 ноември 2018 г. в Бургас от дом, при условията на опасен рецидив, чрез повреждане на преграда здраво направена за защита на имот - разбита ключалка на гардероб, отнел чужди движими вещи на обща стойност 30 133 лева, собственост и от владението на жена, без нейно съгласие, с намерение противозаконно да ги присвои  – престъпление по чл.196, ал.1, т.2, прдл.1, вр. чл.195, ал.1, т.3, предл.1 и т.4, предл.2, вр. чл.194, ал.1, вр. чл.29, ал.1, б. „а“ и б. „б“ от НК. Той е подсъдим и за това, че при условията на съвкупност с горепосоченото деяние, на 28.11.2018 г. в хотелска стая, разположена в хотел „Върли бряг“, минно селище „Върли бряг“, oбл. Бургас, без надлежно разрешително държал високорисково наркотично вещество – приблизително 11 грама коноп, на стойност 65 лева  - престъпление по чл.354а, ал.3, предл.2, т.1, предл.1, вр. чл.23, ал.2 от НК. Наказанието, което е постановено по реда на съкратеното производство, трябва да бъде изтърпяно при първоначален „строг“ режим в затвор. На подсъдимото лице е наложено и наказание „глоба“ в размер на 2000 лева. Присъдата на Районен съд – Бургас може да бъде обжалвана пред Окръжния съд в града.", "date": "2019.10.29", "title": "Районен съд – Бургас лиши от свобода подсъдим за кражба на вещи на стойност над 30 000 лева"}
{"url": "http://www.focus-news.net/news/2019/10/29/2713931/ria-novosti-v-siriya-e-obstrelvan-granichen-punkt-dokato-v-rayona-e-patrulirala-ruskata-voenna-politsiya.html", "text": "Шестима души са пострадали при обстрел на граничния пункт Дарбасия в северната част на Сирия, провинция Хашек, когато там са били разположени конвои на руската военна полиция, съобщи сирийската държавна телевизия, цитирана от  РИА Новости . \r\nНе се привежда информация за самоличността на ранените и за тяхното състояние. \r\nСитуацията в северната част на Сирийската арабската република се влоши в началото на октомври, когато Турция започна операция „Извор на мира“, насочена срещу кюрдските Отряди за народна самоотбрана (ОНС). \r\nРуската военна полиция патрулира по сирийско-турската граница съгласно Меморандума от Сочи от 22 октомври договорен на срещата на президентите на Русия и Турция Владимир Путин и Реджеп Тайип Ердоган. \r\n \r\n  Юлиян Марков", "date": "2019.10.29", "title": "РИА Новости: В Сирия е обстрелван граничен пункт, докато в района е патрулирала руската военна полиция"}
{"url": "http://www.focus-news.net/news/2019/10/29/2713922/iliyan-iliev-vik-shumen-druzhestvoto-e-ot-parva-kategoriya-nyama-kak-to-da-ostane-bez-tok-i-gradat-bez-voda-neka-ne-se-spekulira.html", "text": "ВиК - Шумен е дружество от първа категория, няма как то да остане без ток и градът без вода, нека не се спекулира, заяви на пресконференция Илиян Илиев, управител на ВИК - Шумен, предаде  репортер на  . „Няма как са се случи това нещо. Не може да му бъде спрян токът и хората да бъдат оставени без вода. Нека спре да се политизира въпросът с водата в Шумен. Това е търговско дружество, което не бива да бъде въвличано в политика. Няма жива сила, която да ни спре тока и достъпа на гражданите до вода“, заяви  Илиев. Той посочи, че ВиК - Шумен има задължения към електроснабдителното дружество, но разплащания се правят по график. З да може дружеството да излезе на свободния пазар, ВиК трябва напълно да се разплати със досегашния доставчик. Илиев обясни, че вече е в ход процедура за избор на нов доставчик на ток.  \r\nТой каза още, че ВиК е в тежко финансово положение, но това е наследена ситуация. „ВиК има запори върху сметки, това са стари неща, не е нещо неочаквано.  През 2013 година е бил подписан  договор за един гарантиран резултат за града, но там моментът е много спорен. Осъдени сме на две инстанции, третата не се е произнесла. Затова не бива дружеството да се съгласява, затова сметките са запорирани, но това не ни пречи да работим. Това е нещо, което съм наследил и моята борба е да бъде платена справедлива цена, а не 6 млн.лв. Ще продължаваме да работим. Това не пречи на функционирането на дружеството, не бива да се спекулира. Видяхте - стана голяма авария, хората работиха две денонощия по отстраняването и без да се прибират. А сега всеки почва да интепретира“, каза още Илиев. Той посочи, че засега няма да бъде повишавана цената на водата, но няма и да бъде намалена с 10 ст.  \r\n„Това не е добър вариант и не стои икономически добре. Ако намалим цената на водата с тези въпросни 10 ст. вие сметнете колко ще рефлектира в едно семейство - на член е левче евентуално, а тогава в чисто икономически план , представяйки го в банката, дружеството ще има действително проблем“, каза още Илиев. Според него, няма опасност дружеството да не подпише договор за еврофинансиране за строеж на инфраструктура - изграждане на нов довеждащ водопровод от яз. „Тича“ и пречиствателна станция за питейни води (ПСПВ). „Пусната е поръчката за ПСПВ. Върнахме я не случайно, за да можем да обединим електрочастта със строителството, сега е пусната отново и е на предварителен контрол. Има процедури и щом изтекат  няма причина, поради която да я бавим. Имаме отстрочка до края на годината, въпросът е да се справим и да подготвим документите правилно. Но нямам притеснения, че дружеството няма да подпише договор по ОП „Околна среда“, каза още  Илиев. \r\nИвелина ИВАНОВА", "date": "2019.10.29", "title": "Илиян Илиев, ВИК - Шумен: Дружеството е от първа категория, няма как то да остане без ток и градът без вода, нека не се спекулира"}
{"url": "http://www.focus-news.net/news/2019/10/29/2713932/mestni-izbori-2019-rumen-petkov-nastoyavame-za-adekvatnost-v-normativnata-uredba-koyato-da-pozvoli-na-vsichki-naseleni-mesta-s-nad-100-zhiteli-da-izbirat-svoite-kmetove.html", "text": "Настояваме за адекватност в нормативната уредба, която да позволи на всички населени места с над 100 жители да избират своите кметове. Това каза на конференция лидерът на АБВ Румен Петков, предаде репортер на Агенция \"Фокус\". \"Съвсем първоначален e анализa, както и вчера казах на 10 ноември ще имаме заседание на националния съвет  на партията, на което ще направим дълбок преглед и оценка на изборния процес като цяло. В това число и на нашето представяне. Мога да кажа предварително няколко неща\", добави Петков. \"Първо нормативната уредба и технологията на подготовката на изборния процес имат много дефекти, които доведоха до огромен брой недействителни бюлетини. Настояваме повече от 4 години за активна регистрация на избирателите, което ще отнеме въпроса  за актуалността на избирателните списъци. Сегашната нормативна уредба е такава ,че лишава повече от половин милион българи от участие в избор за кмет на населеното място, което обитават. Не по-малко от 2 000 населени места не участват в гласуването. Това е елемент от демотивацията на хората, които се чувстват съпричастни към демократичния процес и демократичния избор\", посочи още той. \"На трето място процедурата, която е приета от законодателя, и която включва членовете на СИК да разпитват гласуващите вие за кого ще гласувате за кмет, за съветици, за кмет на населено място е много извън предварително  заложената идея за таен вот. Ако аз не искам да гласувам за съветници защо трябва да лъжа, за да скрия гласа си.  \r\nТова поставя в много деликатно положение избирателят, напряга го преди самият акт на избирането. Самият протокол, който накрая се подписва от секционните комисии са 17-18 страници, не знам дали си даваме сметка какво е. И колко от секционните комисии имат потенциала да го подготвят и да го подпишат в краткото време  с адекватното преброяване на бюлетините и преференциите. Аз твърдя че преференциите, които са заложени в огромната част от протоколите не отговарят на истината. Ако се направи едно повторно преброяване ще видим съвсем различни резултати\", обясни лидерът на АБВ.  \r\n\"Твърдя, не обяснявам резултата ни, защото София, Пловдив, Стара Загора, Бургас резултатът на АБВ е много лош. Аз твърдя че в София е абсолютно неадекватна оценката представянето на АБВ. Аз знам за повече от 1 500 преференции, които не са отбелязани в протоколите. Аз не поставям под съменние изборния резултат, но тук са няколко десетки от гражданите на София, които са идвали да кажат, че тяхната преференция не е отбелязана. В Карнобат сме пуснали 6-7 жалби да се предприемат мерки срещу купуването на гласове. Аз не знам да са предприети. И твърдя че това не е най-добрият начин за организация на контрола. Няма как да не приветствам Общините, които се представиха много силно. Ние имаме избран кмет на първи тур, говоря като ПП АБВ, в Батак. И в 15 Общини, в които сме в коалиция, в някои от тях сме водещи в коалицията\", допълни още Петков. По думите му повече от 25 са селата партията има избран кмет като участие самостоятелно в изборите. \"Имаме Общини, в които имаме движение нагоре - Силистра, Добрич, Левски.  \r\nМного силно съвместно представяне с БСП в Русе. Русенското ни представяне показа как се държат гражданите, когато видят силна алтернатива на бруталния начин на управление, който се упражнява на определени места от ГЕРБ. Имаме Общини, в които потенциалът беше реализиран в много голяма степен. В Плевен запазихме в много трудна ситуация 3 съветници, които имаме. Едно много сериозно раздвижване, активизиране, което пак казвам не отменя болезнената болка от лошите резултати в София, Пловдив, Стара Загора\", обясни още Румен Петков. \r\nВиолета СИМЕОНОВА", "date": "2019.10.29", "title": "Местни избори 2019: Румен Петков: Настояваме за адекватност в нормативната уредба, която да позволи на всички населени места с над 100 жители да избират своите кметове"}
{"url": "http://www.focus-news.net/news/2019/10/29/2713930/mestni-izbori-2019-predstaviteli-na-11-partii-i-koalitsii-vlizat-v-noviya-obshtinski-savet-na-varna.html", "text": "Представители на 11 партии и коалиции влизат в новия Общински съвет (ОбС) на Варна. Това съобщиха за  Радио „Фокус“ – Варна  от Общинската избирателна комисия в града.  И през следващия мандат, местният парламент във Варна ще е с 51 места. Поради ниската избирателна активност на 27-ми октомври, общинската избирателна квота за един стол в Съвета падна на 1868 гласа. В новия ОбС няма да има независими съветници. Най-много места в градския парламент – 18, получават от ПП ГЕРБ, следвани от БСП – с осем места. Останалите са разпределени както следва: по четири за ПП „Възраждане“, Земеделски съюз „Александър Стамболийски“ и „Демократична България – Обединение“, 3 са мандатите за ДПС, по 2 мандата получават ПП ВМРО – Българско национално движение, СДС, ВОЛЯ и Местните коалиции „Свобода“ и  Земеделски народен съюз. От кандидатската листа при разпределението на местата отпадат Николай Костадинов от ГЕРБ и Светослав Райков от ДПС, тъй като са избрани за кметове. С решение на Общинската избирателна комисия се заличава от листата на партия ВОЛЯ, кандидатът за общински съветник под № 1 Веселин Марешки. За общински съветник на неговото място е обявен следващият кандидат в листата. \r\n \r\nДиана СТОЕВА", "date": "2019.10.29", "title": "Местни избори 2019: Представители на 11 партии и коалиции влизат в новия Общински съвет на Варна"}
{"url": "http://www.focus-news.net/news/2019/10/29/2713933/zamestnik-ministar-georg-georgiev-uchastva-v-mezhdunarodna-sreshta-posvetena-na-borbata-s-antisemitizma-v-myunhen.html", "text": "Заместник-министърът на външните работи Георг Георгиев участва в международна среща, посветена на борбата с антисемитизма в Мюнхен. Това съобщиха от пресцентъра на  МВнР . Двудневното събитие (28-29 октомври) се организира от Световния еврейски конгрес, с участието на националните координатори и специалните пратеници на правителствата от ЕС и международната общност за борба с антисемитизма. В рамките на форума Георг Георгиев разговаря с канцлера на Германия Ангела Меркел, която поздрави премиера Бойко Борисов и българското правителство за водената европейска политика на стабилност - както в региона, така в Европейския съюз.Президентът на Световния еврейски конгрес Роналд Лаудер също оцени високо работата на страната ни и съвместните усилия на институциите и Организацията на евреите в България „Шалом” в борбата с антисемитизма и езика на омразата.", "date": "2019.10.29", "title": "Заместник-министър Георг Георгиев участва в международна среща, посветена на борбата с антисемитизма в Мюнхен"}
{"url": "http://www.focus-news.net/news/2019/10/29/2713934/natsionalniyat-savet-za-tristranno-satrudnichestvo-shte-provede-zasedanie-na-30-oktomvri.html", "text": "Националният съвет за тристранно сътрудничество ще проведе заседание 30 октомври от 14.00 часа в Гранитна зала на Министерския съвет. Това съобщиха от  правителствената информационна служба . \r\nВ рамките на дневния ред на заседанието ще бъдат обсъдени Проект на Закона за държавния бюджет на Република България за 2020 г. и проект на Актуализирана средносрочна бюджетна прогноза за периода 2020-2022 г. като мотиви към него, внесени от министъра на финансите. \r\nНационалният съвет за тристранно сътрудничество ще разгледа също така Проект на Закон за бюджета на държавното обществено осигуряване за 2020 г., внесен от управителя на Националния осигурителен институт, както и Проект на Закон за бюджета на Националната здравноосигурителна каса за 2020 г., внесен от управителя на Националната здравноосигурителна каса.", "date": "2019.10.29", "title": "Националният съвет за тристранно сътрудничество ще проведе заседание на 30 октомври"}
{"url": "http://www.focus-news.net/news/2019/10/29/2713938/plenumat-na-vss-ne-saglasuva-reshenie-na-ministerski-savet-sa-zakonoproekt-za-darzhavniya-byudzhet-za-2019-g.html", "text": "Пленумът на Висшия съдебен съвет (ВСС) не съгласува Проект на Решение на Министерския съвет за одобряване на законопроект за държавния бюджет на Република България за 2020 г. Това съобщиха от  ВСС . В изложените мотиви е посочено, за разлика от предложението на Министерство на финансите (МФ) да се запази размерът на приходите на нивото на 2019 г. - 116,0 млн. лв. приходи от дейността на органите на съдебната власт, от които 100,0 млн. лв. – съдебни такси, то Висшият съдебен съвет предлага за 2020 г. приходите да се намалят с 6,0 млн. лв., като приходите от дейността на органите на съдебната власт да бъдат определени в размер на 110,0 млн. лв., от които 91,0 млн. лв. от съдебни такси. \r\nПроектът изготвен от Министерството на финансите предвижда разходи по бюджета на съдебната власт в размер на 771.3 млн. лв. или разходите за 2020 г. бележат ръст спрямо утвърдените със Закона за държавния бюджет на Република България разходи за 2019 г. с 67.0 млн. лв., в т. ч. текущите разходи се увеличават с 69.0 млн. лв., а капиталовите разходи се намаляват с 2.0 млн. лв. С разликата от 88,0 млн. лв. между проекта на бюджет на съдебната власт за 2020 г. (859,3 млн. лв.) и предложението на МФ (771,3 млн. лв.) няма да могат да се обезпечат предвидените дейности от ВСС, както следва: \r\n- Назначаването на 110 щатни бройки (щ. бр.) за съдебни служители, от които 100 за длъжността „съдебен помощник“ и 10 щ. бр. за ИВСС във връзка с Закона за изменение и допълнение на Закона за защита на личните данни; \r\n- Предвиденото обезпечаване на свободните щатни бройки за 6 месеца за 2020 г.; \r\n- Заложените средства за основен ремонт и придобиване на сгради в размер на 33,0 млн. лв., като сумата е изцяло съобразена с представената информация за 2020 г. по обекти от дирекция „Управление на собствеността на съдебната власт“; \r\n- Предвиденото актуализиране на възнагражденията и ранговете на съдебните служители и изменение на Класификаторите на длъжностите в администрацията на Прокуратурата на Република България, Върховния касационен съд, Върховния административен и съдилищата по решение на Комисия „Съдебна администрация“ към Прокурорската колегия на ВСС/Протокол № 14/22.07.2019 г. и предложение на Комисия „Съдебна администрация“ към Съдийска колегия на ВСС.", "date": "2019.10.29", "title": "Пленумът на ВСС не съгласува решение на Министерски съвет са законопроект за държавния бюджет за 2019 г."}
{"url": "http://www.focus-news.net/news/2019/10/29/2713935/d-r-vesel-kantardzhiev-vma-psihicheskiyat-stres-e-nay-golemiyat-predrazpolagasht-faktor-za-razvitie-na-psoriazis.html", "text": "Доказани са провокиращите фактори, които могат да доведат до появата на псориазис. На първо място това е психическият стрес. Това каза началникът на клиниката по дерматология във ВМА д-р Весел Кантарджиев в интервю за  Агенция „Фокус“  във връзка със Световния ден за борба с псориазиса. „Понякога травма може да предизвика псориазис. Има доказани случаи за развитие на заболяването след прекарана бактериална инфекция, най-често тонзилит (ангина), след стрептококова инфекция най-често. След 15-20 дни се появяват тези червени залющени петна по тялото. Случва се най-често при деца“, допълни още той. Д-р Кантарджиев обясни, че псориазисът е хронично рецидивиращо заболяване, което от няколко години то не се смята за изолирано кожно заболяване, тъй като се доказа, че при пациенти с псориазис има 60% по-висок риск от развитие на сърдечно-съдови и ендокринни заболявания, най-вече диабет. „Като цяло псориазисът засяга кожата – появяват се червени залющени петна, които имат много различни форми. В около 30% от случаите засяга и ставите, като най-често засяга малките стави – на пръстите на ръцете и краката. В тези случаи се изразява в болка и сутрешна скованост“, поясни дерматологът. По думите му в световен мащаб заболяването засяга около 3% от населението. „В нашата държава, по последни данни, е около 1,5% до 2%, което означава, че около 100-150 хиляди души са засегнати от псориазис. Има асоциация между псориазисът и някои други социалнозначими заболявания, като някои автоимунни заболявания, болестта на Крон и др“, посочи Д-р Кантарджиев.  \r\nЗорница КОСТАДИНОВА \r\n \r\n Пълния текст на интервюто четете по-късно в „Мнение”", "date": "2019.10.29", "title": "Д-р Весел Кантарджиев, ВМА: Психическият стрес е най-големият предразполагащ фактор за развитие на псориазис"}
{"url": "http://www.focus-news.net/news/2019/10/29/2713936/plamen-petkov-kmet-na-chiprovtsi-treti-den-gori-pozharat-nad-chiprovtsi-v-stara-planina.html", "text": "Трети ден гори пожарът над Чипровци в Стара планина, каза за  Радио „Фокус“ – Видин  Пламен Петков, кмет на Община Чипровци. Той посочи, че вече са изпратени хеликоптери, които да участват в гасенето. Пожарът е в силно пресечена местност, намира се високо в планината и е обхванал стотици декари сухи треви и храсти. Горят площи в близост до границата със Сърбия. Пламен Петков допълни, че няма опасност за населението. \r\nАнна ЛОЗАНОВА", "date": "2019.10.29", "title": "Пламен Петков, кмет на Чипровци: Трети ден гори пожарът над Чипровци в Стара планина"}
{"url": "http://www.focus-news.net/news/2019/10/29/2713940/prezidentat-rumen-radev-shte-uchastva-v-tarzhestvenoto-otbelyazvane-na-75-godini-ot-sazdavaneto-na-sayuza-na-uchenite-v-balgariya.html", "text": "Президентът Румен Радев ще участва в тържественото отбелязване на 75 години от създаването на Съюза на учените в България. Това съобщиха от  прессекретариата на държавния глава . \r\nНа 30 октомври от 11.00 часа държавният глава Румен Радев ще участва в тържественото събрание, посветено на 75 години от създаването на Съюза на учените в България. Събитието ще се проведе в голямата зала на Столична община на ул. „Московска“ 33.", "date": "2019.10.29", "title": "Президентът Румен Радев ще участва в тържественото отбелязване на 75 години от създаването на Съюза на учените в България"}
{"url": "http://www.focus-news.net/news/2019/10/29/2713939/", "text": "Брюксел вероятно ще приеме нови правила за преговори за присъединяване на Сърбия и другите страни в региона, които кандидатстват за членство в ЕС, съобщава сръбският вестник  \"Новости\", цитиран от белградското  Радио „Б 92“  . \r\nТова се очаква да се случи на следващата среща на върха на ЕС за Западните Балкани през май 2020 г. в хърватската столица Загреб, пише изданието и добавя, че са заложени няколко модела, всеки от които е насочен към предлагане на привилегировано партньорство на страните кандидатки вместо към разширяване, по-скоро към икономическа интеграция без официално членство. \r\nНовата методология за преговори според изданието се обсъжда най-вече пряко между двете най-влиятелни страни от ЕС, Франция и Германия, докато най-широките кръгове на тези споразумения включват преди всичко другите „най-усърдно“ работещи , когато става въпрос за присъединяване на нови държави - Холандия и Дания. \r\nОчаква се споразумението да бъде постигнато в следващите шест месеца и да бъде прието на Европейския съвет през март догодина. \r\nЕдната идея е да се въведе така наречената секторна интеграция в ЕС, тоест след затварянето на всяка глава държавата на практика напълно да влиза в системата на ЕС в съответната област, а не да чака, както преди, да стане пълноправен член. \r\nНапример, \"Новости\" обяснява, когато приключи преговорите в областта на транспорта, трафика или екологията, страната кандидатка веднага би получила достъп до всички фондове на ЕС, като всяка друга държава-членка. \r\nНа масата е и норвежкият модел, според който вместо членство в ЕС на Сърбия и други страни от региона ще бъдат предложено членство в две ключови европейски институции - Европейската асоциация за свободна търговия (ЕАСТ) и Европейското икономическо пространство , чиито членове са Исландия, Лихтенщайн, Норвегия и Швейцария, които не са членки на ЕС, коментира изданието. \r\nБрюкселските дипломати твърдят, че Франция настоява новите правила за присъединяване да се променят не само за страните, които тепърва ще започват преговори, а именно Македония, Албания и Босна и Херцеговина, но също така и за Сърбия и Черна гора, които вече напредват в процеса.  \r\nИма и такива, които вярват, че ЕС би действал в противоречие с основните си принципи и ценности, ако промени правилата за Белград и Подгорица по време на вече започнали преговори за членство, но по-вероятно е Сърбия и Черна гора да бъдат засегнати от новата методология , предполагат от \"Новости\".  \r\n \r\n  Юлиян Марков", "date": "2019.10.29", "title": "Радио „Б 92“ (Сърбия): ЕС променя правилата за преговори със Сърбия и другите страни от региона"}
{"url": "http://www.focus-news.net/news/2019/10/29/2713944/sloboden-pechat-nad-200-dushi-gasyat-pozhara-v-srabskata-chast-na-stara-planina.html", "text": "Над 200 души, пожарникари, спасители, служители на жандармерията, работници на „Сръбски гори“ и граждани са ангажирани с гасенето на пожара в Стара планина в Сърбия, като огънят не застрашава жителите на региона и тяхното имущество, съобщи Министерство на вътрешните работи на Сърбия, цитирано от сръбския вестник  „Блиц“ и македонското издание  “Слободен печат“ . \r\nГасенето на пожар се затруднява от непристъпния терен и голямата надморска височина, което прави невъзможно достъпът до мястото на пожара с противопожарните автомобили. \r\nВ гасенето на пожара са ангажирани пожарникари и спасители от Пирот, Ниш, Димитровград, Бабушница, Зайчар, Лесковац, Смедерево, Панчево, Ягодина, Шабац и Крушевац. \r\nПожарът в Старата планина е избухнал от българска страна и се е разраснал на сръбска територия. \r\n \r\n  Юлиян Марков", "date": "2019.10.29", "title": "„Слободен печат“ Над 200 души гасят пожара в сръбската част на Стара Планина"}
{"url": "http://www.focus-news.net/news/2019/10/29/2713927/tass-vaorazhenite-sili-na-turtsiya-i-siriyski-opozitsionni-formirovaniya-sa-plenili-14-siriyski-voenni.html", "text": "Турски части и подкрепящи ги представители на въоръжената сирийска опозиция са пленили 14 военнослужещи на Дамаск след първите сражения помежду им в североизточната част на Сирия. Това съобщи телевизия  Al Arabiya, позовавайки се на кюрдски източници, предава  TACC . \r\n„Турската армия и нейните лоялни формирования заловиха 14 войници от сирийската армия в село Тел-Тамер\", предаде телевизионният канал. \r\nПо-рано във вторник Sky News Arabia съобщи, че първите сблъсъци между сирийските и турските сили са регистрирани в североизточна Сирия. Същевременно бе съобщено, че шестима военнослужещи на Дамаск са загинали в сраженията с турската армия в североизточната част на Сирия. Информацията бе разпространена от базираната в Лондон Сирийска обсерватория за човешките права (СОЧП). \r\nЗасега няма официален коментар от страна на Анкара или Дамаск. \r\n \r\n Тереза Геров", "date": "2019.10.29", "title": "ТАСС: Въоръжените сили на Турция и сирийски опозиционни формирования са пленили 14 сирийски военни"}
{"url": "http://www.focus-news.net/news/2019/10/29/2713945/patuvashtata-izlozhba-obich-za-balgariya-gostuva-v-gabrovo.html", "text": "Пътуващата изложба „Обич за България“ гостува в Габрово. Домакин на експозицията ще е Националния музей на образованието, който се помещава в Националната априловска гимназия, съобщиха за  Радио „Фокус“ – Велико Търново  от музея. Мобилната колекция съдържа 68 живописни творби, които отразяват светоусещането и любовта към родината на деца от български неделни училища в Италия, Франция, Белгия, Германия, Ирландия, Великобритания, Австрия, Гърция и Молдова. Инициативата „Обич за България” е на Министерството на образованието и науката и Асоциацията на българските училища в чужбина. Тя е израз на дългосрочните усилия за създаване, подкрепа и популяризиране на дейността на българските неделни училища и за съхраняване на националното самосъзнание на младите българи зад граница. Министерството осигурява функционирането на близо 400 български училища в 36 държави на шестте континента. Целта е чрез изкуството децата да покажат България такава, каквато я помнят, каквато си я представят и мечтаят да бъде. \r\nДосега изложбата е гостувала в 14 областни града.  След Габрово, където ще остане до 8 ноември, тя ще отиде в  Ловеч. \r\n„Обич за България” е продължение на друга инициатива - „Розите на България“.  През май миналата година в едно и също реално време над 50 000 деца по света и техните родители се хванаха на българско хоро. \r\nЛуиза ТРАНЧЕВА", "date": "2019.10.29", "title": "Пътуващата изложба „Обич за България“ гостува в Габрово"}
{"url": "http://www.focus-news.net/news/2019/10/29/2713937/mestni-izbori-2019-11-mesten-shte-bade-noviyat-obshtinski-savet-v-boboshevo.html", "text": "11-местен ще бъде новият Общински съвет в Бобошево. Това съобщиха за  Радио „Фокус” – Кюстендил  от Общинска избирателна комисия – Бобошево. Взето е решение относно членовете на новия съвет. Общинската квота е 134 гласа. Двама от съветниците са от ПП „Атака”По трима съветници имат ПП ГЕРБ, Коалиция „БСП за България” и Местна коалиция СДС - НФСБ, „Обединена социалдемокрация”, „Воля”. На 3 ноември предстои втори тур за избор на кмет на община и на кметове на кметства за селата Слатино и Блажиево. Общинската избирателна квота за съветници в Община Кочериново е 172 гласа. Седем общински съветници ще има ПП ГЕРБ, а четири „БСП за България”. Георги Ставрев е избран за кмет на кметство Стоб. Идната неделя предстои балотаж за кмет на Община Кочериново. В Община Сапарева баня също ще има балотаж за кмет, както и за кмет на село Сапарево. На първи тур са избрани кметове на селата Овчарци и Ресилово. Това са Радостина Сусанина и Мариана Доцина. 273 гласа е общинската избирателна квота за Общински съвет, чиито членове са 13 души. ПП ГЕРБ получава пет мандата. По два мандата имат ПП „Обединени земеделци”, „Възраждане”, „БСП за България”, Местна коалиция ВМРО – БНД – ЗНС и АБВ. В Дупница балотаж на 3 ноември ще има за кмет на община, както и за кметове на селата Крайници, Червен брег и Самораново. Вече е взето решение от страна на Общинската избирателна комисия за определяне мандатите в новия Общински съвет. Съветниците в местният парламент са 33-ма, а общинската избирателна квота е 497 гласа. ПП ГЕРБ ще имат 8 съветници. „БСП за България”  са със 7. СДС – 5. ПП „Глас народен” имат четирима съветници. БДЦ ще имат трима съветници. Местна коалиция „Народен съюз\" имат двама, с двама са и \"Движение Заедно за промяна”. По един съветник ще имат АБВ и „Партия на зелените”.  \r\nВенцеслав ИЛЧЕВ", "date": "2019.10.29", "title": "Местни избори 2019: 11-местен ще бъде новият Общински съвет в Бобошево"}
{"url": "http://www.focus-news.net/news/2019/10/29/2713948/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.10.29", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/10/29/2713947/hasem-kashu-partiya-poslanie-s-izklyuchitelna-blagodarnost-se-otnasyame-kam-tova-koeto-ste-napravili-v-oblastta-na-sigurnostta.html", "text": "С изключителна благодарност се отнасяме към това което сте направили в областта на сигурността. Това каза Хасем Кашу, ръководител на партия \"Послание\", предаде репортер на  Агенция \"Фокус\" . \"Уважаеми господин председател, господин Петков, позволете ми да благодаря за изключителната среща, която провеждаме днес и за историческото подписване на декларации между двете партии, което е продължение на вашето посещение в Йордания и на това, което сте направили. С изключителна благодарност се отнасяме и аз, и моите колеги от партията, към това което сте направили в областта на сигурността\", добави Кашу. \"Изключително  ми е приятно, като второ нещо цитирам, че в годините на нашето сътрудничество в лицето на водещите организации и в лицето на госпожица Виктория, която е живият пример за традициите между България и Йордания да покаже ясния принцип на нашата съвместна работа. Като трето искам да кажа, че това продължение на посещението на господин министър-председателя от Йордания и това, което предстои от тук нататък е исторически факт за двете държави и вашата политическа партия е мостът между България и Йордания\", каза още ръководителят на партия \"Послание\". \r\nВиолета СИМЕОНОВА", "date": "2019.10.29", "title": "Хасем Кашу, партия \"Послание\": С изключителна благодарност се отнасяме към това което сте направили в областта на сигурността"}
{"url": "http://www.focus-news.net/news/2019/10/29/2713946/proekt-za-izgrazhdane-na-mladezhki-tsentar-shte-bade-prezentiran-v-dupnitsa.html", "text": "Проект за изграждане на Младежки център ще бъде презентиран в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му в заседателната зала на Общината, на 31 октомври от 11.00 часа, ще бъде представен самият проект. Ще присъстват главния архитект Славка Петкова и експерти. Идеята е работният проект да бъдат допълнен с предложенията и коментарите от граждани, живущите в квартала, младежки организации и общественици. „Със свое писмо от 24 октомври, министърът на регионалното развитие и благоустройство информира, че на следващото заседание на Министерски съвет ще бъде разгледан докладът й за прехвърляне безвъзмездно правото на собственост на Община Дупница върху имота на бившия КЕЧ. Имотът е с площ 12,93 дка и повече от 2 години Общината се бори за придобиването му, като в крайна сметка изготвения инвестиционен проект за изграждането на Младежки център бе одобрен, а прехвърлянето ще стане официално с решение на Министерски съвет”, каза Христо Апостолов. \r\nВенцеслав ИЛЧЕВ", "date": "2019.10.29", "title": "Проект за изграждане на Младежки център ще бъде презентиран в Дупница"}
{"url": "http://www.focus-news.net/news/2019/10/29/2713941/mestni-izbori-2019-gerb-e-parva-politicheska-sila-v-oblast-veliko-tarnovo.html", "text": "ГЕРБ отново е водещата политическа сила във Великотърновска област, предаде репортер на  Радио „Фокус“-Велико Търново . Окончателните резултати след изборите за местна власт в неделя показват, че за кандидатите за общински съветници в партийните листи на ГЕРБ в областта са гласували общо 29 066 човека. Това е с почти осем хиляди гласа преднина пред втората политическа сила. Кандидат-кметовете на ГЕРБ спечелиха на първи тур във Велико Търново и Елена. Даниел Панов, който е и областен лидер на ГЕРБ, бе предпочетен от 60.55% от гласувалите в старата столица, а Дилян Млъзев в Елена бе избран с 60.51% от гласовете. В Горна Оряховица и Лясковец на балотаж отиват кандидатите на ГЕРБ инж. Добромир Добрев и д-р Ивелина Гецова. След вота ГЕРБ е първа политическа сила в Свищов и по волята на избирателите има мнозинство в Общинския съвет. В 29-членния местен парламент партията има 11 свои представители – с четири повече от основния си опонент БСП. За партийната листа на ГЕРБ в Свищов са гласували общо 4005 човека. На първи тур в дунавския град спечели подкрепеният от ГЕРБ независим кандидат за кмет Генчо Генчев. Според подкрепата на гражданите, ПП ГЕРБ е първата политическа сила и в Полски Тръмбеш, където най-много гласоподаватели - 1 558 души, са избрали кандидатите на партията за местен парламент. Така, макар подкрепеният от ГЕРБ кандидат за кмет Анатоли Александров да не спечели кметското място, ГЕРБ увеличава присъствието си в местната власт и ще доминира в Общинския съвет с шестима свои представители. \r\nГЕРБ е с мнозинство в Общинските съвети в шест от десетте общини на областта – Велико Търново, Горна Оряховица, Свищов, Елена, Полски Тръмбеш, Лясковец. \r\nДоверието, което ГЕРБ получава в региона е устойчиво. Най-подкрепяната партия у нас отново е с най-голям брой общински съветници в региона. През мандат 2019-2023 избраните местни парламентаристи от ГЕРБ във Великотърновска област ще са 77 от общо 206 места, като за сравнение, в предходния мандат на местната власт техният брой бе 78. \r\nРени АТАНАСОВА", "date": "2019.10.29", "title": "Местни избори 2019: ГЕРБ е първа политическа сила в област Велико Търново"}
{"url": "http://www.focus-news.net/news/2019/10/29/2713951/afp-premierat-na-livan-saad-hariri-e-obyavil-che-shte-podade-ostavka.html", "text": "Премиерът на Ливан Саад Харири е обявил, че ще депозира своята оставка пред президента на страната Мишел Аун, предава  AFP \r\nСтраната е обхваната от масови антиправителствени протести през последните две седмици. \r\n„Необходимо е да се направи нещо значително  за преодоляването на кризата. Отивам в президентския дворец да депозирам своята оставка“, заяви Харири в реч, излъчена по националната телевизия. \r\n \r\n  Юлиян Марков", "date": "2019.10.29", "title": "AFP: Премиерът на Ливан Саад Харири е обявил, че ще подаде оставка"}
{"url": "http://www.focus-news.net/news/2019/10/29/2713952/900-kilograma-tyutyun-bez-aktsizen-banderol-e-izzet-pri-proverka-na-avtomobil-na-pat-2-35-km-do-otbivkata-za-selo-nikolaevo.html", "text": "Плевен. 900 килограма тютюн без акцизен бандерол е иззет при проверка на автомобил на път ІІ-35 км до отбивката за село Николаево. Това съобщиха от пресцентъра на  МВР . Вчера вечерта служители на сектор „Противодействие на икономическата престъпност“ и Второ Районно управление на МВР-Плевен спрели „Пежо Боксер. При проверката на автомобила, управляван от 57-годишен мъж от село Муселиево, полицаите открили 23 бали с пресована жълто-кафява суха листна маса, наподобяваща по вид, цвят и мирис на тютюн, с общо тегло около 900 килограма. Количеството е иззето и са назначени експертизи. Работата по досъдебното производство за извършено престъпление по чл. 234, ал. 1 от НК продължава под наблюдението на районната прокуратура в Плевен.", "date": "2019.10.29", "title": "900 килограма тютюн без акцизен бандерол е иззет при проверка на автомобил на път ІІ-35 км до отбивката за село Николаево"}
{"url": "http://www.focus-news.net/news/2019/10/29/2713953/mvnr-vrachi-nota-na-n-pr-anatoliy-makarov-s-koyato-postavya-srok-ot-24-chasa-na-obvineniya-ruski-diplomat-da-napusne-balgariya.html", "text": "МВнР връчи нота на Н. пр. Анатолий Макаров, с която поставя срок от 24 часа на обвинения руски дипломат да напусне България. Това съобщиха от  МВнР . \r\nВ петък в МВнР бе проведена среща с посланика на Руската федерация относно руски дипломат, акредитиран в България, за действията на когото бяхме сезирани от Прокуратурата на Република България и от ДАНС. От българска страна бе отправено устно искане руските институции да отзоват своя служител в рамките на 72 часа.  \r\nСлед като от руското посолство ни уведомиха в понеделник вечерта, че въпросният дипломат не е напуснал територията на страната, руският посланик бе поканен днес на среща в 10 ч в МВнР. Връчена му бе нота, с която се поставя срок от 24 часа руският дипломат да напусне България.", "date": "2019.10.29", "title": "МВнР връчи нота на Н. пр. Анатолий Макаров, с която поставя срок от 24 часа на обвинения руски дипломат да напусне България"}
{"url": "http://www.focus-news.net/news/2019/10/29/2713956/piyan-shofyor-predizvikal-katastrofa-e-ustanoven-ot-politsai-ot-pavlikeni.html", "text": "Двама шофьори, употребили алкохол, единият от които е допуснал и пътнотранспортно произшествие, са установили служители на районните управления на МВР в Свищов и Павликени. Това съобщиха от пресцентъра на  Областна дирекция на МВР – Велико Търново . Вчера сутринта в землището на село Вардим е извършена проверка на колесен трактор, управляван от 54-годишен мъж от същото населено място. При тест на водача за употреба на алкохол, апаратът е отчел 2,11 промила. Той е дал кръвна проба за химичен анализ. Същата вечер в 20,50 часа на пътя между Бяла черква и село Росица е възникнало произшествие между два автомобила, без пострадали. При обработване на случая полицейските служители установили, че водачът на едната кола – 65-годишен мъж от Павликени, е седнал зад волана след употреба на алкохол. При проверка с техническо средство апаратът е отчел 1,57 промила. Той е отказал кръвна проба. По двата случая са образувани бързи производства.", "date": "2019.10.29", "title": "Пиян шофьор, предизвикал катастрофа, е установен от полицаи от Павликени"}
{"url": "http://www.focus-news.net/news/2019/10/29/2713942/mestni-izbori-2019-d-r-atanas-kambitov-kandidat-za-kmet-nadyavam-se-che-na-balotazha-shte-poluchim-podkrepata-na-blagoevgradchani-za-da-prodalzhim-da-rabotim-i-da-reshavame-problemite-im.html", "text": "Искам да благодаря на всички, които подкрепиха мен и кандидатската листа на ПП ГЕРБ за общински съветници. Това каза на пресконференция кандидатът за кмет на Благоевград д-р Атанас Камбитов, предаде репортер на  Радио „Фокус“ - Пирин . „Ще помоля избирателите и за подкрепа на балотажа. Ние продължаваме да работим, както сме го правили винаги. Правим анализ на резултатите, водим разговори и с всички, които ни подкрепят като политически формации. Фокусът ни е насочен главно към тези, които са в дясно, но тъй като винаги сме водили диалогична политика, то ще търсим подкрепа и от всички останали. Вярвам, че с общи усилия ще постигнем един успешен резултат на изборите в неделя. Апелът ми е най-вече към благоевградчани – да ни подкрепят, за да завършим всичко, което сме започнали, а то е много“, каза още д-р Камбитов. Той допълни, че нещата, по които се работи в момента решават главните проблеми, които са били дискутирани по време на цялата предизборна кампания и които се явяват като упреци към досегашното управление на общината. „Вярвам, че хората ще оценят това, което сме направили. Сигурно сме допускали и грешки, но това е нормално – казано е, че който не работи, той не греши. Ние сме си направили и този анализ. Знаем къде имаме проблеми, но в процеса на работа и това ще се отстрани“, заяви д-р Камбитов. Кандидатът за кмет коментира, че Индустриалната зона, довършването на Регионалното депо за битови отпадъци, изграждането на подлеза в кв. „Грамада“, подобряването на ВиК мрежата в централна градска част са само една малка част от проектите, чрез които ще се решат основни проблеми за Благоевград. Д-р Камбитов каза, че през последните седмици често чувал, че трябва да се промени „Моделът Камбитов“. „Но никой не каза какво е „Моделът Камбитов“. Какво променяме?“, попита д-р Камбитов. Той посочи, че именно чрез този модел, голяма част от жилищните кооперации в града са били санирани, изградено е депото за отпадъци, реновирани са улици и други. На въпрос – дали очаква останалите 10 кандидата, които не успяха да стигнат до балотаж, да се обединят и да подкрепят неговият опонент, д-р Камитов заяви, че е много важно на какъв принцип ще бъде това обединение. Той уточни, че през последните две години опозицията, която е била срещу него се е обединила, заради нарушени финансови интереси от негова страна. „Това го казвам много ясно, но няма да навлизам в подробности. При мен всичко са факти, документи и доказателства. Самата предизборна кампания, която се проведе, бе насочена не към това, което сме направили от общината, а личностно към мен. Истината е, че очаквах по-добри резултати на изборите, защото мисля, че няма за какво да бъдем критикувани по отношение на това, което сме направили, а то е много. За мен резултатите от изборите са, заради негативната компроматна война, която се провеждаше през последните две години. Все пак отчитаме и грешките, които сме допуснали. Надявам се, че ще бъдем оценени на база това, което сме направили“, каза д-р Камбитов. Той призова хората да излязат и да гласуват в неделя, за да може максимално да се ограничи контролираният вот.  \r\nЛивия НИНОВА", "date": "2019.10.29", "title": "Местни избори 2019: Д-р Атанас Камбитов, кандидат за кмет: Надявам се, че на балотажа ще получим подкрепата на благоевградчани, за да продължим да работим и да решаваме проблемите им"}
{"url": "http://www.focus-news.net/news/2019/10/29/2713950/mestni-izbori-2019-v-devet-naseleni-mesta-v-obshtina-svishtov-e-izbran-kmet-na-parvi-tur-shest-partii-i-koalitsii-vlizat-v-sastava-na-noviya-obshtinski-savet.html", "text": "Съгласно Решение № 184 от 28 октомври 2019 Общинска избирателна комисия (ОИК)-Свищов определи мандатите за общинските съветници, които се разпределят между партиите, коалициите и местните коалиции, получили гласове не по-малко от общинската избирателна квота. Това съобщиха за  Радио „Фокус“-Велико Търново  от пресцентъра на Община Свищов. \r\nПърва политическа сила, с най-широка обществена подкрепа от 4005 гласа и 11 мандата е ПП ГЕРБ. След нея с 2 529 гласа и 7 мандата се нарежда БСП за България. 4 мандата получи ПП „Съюз на свободните демократи“ - с 1 589 гласа, а местна коалиция „Алтернатива на гражданите“, която получи 1 324 гласа, ще бъде с 3 мандата в местния парламент. ДПС и НФСБ си разделят по 2 мандата, съответно с 868 гласа за ДПС и 745 гласа за НФСБ. В състава на Общински съвет (ОбС) – Свищов влизат 29 общински съветници, които ще встъпят в длъжност след полагане на клетва по време на първото заседание на Общински съвет - Свищов, заедно с новоизбраните кмет на община Свищов Генчо Генчев и кметове на кметства в община Свищов. \r\nВ осем от населените места в община Свищов кметовете заслужиха отново доверието на своите избиратели и ще продължат да работят за тях и през мандат 2019-2023. Своите постове запазиха в Алеково – Димитър Василев; в Българско Сливово – Радослав Атанасов; във Вардим – Сенка Добрева; в Драгомирово – Марин Крачунов; в Козловец – Борис Велев; в Овча могила – Нели Великова, в Хаджидимитрово – Емил Тодоров; в Царевец – Марин Любенов. Единственият нов кмет е управникът на село Морава – Петко Божанов, който измести досегашния кмет Георги Георгиев като събра 52,33%. В останалите населени места – Александрово, Деляновци, Совата и Червена ще бъдат назначени кметски наместници. \r\nБалотаж ще има в две населени места в община Свищов. В село Горна Студена за доверието на жителите ще се състезават досегашният кмет Лорета Костадинова, която събра 39,83% от гласовете на избирателите и Марийка Милкова – с 30,71%. Второто населено място, в което ще има избори и на 3 ноември, е село Ореш. Там на балотаж отиват досегашният кмет Любомир Иронов, който заслужи цели 47,04% подкрепа и Димитър Петров – със 17.26%. \r\nРени АТАНАСОВА", "date": "2019.10.29", "title": "Местни избори 2019: В девет населени места в община Свищов е избран кмет на първи тур, шест партии и коалиции влизат в състава на новия Общински съвет"}
{"url": "http://www.focus-news.net/news/2019/10/29/2713957/vazrastna-zhena-e-postradala-pri-ryazko-spirane-na-avtobus-ot-obshtestveniya-transport-vav-varna.html", "text": "Възрастна жена е пострадала при рязко спиране на автобус от обществения транспорт във Варна вчера вечерта. Това съобщиха от пресцентъра на  Областната дирекция на МВР . Сигнал за инцидента е подаден около 19.05 часа. Произшествието се е случило на бул. „Осми Приморски полк“. 55-годишен водач на автобус от масовия градски транспорт, по време на движение, рязко употребява спирачки и предизвиква падането на пътничката в салона на превозното средство. Вследствие на инцидента жената, която е на 87 години, е получила контузия на гръдния кош. Тя прегледана веднага и е освободена за домашно лечение, без опасност за живота.", "date": "2019.10.29", "title": "Възрастна жена е пострадала при рязко спиране на автобус от обществения транспорт във Варна"}
{"url": "http://www.focus-news.net/news/2019/10/29/2713943/treti-den-voennosluzheshti-i-tehnika-ot-balgarskata-armiya-pomagat-za-gaseneto-na-golemite-gorski-pozhari.html", "text": "Военнослужещи от Българската армия трети ден оказват помощ в гасенето на пожара в Национален парк Рила. Това съобщиха от пресцентъра на  Министерство на отбраната . Днес военни екипи оказват помощ за овладяването на огнената стихия и в Стара планина. За погасяването на горския пожар в района на Чипровци вертолет Ми-17 от авиобаза Крумово излетя в 8.30 часа, за да извърши облитане на района и да се включи в гасенето на пожара от въздуха. В рамките на три часа хеликоптерът извърши три захода и обля обхванатите в пламъци хребети със 7,5 тона вода. Екипажът, участвал в действията в помощ на населението, е в състав: командир майор Борислав Тафков, втори пилот майор Александър Цанков, бордни техници  офицерски кандидат Рангел Рабаджиев и офицерски кандидат Йордан Грънчаров, оръжейни техници капитан Георги Димов, старши сержант Мирослав Казаков и сержант Костадин Джунев. \r\nЗа погасяването на пожара в Стара планина днес помагат и 21 военнослужещи от Десети механизиран батальон – Враца. Те действат  под ръководството на командира на Десети механизиран батальон - Враца подполковник Симеон Цеков и на командира на формированието за овладяване и преодоляване на последиците от бедствия капитан Стефан Иванов. \r\nПродължава участието на военнослужещи от Сухопътните войски и в гасенето на големия горски пожар в Национален парк Рила. Двадесет и един военнослужещи от Бригадно командване – Благоевград  и днес полагат усиля в борбата с огъня, който гори в труднодостъпния район между хижа „Чакалница“ и връх Капатник. Старши на формированието е началникът на щаба на Трети механизиран батальон от състава на Бригадното командване майор Тихомир Нарлиев.", "date": "2019.10.29", "title": "Трети ден военнослужещи и техника от Българската армия помагат за гасенето на големите горски пожари"}
{"url": "http://www.focus-news.net/news/2019/10/29/2713961/pri-proverka-na-bagazh-nosen-ot-35-godishen-mazh-za-poluchatel-v-zatvora-v-belene-sa-namereni-narkotitsi-ukriti-v-chasti-ot-televizor.html", "text": "Вчера, при проверка на багаж, носен от 35-годишен мъж за получател в затвора в Белене, са намерени наркотици, укрити в части от телевизор. Това съобщиха от пресцентъра на  МВР . На място се отзовали полицейски служители, при извършения оглед установили шест пакета с различни размери, съдържащи: суха, зелена тревиста маса; два пакета с бяла паста; пакетче с кристалообразно вещество и станиол със същото съдържание; станиолова свивка с кафяво прахообразно вещество; полиетиленово пакетче с бяло прахообразно вещество. При направения наркополеви тест кафявото прахообразно вещество реагирало на хероин, а зелената тревиста маса - на канабис. Теглото на иззетите наркотици е в процес на изясняване. Назначени са експертизи. За случая е уведомен прокурор от Районна прокуратура – Левски и е образувано досъдебно производство за извършено престъпление по чл. 354 а, ал. 3, т. 1 от НК, работата по което продължава.", "date": "2019.10.29", "title": "При проверка на багаж, носен от 35-годишен мъж за получател в затвора в Белене, са намерени наркотици, укрити в части от телевизор"}
{"url": "http://www.focus-news.net/news/2019/10/29/2713949/mestni-izbori-2019-v-chetiri-sela-ot-obshtina-saedinenie-e-izbran-kmet-na-parvi-tur-samo-v-selo-nedelevo-shte-se-provede-balotazh.html", "text": "В четири села от община Съединение е избран кмет на първи тур, предаде репортер на  Радио „Фокус“ – Пловдив . В  село Голям чардак  кметската надпревара спечели кандидатът на ГЕРБ Благо Стайков с 60,12 %. Досегашният кмет Величко Кансъзов от БСП остана втори с 26,49 % подкрепа. В  село Малък чардак  единственият кандидат за кметското място Дафинка Христова от местна коалиция „Обединен блок на труда български лейбъристи“ (ПП АБВ, ПП Воля) получи подкрепа 88,46 %. В  село Найден Герово  също бе избран кмет на първи тур. Това е Атанас Арабаджийски от местна коалиция „Обединен блок на труда български лейбъристи“ (ПП АБВ, ПП Воля), подкрепен от 64,09 %. За кмет на  село Царимир  е избрана Атанаска Бешликова от местна коалиция „Обединен блок на труда български лейбъристи“ (ПП АБВ, ПП Воля), която е спечелила 52,01 % от вота на избирателите.  \r\nБалотаж на 3 ноември ще има единствено в  село Неделево . Там един срещу друг ще се изправят Иван Хаджийски, издигнат от инициативен комитет, и Тодор Белаков от местна коалиция „Обединен блок на труда български лейбъристи“ (ПП АБВ, ПП Воля). На първия тур на местните избори те са получили съответно 40 % и 26,32 % от вота на избирателите в населеното място. \r\nТони МИХАЙЛОВ", "date": "2019.10.29", "title": "Местни избори 2019: В четири села от община Съединение е избран кмет на първи тур, само в село Неделево ще се проведе балотаж"}
{"url": "http://www.focus-news.net/news/2019/10/29/2713958/41-godishen-mazh-e-prostrelyan-v-kraka-pri-skandal-pred-chasten-dom-v-radomir.html", "text": "Служители от Районно управление на РВР – Радомир изясняват инцидент. Това съобщиха от пресцентъра на  МВР . Вчера, около 16.30 часа, чрез тел. 112 в районното управление постъпил сигнал за възникнал скандал пред частен дом в града. Органите на реда реагирали незабавно и на място установили, че е прострелян в крака 41-годишен местен жител, който е познат на полицията. Според първоначалните данни мъжът отишъл пред дома на опонента си - 35-годишен, и след разговори и скандали, последвала стрелба със законно притежаван пистолет от страна на по-младия мъж. Пострадалият е откаран в болницата в Перник, където му е оказана първа медицинска помощ. Причините за случилото се са в процес на установяване. Образувано е досъдебно производство и работата продължава.", "date": "2019.10.29", "title": "41-годишен мъж е прострелян в крака при скандал пред частен дом в Радомир"}
{"url": "http://www.focus-news.net/news/2019/10/29/2713955/18-godishen-i-nepalnoletno-momche-sa-zadarzhani-s-narkotitsi-vav-varna.html", "text": "Полицаи са задържали 18-годишен младеж и непълнолетно момче с наркотици във Варна. Това съобщиха от пресцентъра на  Областната дирекция на МВР  . Случаят е от неделя, 27 октомври. Около 13.10 часа, на ул. „Теодосий Търновски“, е извършена полицейска проверка на М.М. (на 18 години) и непълнолетно момче, двамата от Варна, неизвестни на МВР. В същите е намерено и иззето количество суха тревиста маса. Направената експертна справка е установила, че се касае за марихуана с общо тегло 1.79 грама. По случая е образувано бързо полицейско производство, а материалите са докладвани на прокурор от Районната прокуратура във Варна. Момчетата са задържани за срок до 24 часа.", "date": "2019.10.29", "title": "18-годишен и непълнолетно момче са задържани с наркотици във Варна"}
{"url": "http://www.focus-news.net/news/2019/10/29/2713959/rumen-petkov-abv-iskam-da-izrazya-izklyuchitelnoto-zadovolstvo-na-rakovodstvoto-na-pp-abv-ot-tova-che-imahme-vazmozhnostta-da-podpishem-s-partiya-poslanie-sporazumenie-za-satrudnichestvo.html", "text": "Искам да изразя изключителното задоволство на ръководството на ПП АБВ от това, че имахме възможността да подпишем с партия „Послание“ този договор и голямото си щастие от споразуменията между нашите младежки организации. Това каза лидерът на АБВ Румен Петков, предаде репортер на  Агенция \"Фокус\" . \"С тези два документа ние слагаме много сериозна крачка в между държавните отношение на Р България и кралство Йордания и много сериозна енергия в отношенията между младежките организации. Искам да споделя нещо много интимно, което ме прави много щастлив и горд\", добави Петков. \"Аз съм първия вътрешен министър, който е подписал договор между България и Йордания и от този договор имаше голям резултат, както и вие отбелязахте. И по същество, това е първия голям договор на държава от Европейския съюз с кралство Йордания и съм много горд с това. Но съм още по-горд, че това е първия договор между две политически партии, който слага основа в отношенията\", допълни още Румен Петков. \r\nВиолета СИМЕОНОВА", "date": "2019.10.29", "title": "Румен Петков, АБВ: Искам да изразя изключителното задоволство на ръководството на ПП АБВ от това, че имахме възможността да подпишем с партия „Послание“ споразумение за сътрудничество"}
{"url": "http://www.focus-news.net/news/2019/10/29/2713965/deloto-za-dupnishkata-populyarna-kasa-e-varnato-v-prokuraturata-poradi-neredovnost-v-obvinitelniya-akt.html", "text": "Делото за „Дупнишката популярна каса” е върнато в прокуратурата поради нередовност в обвинителния акт. Това съобщиха за  Радио „Фокус” – Кюстендил  от Окръжен съд – Кюстендил. По време на разпоредително заседание в съда е прекратено наказателното производство спрямо управителя на „Дупнишката популярна каса” Георги Близнаков, поради неговата смърт. Съдът е прекратил съдебното производство спрямо неговата съпруга Ивона Близнакова и е върнал делото на прокуратурата, поради нередовности в обвинителния акт. Според съда в него липсват задължителните съставомерни фактически обстоятелства, водещи до  ограничаване правото на защита на подсъдимата, доколкото това препятства възможността да научи обвинението в пълнота.  \r\nОпределенията могат да се обжалват и протестират пред Софийски апелативен съд. Окръжен съд- Кюстендил е отхвърлил искането на защитата на Ивона Близнакова за намаляване на размера на мярката й за неотклонение „парична гаранция“ и тя остава в размер на 30 000 лв. Пострадалите от действията на „Дупнишката популярна каса” са конституирани като частни обвинители.  \r\nВенцеслав ИЛЧЕВ", "date": "2019.10.29", "title": "Делото за „Дупнишката популярна каса” е върнато в прокуратурата поради нередовност в обвинителния акт"}
{"url": "http://www.focus-news.net/news/2019/10/29/2713964/20-kilograma-tyutyun-bez-banderol-e-otkrit-v-doma-na-53-godishna-zhena-ot-plovdiv.html", "text": "Предварителна проверка за престъпление с акцизни стоки е образувана срещу 53-годишна жена от Пловдив. Това съобщиха от пресцентъра на  МВР . Вчера, в дома й в квартал „Столипиново“, полицаи от Шесто Районно управление на МВР са установили съхранявани 20 килограма тютюн на люспи, без български бандерол. Стоката е иззета с протокол за доброволно предаване. Материалите по случая са докладвани на дежурен районен прокурор.", "date": "2019.10.29", "title": "20 килограма тютюн без бандерол е открит в дома на 53-годишна жена от Пловдив"}
{"url": "http://www.focus-news.net/news/2019/10/29/2713960/pochina-aktyorat-yosif-shamli.html", "text": "На 47 години миналата нощ неочаквано e починал актьорът Йосиф Шамли. Това съобщиха от  Съюза на артистите (САБ) . Не се посочват причините за смъртта му. \"Тази нощ ни е напуснал актьорът Йосиф Шамли! Като дългогодишен актьор в трупата на Народния театър \"Иван Вазов\", Йосиф ще остане в историята на българския театър със своите десетки превъплъщения на сцената. В последния сезон той беше част от спектаклите \"Нощна пеперуда\" от Пьотр Гладилин, \"Наблюдателите\" от Константин Илиев, \"Опит за летен\" от Йордан Радичков, \"Калигула\" от Албер Камю, \"Спускане от връх Морган\" от Артър Милър, \"Теремин: музика, любов и шпиона\" от Петър Зеленка. Почивай в мир, Йосиф Шамли! Поклонението ще бъде на 30 октомври от 11:00 до 12:30 часа във фоайето на Народен театър \"Иван Вазов\", се казва в съобщението на САБ. \r\n \r\nРоден в София на 2 януари 1972 г., Йосиф Шамли учи в НГДЕК, а след това актьорско майсторство в НАТФИЗ „Кръстьо Сарафов“ при проф. Здравко Митков. През 2003 г. завършва и режисура в Нов български университет при Леон Даниел. Играе в Народния театър още като студент. Първите му роли на професионална сцена са в Сливенския, Смолянския и Пазарджишкия театър. Участва в проекти на „Сфумато“. Постъпва в трупата на Народния през 2003-та, сред най-харесваните му превъплъщения там са Файл в „Човекът, който прави дъжд“, Себастиан в „Бурята“, Мъж в „Куцулан или Вълча Богородица“, Еди в „Побъркани от любов“, Хофбацер в „Посещението на старата дама“, Блазиус в „С любовта шега не бива“, Роман в „Бягащи странници“, Корнуол в „Крал Лир“, Порфирий Петрович в „Престъпление и наказание“, Съдията във „Волпоне“, Ляпкин Тяпкин в „Ревизор“, Ювачов в „Нощна пеперуда“, Цера в „Ничия земя“, Игото в „Опит за летене“, Херей в „Калигула“, Том Уилсън в „Спускане от връх Морган“, Ф.М. в „Наблюдателите“, Голдбърг в „Теремин“. Носител е на две награди „Аскеер“. Играл е във филмите „Дзифт“, „Източни пиеси“, „Бекрайната градина“, „Прасето“, „Спасителят в прахта“. През 2008-а поставя спектакъла „Хирошима, моя любов“ от Маргьорит Дюрас в Театрална работилница „Сфумато“.", "date": "2019.10.29", "title": "Почина актьорът Йосиф Шамли"}
{"url": "http://www.focus-news.net/news/2019/10/29/2713966/sport-beroe-pobedi-botev-vratsa-s-40-pri-debyuta-na-hero.html", "text": "Футбол: Отборът на Берое победи Ботев Враца с 4:0 при дебюта на треньора Димитър Димитров-Херо начело на тима в мач от 14-ия кръг на  efbet Лигата . Два гола отбеляза Ибрахима Конте и по един Мартин Камбуров от дузпа и Зоран Йосипович. След победата Берое заема шестото място с 21 точки, а Ботев Враца са 12-ти с 12 точки. \r\nВ 16:00 часа започна мача Локомотив Пловдив – Черно море, като резултат на полувремето е 1:0, а от 18:30 Царско село приема шампиона Лудогорец.", "date": "2019.10.29", "title": "Спорт: Берое победи Ботев Враца с 4:0 при дебюта на Херо"}
{"url": "http://www.focus-news.net/news/2019/10/29/2713963/tass-ot-ruskoto-ministerstvo-na-otbranata-oprovergaha-novinata-za-obstrel-po-konvoy-na-ruskata-voenna-politsiya-v-siriya.html", "text": "Руски войски не са попадали под обстрел в Сирия, съобщи представител на Руския център за помирение на враждуващите страни (структура на руското Министерството на отбраната), цитиран от  TACC . \r\nИнформацията, разпространена в социалните мрежи за обстрел на конвой на руска военна полицейска част в района на граничния пункт „Дербисия“ на сирийско-турската граница, не е вярна \", заявиха военните. \r\nВ изявлението се добавя, че \"няма пострадали сред руските военни и тяхното оборудване е в добро състояние\". \r\nСпоред него неустановено устройство е взривено близо до бронираните машини на Руската федерация в Сирия, за да се провали срещата на военни части на Русия и Турция. \"На 29 октомври тази година, при подготовка за насрочена среща на представители на руската военна полиция с турската страна на пропускателния пункт „Дербисия“ на сирийско-турската граница до руските бронирани коли, се чу експлозия от избухване на неидентифицирано взривно устройство\", казаха военните. \r\nСрещата с представители на турската страна се проведе по план. \"Опитите на неидентифицирани лица да извършат провокация на сирийско-турската граница се оказаха неуспешни\", се казва в изявлението. \r\nПо-рано на 29 октомври социалните мрежи съобщиха, че в Сирия двама руски военнослужещи са ранени при артилерийски обстрел на конвой на военната полиция на Руската федерация. \r\n \r\n  Юлиян Марков", "date": "2019.10.29", "title": "ТАСС: От руското Министерство на отбраната опровергаха новината за обстрел по конвой на руската военна полиция в Сирия"}
{"url": "http://www.focus-news.net/news/2019/10/29/2713969/ogranicheno-e-dvizhenieto-na-avtomobili-s-shirina-nad-33-metra-po-patya-mezhdu-selata-kormyansko-i-malak-varshets-v-oblast-gabrovo.html", "text": "Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха за  Радио „Фокус“ – Велико Търново , че реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общински път до III–403 в село Малки Вършец. Условията за пътуване в региона са нормални. Трафикът към този час е спокоен. Времето е мрачно, а пътните настилки са сухи.  \r\nВ прохода Шипка остава в сила забраната за товарни автомобили над 12 тона. Движението в участъка от Габрово към връх Шипка при км 164+150 се осъществява с повишено внимание поради пропаднал участък. Поставена е необходимата сигнализация, а укрепването продължава до края на октомври. Не се допуска преминаване на тежкотоварни автомобили над 10 тона по пътя между Крамолин и Велико Търново. Причината е намален габарит на пътното тяло при км 26+444. Свлачище затруднява движението по пътя Габрово – Стоманеците. При км 7+060 има пропаднал участък на асфалтовата настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до 31 октомври. \r\nРени АТАНАСОВА", "date": "2019.10.29", "title": "Ограничено е движението на автомобили с ширина над 3.3 метра по пътя между селата Кормянско и Малък Вършец в област Габрово"}
{"url": "http://www.focus-news.net/news/2019/10/29/2713970/s-kontsert-posveten-na-fantastichnite-geroi-v-muzikata-shte-bade-otkrit-petiyat-sezon-na-varnensko-lyato-za-detsa.html", "text": "С концерта „Фантастични герои в музиката“, в неделя, на 3 ноември, във Варна ще бъде открит петият сезон на безплатните матинета за деца. Това съобщиха за  Радио „Фокус“ – Варна  организаторите. В концерта, който започва от 11.00 часа в Зала 1 на Фестивалния и конгресен център, отново ще се изявят деца от НУИ „Добри Христов“. Водещ по традиция ще е Руми Петрова, известна на малки и големи като Госпожа Виола. Поредицата „Приказките на Госпожа Виола“ е част от „Варненско лято за деца“ – съпътстваща програма на Международния музикален фестивал „Варненско лято“ 2019. Тази неделя, Госпожа Виола ще разкаже на малките и големи зрители как музиката „рисува“ героите от техните любими приказки. На сцената на Фестивалния и конгресен център ще оживеят принцеси, дракони, малки лъвчета и могъщи царе с помощта на симфоничен оркестър, солисти и балет от Националното училище по изкуствата „Добри Христов“ във Варна. Ще прозвучат обичани теми от балета „Спящата красавица“ на Чайковски, от операта „Руслан и Людмила“ на  Глинка, от „Пещерата на Горския цар“ на Григ, от актуалните анимации „Цар Лъв“ и „Маугли“. По традиция в концерта ще се включи и Ансамбъл „Виолино“. \r\nДиана СТОЕВА", "date": "2019.10.29", "title": "С концерт, посветен на фантастичните герои в музиката, ще бъде открит петият сезон на \"Варненско лято за деца\""}
{"url": "http://www.focus-news.net/news/2019/10/29/2713967/rayonna-prokuratura-haskovo-nablyudava-dosadebno-proizvodstvo-za-izpolzvane-na-imitirasht-produkt-na-izvestna-targovska-marka-kafe.html", "text": "Районна прокуратура - Хасково наблюдава досъдебно производство за използване на имитиращ продукт на известна търговска марка кафе. Това съобщиха от пресцентъра на  Апелативна прокуратура - Пловдив . Районна прокуратура – Хасково наблюдава досъдебно производство за това, че към 20 октомври 2019 г. в гр. Хасково, без съгласието на притежателя на изключителното право, е използвано в търговската дейност марка кафе, обект на това изключително право, без правно основание - престъпление по чл. 172б, ал. 1 от Наказателния кодекс. \r\nДосъдебното производство е образувано на 28 октомври 2019 г. след получен сигнал от дружеството – правопритежател върху търговската марка на кафето и в резултат на проведена специализирана полицейска операция на отдел „Киберпрестъпност“  при Главна дирекция „Борба с организираната престъпност“ - МВР и съвместно със сектор „БОП“ - Хасково.   \r\nВ хода на работата по досъдебното производство до момента са извършени претърсвания и изземвания на 4 склада, намиращи се в Индустриалната зона на гр.Хасково, при което са били иззети 1 496 кутии, съдържащи общо 41 888 броя от разтворимо кафе, имитиращо продукт на една от най-популярните марки кафе в България. Към момента произходът на иззетите стоки е неясен, като предстои назначаване на експертиза с цел установяването му.", "date": "2019.10.29", "title": "Районна прокуратура - Хасково наблюдава досъдебно производство за използване на имитиращ продукт на известна търговска марка кафе"}
{"url": "http://www.focus-news.net/news/2019/10/29/2713973/vremenno-dvizhenieto-pri-km-5-po-pat-iii-402-sopot-staro-selo-se-osashtestvyava-dvuposochno-v-edna-lenta-poradi-obarnat-kamion.html", "text": "Временно движението при км 5 по път III-402 Сопот – Старо село се осъществява двупосочно в една лента поради обърнат камион. Това съобщиха от пресцентъра на  Агенция \"Пътна инфраструктура\" .Трафикът се регулира от \"Пътна полиция\".", "date": "2019.10.29", "title": "Временно движението при км 5 по път III-402 Сопот – Старо село се осъществява двупосочно в една лента поради обърнат камион"}
{"url": "http://www.focus-news.net/news/2019/10/29/2713968/remont-se-izvarshva-v-uchastak-ot-patya-pavlikeni-selo-samovodene-v-oblast-veliko-tarnovo.html", "text": "В едната лента се осъществява движението в участък от пътя Павликени – село Самоводене. В отсечката от км 8+900 до км 30+762 се извършва ремонт и трафикът се пропуска последователно в едното платно и за двете посоки. Това съобщиха за  Радио „Фокус“ – Велико Търново  от Областно пътно управление – Велико Търново. На място са поставени светофар и пътни знаци. Дейностите ще продължат до края на октомври. Времето в региона е мрачно, пътните настилки са сухи. Трафикът в края на работния ден е натоварен. Няма нововъведени ограничения за движението по пътищата.  \r\nРемонт се извършва по пътя между селата Новград и Вардим. Движението се осъществява в едната лента в отсечката от км 34+000 до км 42+200. То се регулира със светофарна уредба, пътни знаци, а при необходимост - и от регулировчици. Дейностите там също ще продължат до 31 октомври. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до началото на следващата година. Обходният маршрут е през Дебелец – Велико Търново – Лясковски кантон – Миндя – Елена и обратно. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. \r\nРени АТАНАСОВА", "date": "2019.10.29", "title": "Ремонт се извършва в участък от пътя Павликени – село Самоводене в област Велико Търново"}
{"url": "http://www.focus-news.net/news/2019/10/29/2713977/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево” на границата със Северна Македония. Това съобщи за  Радио „Фокус” – Кюстендил  дежурният на българо-македонския пункт. Движението от и към граничния пункт се осъществява без проблеми, пътните настилки са сухи. Няма образували се колони от чакащи автомобили. Не са наложени ограничения за движението на автомобилите.  \r\nВенцеслав ИЛЧЕВ", "date": "2019.10.29", "title": "Нормално се извършва преминаването през ГКПП „Гюешево”"}
{"url": "http://www.focus-news.net/news/2019/10/29/2713971/d-r-ivan-yordanov-direktor-odbh-pleven-na-teritoriyata-na-plevenska-oblast-nyama-registrirani-bolni-praseta-ot-afrikanska-chuma.html", "text": "На територията на Плевенска област няма регистрирани болни или починали прасета от африканска чума по свинете. Това каза на заседанието на областната епизоотична комисия д-р Иван Йорданов, директор ОДБХ-Плевен, предаде кореспондент на Радио „Фокус“ . \"Не са постъпвали сигнали за такива случаи“, каза д-р Иван Йорданов. Той подчерта, че епизоотичната обстановка за момента е спокойна.  \"Продължаваме проверките по личните стопанства за неспазване на декларациите за доброволно изкланите прасета“, каза още д-р Иван Йорданов. Той допълни, че има един случай на неспазване на декларация в с. Дисевица. \"Призовавам собствениците на стопанства въпреки моментното успокояване на епизоотичната обстановка да  не предприемат населване на личните си стопанства с прасета. Това неминуемо ще доведе до възникване на нови случаи на африканска чума по свинете и циркулация на вируса“, подчерта още д-р Иван Йорданов.  \r\n \r\nВиолета КРЪСТЕВА", "date": "2019.10.29", "title": "Д-р Иван Йорданов, директор ОДБХ-Плевен: На територията на Плевенска област няма регистрирани болни прасета от африканска чума"}
{"url": "http://www.focus-news.net/news/2019/10/29/2713954/mestni-izbori-2019-10-partii-i-koalitsii-shte-sastavyat-noviya-mandat-na-obshtinski-savet-burgas.html", "text": "10 партии и коалиции ще съставят новия мандат на Общински съвет (ОбС) - Бургас, предаде репортер на  Радио \"Фокус\" - Бургас . Членовете на новия местен парламент отново ще бъдат 51. След преброяването на вота от неделя стана ясно, че най-силна подкрепа (43.21%) са получили представителите на ПП ГЕРБ, които ще имат 24-ма представители в Обс. ПГ \"БСП за България\" е получила вота на 7 743 (12.15%) от гласоподавателите и в мандат 2019-2023 г. ще бъде представена от 7 души. ПП \"Средна европейска класа\" получи доверието на 5 907 (9.27%) от избирателите и в новия Обс ще има 5 нейни представители. Веднага след тях по подкрепа се нареди ПП \"Движение България на гражданите\", която спечели 4277 (6.71%) гласове, затова четирима от нейната листата ще бъдат членове на новия Общински съвет в Бургас.  \r\nПП „Възраждане“, ПП \"Национален фронт за спасение на България\", ПП \"Съюз на демократичните сили\", \"Демократична България - Обединение\", както и коалиция \"Ние, гражданите\" ще имат по две места в новия мандат, а ПП \"Движение за права и свободи\" ще бъде представена в местния парламент от един общински съветник.  \r\nМария ПОПЧЕВА", "date": "2019.10.29", "title": "Местни избори 2019: 10 партии и коалиции ще съставят новия мандат на Общински съвет - Бургас"}
{"url": "http://www.focus-news.net/news/2019/10/29/2713974/katastrofa-mezhdu-dva-leki-avtomobila-e-stanala-na-pat-i-8-plovdiv-sadovo.html", "text": "Около 15.50 ч днес е станала катастрофа при км 236 на път I-8 Пловдив - Садово, посока Пловдив, в близост до моста на Кемера. Това казаха за  Агенция „Фокус“  от  ОДМВР-Пловдив . Лек автомобил е блъснал отзад друг автомобил. 23-годишният водач на колата, предизвикала катастрофата, е откаран в лечебно заведение за прегледи. Скоро огледът трябва да приключи и движението да се освободи. Взетите проби не са отчели алкохол в кръвта на шофьорите. Изясняват се причините за катастрофата.  \r\nЗорница КОСТАДИНОВА", "date": "2019.10.29", "title": "Катастрофа между два леки автомобила е станала на път I-8 Пловдив - Садово"}
{"url": "http://www.focus-news.net/news/2019/10/29/2713978/vitsepremierat-mariyana-nikolova-se-sreshtna-s-poslanika-na-sasht-hero-mustafa.html", "text": "Основната цел в усилията ни за засилване на двустранното икономическо сътрудничество е привличането на нови преки американски инвестиции“, заяви заместник министър-председателят по икономическата и демографската политика Марияна Николова на среща в Министерския съвет с извънредния и пълномощен посланик на САЩ Херо Мустафа. Това съобщиха от  правителствената информационна служба . \r\nВицепремиерът Николова поздрави своя гост за назначаването й като посланик в София и изрази готовност за задълбочаване на търговско-икономическите отношения. Заместник министър-председателят акцентира върху положителната тенденция за устойчив растеж на двустранната търговия, която през 2018 г. има ръст от близо 26%. \r\nВицепремиерът Марияна Николова посочи, че има значителен потенциал за привличане на американски инвестиции в сферата на високотехнологичните сектори като информационните и комуникационните технологии, аутсорсинга на бизнес процеси, машиностроенето, електротехниката и електрониката.  \r\nОт своя страна посланик Мустафа приветства възможностите за по-нататъшно сътрудничество между нашите две правителства в различни сектори, включително инвестициите и киберсигурността.", "date": "2019.10.29", "title": "Вицепремиерът Марияна Николова се срещна с посланика на САЩ Херо Мустафа"}
{"url": "http://www.focus-news.net/news/2019/10/29/2713976/patishtata-v-burgaska-oblast-sa-suhi-i-normalno-prohodimi.html", "text": "Пътищата в Бургаска област са сухи и нормално проходими, съобщиха за  Радио \"Фокус\"-Бургас  от Областното пътно управление. Видимостта е добра, няма затворени пътни участъци. Към момента движението в областната пътна мрежа се осъществява без затруднения и е с нормална интензивност. По-натоварен е трафикът по пътя Поморие – Ахелой, по пътя село Атия – Созопол, както и по отсечката Бургас – автомагистрала„Тракия“. \r\nНяма образувани големи колони от автомобили по входно-изходните пътни артерии на град Бургас, но движението е интензивни. По-натоварен е трафикът по булевардите „Демокрация“, „Сан Стефано“, „Стефан Стамболов“ и „Тодор Александров“, както и по бул. „Захари Стоянов“ в жилищен комплекс „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2019.10.29", "title": "Пътищата в Бургаска област са сухи и нормално проходими"}
{"url": "http://www.focus-news.net/news/2019/10/29/2713962/vremenno-dvizhenieto-pri-km-236-na-pat-i-8-plovdiv-sadovo-se-osashtestvyava-dvuposochno-v-edna-lenta-poradi-ptp.html", "text": "Временно движението при км 236 на път I-8 Пловдив - Садово се осъществява двупосочно в една лента поради ПТП. Това съобщиха от  Агенция \"Пътна инфраструктура\" .Трафикът се регулира от \"Пътна полиция\".", "date": "2019.10.29", "title": "Временно движението при км 236 на път I-8 Пловдив - Садово се осъществява двупосочно в една лента поради ПТП"}
{"url": "http://www.focus-news.net/news/2019/10/29/2713972/kanal-5-makedoniya-upravlyavashtite-zayaviha-che-ostavat-posveteni-na-evrointegratsiyata.html", "text": "Няма да се откажем от Европейския съюз, трябва да успеем по пътя на европейската интеграция - това заяви министърът на външните работи на Македония Никола Димитров при първото публично изявление, след като страната не получи дата на срещата на върха в Брюксел, информира македонският телевизионен  “Канал 5“ .  \r\nВ обръщение към депутати и посланици, включително френския посланик Кристиян Тимоние, Димитров заяви, че македонското правителство споделя позицията на Йоханес Хан, Федерика Могерини, Доналд Туск и Жан-Клод Юнкер, че червената светлина, дадена от Франция на Македония, е една несправедливост и историческа грешка и че няма да има просперитет на ЕС без разширяване на съюза със страните от Западните Балкани. Освен Димитров, позитивно се изказа вицепремиерът по европейските въпроси Буяр Османи, който смята, че чувството за предателство от страна на ЕС не трябва да накърнява европейските ценности. \r\nНо на тази сесия нямаше въпроси и дебати от депутатите от ВМРО-ДПМНЕ, тъй като те напуснаха залата в самото начало. Според тях сесията за отчетност е пародия и проправителствена забава, на която вместо оставки за морална отговорност има манипулативни изявления. \r\nЗа разлика от депутатите от ВМРО-ДПМНЕ, в парламента останаха осемте независими депутати от партията, които гласуваха за Споразумението от Преспа. Те се съгласиха с правителството, че не трябва да има разочарования, а е необходима съвместна работа за по-добри резултати в бъдеще. \r\n \r\n  Юлиян Марков", "date": "2019.10.29", "title": "„Канал 5“ (Македония): Управляващите заявиха, че остават посветени на евроинтеграцията"}
{"url": "http://www.focus-news.net/news/2019/10/29/2713983/otkrivat-praznichna-izlozhba-v-muzeya-na-vazrazhdaneto-vav-varna-za-denya-na-narodnite-buditeli.html", "text": "Изложбата „Духовност и Музей“ предстои да бъде открита в навечерието на Деня на народните будители в Музея на Възраждането във Варна. Тържественото представяне ще се състои от 16 часа на 31-ви октомври. Това съобщи за  Радио „Фокус“ – Варна  директорът на културната институция Мариана Николова. В експозицията, която може да бъде посетена до 13-ти ноември, за пръв път ще бъдат показани идейните планове и проекти при разработването и оформянето на двете експозиции на музея: през 1958-1959 г. и през 2006 г. Специално за откриването й посетителите ще могат сами да прожектират филм за Варна през епохата на Възраждането, със специален апарат. Това е първият музей в България, в който е направена възстановка на училищна стая от периода на Българското възраждане. Той е открит официално на 4-ти октомври 1959 година. Автор на първата експозиция е проф. В. Тонев. Сградата, която е определена да представи богатото наследство и фонд на музея, е специално реставрирана за целта и е от огромно значение за Варна и жителите й. Построена е през 1861 – 1862 г. за нуждите на първото българско училище „Св. Св. Кирил и Методий“. В нея през 1865 г. намира подслон и първата българска църква на града „Св. Архангел Михаил”. 5 години по-късно, на втория етаж е добавена пристройка за първото българско читалище на Варна – „Възрождение”. Така сградата, която и до днес е съхранена на ул. „27-ми юли” № 9, става символ за града и жителите му още със своето построяване. От юни 2006 година музеят намира нов дом на ул. „Л. Заменхоф” № 21,  в специално реставрирана къща във възрожденски стил, строена през втората половина на XIX в. и служила за известен период от време след Освобождението за девическо училище. Новата експозиция е дело на  Станка Димитрова и художник-проектанта Цветана Векова. \r\n \r\nДиана СТОЕВА", "date": "2019.10.29", "title": "Откриват празнична изложба в Музея на Възраждането във Варна за Деня на народните будители"}
{"url": "http://www.focus-news.net/news/2019/10/29/2713981/afp-rusiya-obyavi-che-izteglyaneto-na-kyurdite-v-severna-siriya-e-zavarshilo.html", "text": "Русия заяви, че кюрдските сили в Северна Сирия са се оттеглили от районите по границата на Турция, както е планирано в рамките на споразумението между Москва и Анкара, предава  AFP , \r\n\"Изтеглянето на въоръжени части от територия, където трябва да се създаде коридор за сигурност, е завършено преди определеното време\", заяви министърът на отбраната на Русия Сергей Шойгу, цитиран от руските информационни агенции, по време на посещение в Армения. \r\n\"Сирийските гранични служители и нашата военна полиция са разположени там\", заяви Шойгу пред арменския си колега Давит Тоноян. \r\nКрайният срок за оттеглянето беше определен за 18:00 местно време (17:00 часа българско време) във вторник. \r\n \r\n  Юлиян Марков", "date": "2019.10.29", "title": "AFP: Русия обяви, че изтеглянето на кюрдите в Северна Сирия е завършило"}
{"url": "http://www.focus-news.net/news/2019/10/29/2713985/inzh-bogdan-milchev-institut-za-patna-bezopasnost-pri-promyana-na-atmosfernite-usloviya-uskoryavaneto-i-ryazkoto-spirane-stava-opasno.html", "text": "При промяна на атмосферните условия бързото ускоряване и рязкото спиране става опасно. Това каза в интервю за дневния информационен блок „Добър ден“ на  Радио „Фокус“  експертът от Института за пътна безопасност инж. Богдан Милчев. Според него стопанинът на пътя трябва да изгради безопасна инфраструктура, а пътната безопасност е въпрос на култура. „Винаги когато се сменят атмосферните условия, в този преход се увеличават и пътнотранспортните произшествия, а оттам и жертвите. Институтът за пътна безопасност счита, че само безопасните пътища могат да предотвратяват човешките грешки, защото ние, хората, винаги ще допускаме грешки. В тази връзка се надявам Агенция „Пътна инфраструктура“ наистина да бъде подготвена за зимните условия и да може адекватно да почиства пътя и да се погрижи маркировката да бъде светлоотразителна. Също така много е важно водачите да знаят, че на пътя не са сами. Това означава, че трябва да предвиждат не само собственото си поведение, но и поведението на останалите“, заяви експертът. Инж. Богдан Милчев допълни, че основен проблем в България продължава да бъде и употребата на гуми втора употреба и т. нар. сезонни гуми. Гумите са обувките на един автомобил и те трябва да са пригодени за безопасно шофиране при зимни условия, уточни той. \r\nВеселка ИВАНОВА", "date": "2019.10.29", "title": "Инж. Богдан Милчев, Институт за пътна безопасност: При промяна на атмосферните условия ускоряването и рязкото спиране става опасно"}
{"url": "http://www.focus-news.net/news/2019/10/29/2713986/ministar-danail-kirilov-se-sreshtna-sas-sindikata-na-sluzhitelite-v-zatvorite-v-balgariya.html", "text": "Министърът на правосъдието Данаил Кирилов проведе днес работна среща с Управителния съвет на Синдиката на служителите в затворите в България /ССЗБ/. На нея присъстваха още ресорният заместник-министър на правосъдието проф. Николай Проданов, както и професионалното ръководство на Главна дирекция „Изпълнение на наказанията“. Това съобщиха от пресцентъра на  Министерство на правосъдието .   \r\nОт страна на министерството беше дадена подробна информация за хода на изпълнението на поетите ангажименти към синдикалната организация, касаещи въпроси като заплащане и численост на служителите в двете главни дирекции – „Изпълнение на наказанията“ и „Охрана“. Участниците в срещата бяха запознати и с хода на бюджетната процедура към момента и предприетите стъпки от Министерството на правосъдието.  \r\nВ края на срещата правосъдният министър благодари на ССЗБ за диалогичността и добрата комуникация, а от синдиката изразиха готовност за допълнителните разговори с министерството в периода до края на бюджетната процедура и окончателното приемане на държавния бюджет за 2020 г.", "date": "2019.10.29", "title": "Министър Данаил Кирилов се срещна със Синдиката на служителите в затворите в България"}
{"url": "http://www.focus-news.net/news/2019/10/29/2713989/sport-uefa-nakaza-balgariya-s-dva-macha-pred-prazni-tribuni-i-solena-globa.html", "text": "Футбол: УЕФА наказа България с два мача пред празни трибуни  и глоба от 85 хиляди евро заради проявите на расизъм по време на европейската квалификация срещу Англия. Това означава, че мачът срещу Чехия на 17 ноември ще се играе без публика, като на стадиона ще се допускат само деца до 14години. \r\nМачът от 14-ия кръг на  efbet  Лигата  между Локомотив Пловдив и Черно море завърши 1:0.", "date": "2019.10.29", "title": "Спорт: УЕФА наказа България с два мача пред празни трибуни и солена глоба"}
{"url": "http://www.focus-news.net/news/2019/10/29/2713987/nikolay-nikolov-gdpbzn-pozharat-nad-chiprovtsi-e-mozhe-bi-nay-golemiyat-deystvasht-v-momenta-na-teritoriyata-na-balkanskiya-poluostrov.html", "text": "Директорът на ГДПБЗН главен комисар Николай Николов резюмира обстановката, свързана с възникналите през последните дни пожари в Западна България. Това съобщиха от  пресцентъра на МВР . \"Локализиран е пожарът в Рила, обхванал около 4500 дка площи, като се надявам утре сутринта да съобщим, че е погасен. Работата на около 190 човека, ангажирани в гасенето през последните три дни даде резултат. Пожарът до Бобовдол, който засегна около 350 дка иглолистна гора, също бе погасен, както и този  до Белица – с. Краище, обхванал над 100 дка боров масив\", заяви той. По думите му пожарът над Чипровци е може би най-големият действащ в момента на територията на Балканския полуостров, а може би и в Европа. Той се разпростря на над 40 000 дка като 1/3 от тях са в България. \"За радост, засегнатите у нас площи не са изцяло гори. Благодаря на всички - повече от 150 души - пожарникари, доброволци, служители на горските стопанства и на МО, които трети ден са на терен. Благодаря и на колегите от ВВС, които не се поколебаха днес в мъгливото и димно време да участват в гасенето с хеликоптерите, помощта им е неоценима\", посочи още Николов. \"Остават две огнища, които са проблем, но и той ще бъде решен утре. Колегите от горските стопанства наблюдават и пожар, който се развива на запад от Миджур, на сръбска територия, като усилията са да не се прехвърли от сръбска територия у нас. На терен работят повече от 200 души, а в София действа щаб за координация на съвместните ни усилия. По обяд пожарникарите ни се срещнаха с колегите от Сърбия за уточняване на действията. Утре  пилотите от ВВС отново са готови да се притекат на помощ, но подчертавам, че ситуацията е тежка, димът е опасен, видимостта не е добра. По тези причини ще преценяваме внимателно обстановката и резки маневри няма да правим\", каза той. Главен комисар Николов отправи специална благодарност към доброволците, като подчерта, че всеки от тях е добре дошъл, особено специално обучените от пожарникарите.", "date": "2019.10.29", "title": "Николай Николов, ГДПБЗН: Пожарът над Чипровци е може би най-големият действащ в момента на територията на Балканския полуостров"}
{"url": "http://www.focus-news.net/news/2019/10/29/2713988/vazstanoveno-e-dvizhenieto-po-pat-iii-402-sopot-staro-selo.html", "text": "Възстановено е движението по път III-402 Сопот - Старо село. Това съобщиха от пресцентъра на  Агенция \"Пътна инфраструктура\" .", "date": "2019.10.29", "title": "Възстановено е движението по път III-402 Сопот - Старо село"}
{"url": "http://www.focus-news.net/news/2019/10/29/2713990/mestni-izbori-2019-ot-4-partii-i-koalitsii-shte-se-sastoi-noviyat-mandat-na-obshtinski-savet-sozopol.html", "text": "От 4 партии и коалиции ще се състои новият мандат на Общински съвет - Созопол, предаде репортер на Радио \"Фокус\"-Бургас. Членовете на новия местен парламент ще бъдат 17. Най-силна подкрепа са получили членовете на КП БСП за България (36.15%). Те ще имат 7 представители в Обс. На второ място е ПП Съюз на демократичните сили, която е получила 23.20% от местната подкрепа. Тя ще бъде представена от 4 души. След нея идва Политическа партия ГЕРБ, която е била подкрепена от 19.55%, която също ще има 4-ма представители. На четвърто място е ПП Мир (9.64%) с 2-ма представители. \r\nДеница ДИМИТРОВА", "date": "2019.10.29", "title": "Местни избори 2019: От 4 партии и коалиции ще се състои новият мандат на Общински съвет - Созопол"}
{"url": "http://www.focus-news.net/news/2019/10/29/2713991/pregled-na-mezhdunarodnite-novini-do-18-chasa-agentsiya-fokus.html", "text": "Основната опозиционна партия във Великобритания – Лейбъристката, ще подкрепи призива на премиера Борис Джонсън (КП) за провеждането на предсрочни парламентарни избори в страната през месец декември, предава  AFP , като допълва, че точната дата за вота предстои да бъде определена.  \r\nЛидерът на лейбъристите Джереми Корбин заяви, че решението на ЕС да отложи отново Брекзит е изпълнило искането му да преодоляване на заплахата от неорганизирано излизане на Обединеното кралство от структурите на Общността. „Сега ще започнем най-амбициозната и радикална кампания за реална промяна, която страната ни е виждала някога“, увери Корбин. \r\n*** \r\n \r\n  Аржентиненцът Рафаел Гроси бе избран за нов генерален директор на Международната агенция за атомна енергия (МААЕ), натоварена със задачата да наблюдава прилагането на споразумението за ядрената програма на Иран, предава  AFP . \r\n„С осигуряването на квалифицираното мнозинство в управителния съвет в подкрепа на Рафаел Гроси, МААЕ предприе решителна стъпка към избора на свой генерален директор\", обяви в социалната мрежа „Туитър“ Ксавие Стикер, френският посланик при базираната във Виена агенция на ООН.  \r\nМААЕ е в процес на избиране на нов генерален секретар след смъртта на Юкия Амано през юли тази година, припомня агенцията.  \r\n*** \r\n \r\n  Анкара трябва да бъде „по-предпазлива, когато споменават Гърция“. Това предупреди министър-председателят на южната ни съседка Кириакос Мицотакис в отговор на твърденията на Министерството на външните работи в Анкара, че Атина е отблъснали десетки хиляди мигранти, които са се опитали да преминат през Егейско море към Европа тази година, съобщава електронното издание на гръцкия ежедневник  Kathimerini . \r\n„Онези, които засилиха бежанската криза, използвайки преследваните като пешки при преследването на собствените си геополитически цели, трябва да бъдат по-предпазливи при споменаването на Гърция“, заяви Мицотакис на четвъртата среща на върха между представители на ЕС и арабските държави, която се провежда в Атина.  \r\nМиграционната криза, подчерта Мицотакис, е международно предизвикателство, което не може да бъде решено, когато страни като Турция „оспорват фактите от десетилетия и отправят неприемливи искания“. Притокът на мигранти и бежанци в Гърция е „асиметричен\" спрямо размера и населението на страната, допълни Мицотакис. \r\n„Ние контролираме границите си. Само че една държава не може да носи проблемите на три континента на гърба си“, заяви гръцкият премиер, обръщайки се към държавни ръководители на повече от дузина страни, включително Сирия, Ирак и Алжир. \r\n„Единственият начин да се отговори на това голямо предизвикателство на XXI век е координация и сътрудничество. Нуждаем се от по-добра координация между европейците и арабите, за да управляваме причините за миграцията“, добави той, като призова за повече действия в подкрепа на страните, от които идват по-голямата част от бежанците и мигрантите, и повече усилия срещу мрежите за контрабанда на мигранти. \r\nМинистерството на външните работи в Анкара заяви в неделя, че Гърция е отблъснала обратно 25 404 нелегални мигранти в Турция през първите 10 месеца на годината. „Фактът, че гръцките власти отричат постъпки, противоречащи на международното право, определени от съответните ни служби и Съвета на Европа, не променя реалността в тази област“, бе подчертано в разпространения текст.  \r\n„Приканваме новото гръцко правителство да работи за коригиране на тази политика, която противоречи на международното право, вместо да отрича случаите, установени от Съвета на Европа, който разполага с цялата информация и документи“, бе отбелязано още в текста. \r\n*** \r\n \r\n  Вече два дни на няколко десетки различни места в Сърбия бушуват пожари, но най-тежко е положението в Община Търговище, край Стара планина, където огънят пламна във вечерните часове на неделя, предава скопската електронна медия  „Нетпрес“ . \r\nТеренът е трудно достъпен, което допълнително затруднява усилията на пожарникарите да се справят със стихията. С оглед на факта, че Сърбия не разполага със самолети „Канадер“, за гасене на пожара във въздуха са вдигнати хеликоптери. Поискана е помощ от Русия, откъдето се очаква изпращането на „Ил-76“.  \r\nКъм настоящия момент няма пострадали, но като превантивна мярка е разпоредена евакуацията на трима души. Медиите твърдят, че няма заплаха нито за населението в района, нито за имотите им.  \r\n*** \r\n \r\n  Правителството на премиера на Обединеното кралство Борис Джонсън изпрати на членовете на управляващата Консервативна партия текста на законопроекта за провеждане на предсрочни парламентарни избори през декември. Гласуването на предложението, което ще позволи изборите да бъдат свикани с обикновено мнозинство в парламента, заобикаляйки изискванията на действащото законодателство, ще бъде проведено във вечерните часове на деня, предава  TACC . \r\nДокумент от една страница, публикуван в социалната мрежа „Туитър“ от кореспондент на водещ британски вестник, показва, че се предвижда предсрочните парламентарни избори да се проведат на 12 декември.  \r\nПо-рано през деня основната опозиционна партия във Великобритания – Лейбъристката, обяви, че ще подкрепи призива на премиера Борис Джонсън (КП) за провеждането на предсрочни парламентарни избори в страната през месец декември. \r\nЛидерът на лейбъристите Джереми Корбин заяви, че решението на ЕС да отложи отново Брекзит е изпълнило искането му да преодоляване на заплахата от неорганизирано излизане на Обединеното кралство от структурите на Общността. „Сега ще започнем най-амбициозната и радикална кампания за реална промяна, която страната ни е виждала някога“, увери Корбин. \r\n***  \r\n \r\n  Шестима военнослужещи на Дамаск са загинали в сраженията с турската армия в североизточната част на Сирия, предава  AFP , като се позовава на информация от базираната в Лондон Сирийска обсерватория за човешките права (СОЧП). \r\nПо-рано през деня правозащитната организация съобщи, че сирийските правителствени сили и турските военни са влезли в сражение за първи път след началото на новата, трета по ред военна операция на Анкара в съседната й арабска република. Информацията на базираната в Лондон организация бе потвърдена и от други медии. \r\nЗасега няма официален коментар от страна на Анкара или Дамаск.  \r\n*** \r\n \r\n  Германският министър на икономиката и енергетиката Петър Алтмайер бе за кратко в безсъзнание, след като падна от сцената на конференция в Дортмунд, но вече говори и е успял да благодари на медиците за оказаната му помощ, предава  Reuters . \r\nПрограмата на конференцията, спряна след инцидента, изглежда е била възобновена. Съобщава се, че в публиката е имало лекар, който е оказал помощ на Алтмайер. \r\nАлтмайер е бил настанен в болница след инцидент по време на конференция по цифровите технологии в Дормунд, провинция Северен Рейн-Вестфалия. Докато е изнасял реч, Алтмайер е паднал от сцената, след което не е успял да се изправи сам. На място са били повикани медици, а всички присъстващи на конференцията са били помолени да напуснат залата. \r\n*** \r\n \r\n Турски части и подкрепящи ги представители на въоръжената сирийска опозиция са пленили 14 военнослужещи на Дамаск след първите сражения помежду им в североизточната част на Сирия. Това съобщи телевизия  Al Arabiya, позовавайки се на кюрдски източници, предава  TACC . \r\n„Турската армия и нейните лоялни формирования заловиха 14 войници от сирийската армия в село Тел-Тамер\", предаде телевизионният канал. \r\nПо-рано във вторник Sky News Arabia съобщи, че първите сблъсъци между сирийските и турските сили са регистрирани в североизточна Сирия. Същевременно бе съобщено, че шестима военнослужещи на Дамаск са загинали в сраженията с турската армия в североизточната част на Сирия. Информацията бе разпространена от базираната в Лондон Сирийска обсерватория за човешките права (СОЧП). \r\nЗасега няма официален коментар от страна на Анкара или Дамаск. \r\n*** \r\n \r\n Над 200 души, пожарникари, спасители, служители на жандармерията, работници на „Сръбски гори“ и граждани са ангажирани с гасенето на пожара в Стара планина в Сърбия, като огънят не застрашава жителите на региона и тяхното имущество, съобщи Министерство на вътрешните работи на Сърбия, цитирано от сръбския вестник  „Блиц“ и македонското издание  “Слободен печат“ . \r\nГасенето на пожар се затруднява от непристъпния терен и голямата надморска височина, което прави невъзможно достъпът до мястото на пожара с противопожарните автомобили. \r\nВ гасенето на пожара са ангажирани пожарникари и спасители от Пирот, Ниш, Димитровград, Бабушница, Зайчар, Лесковац, Смедерево, Панчево, Ягодина, Шабац и Крушевац. \r\nПожарът в Старата планина е избухнал от българска страна и се е разраснал на сръбска територия. \r\n*** \r\n \r\n Премиерът на Ливан Саад Харири е обявил, че ще депозира своята оставка пред президента на страната Мишел Аун, предава  AFP \r\nСтраната е обхваната от масови антиправителствени протести през последните две седмици. \r\n„Необходимо е да се направи нещо значително  за преодоляването на кризата. Отивам в президентския дворец да депозирам своята оставка“, заяви Харири в реч, излъчена по националната телевизия. \r\n*** \r\n \r\n Руски войски не са попадали под обстрел в Сирия, съобщи представител на Руския център за помирение на враждуващите страни (структура на руското Министерството на отбраната), цитиран от  TACC . \r\nИнформацията, разпространена в социалните мрежи за обстрел на конвой на руска военна полицейска част в района на граничния пункт „Дербисия“ на сирийско-турската граница, не е вярна \", заявиха военните. \r\nВ изявлението се добавя, че \"няма пострадали сред руските военни и тяхното оборудване е в добро състояние\". \r\nСпоред него неустановено устройство е взривено близо до бронираните машини на Руската федерация в Сирия, за да се провали срещата на военни части на Русия и Турция. \"На 29 октомври тази година, при подготовка за насрочена среща на представители на руската военна полиция с турската страна на пропускателния пункт „Дербисия“ на сирийско-турската граница до руските бронирани коли, се чу експлозия от избухване на неидентифицирано взривно устройство\", казаха военните. \r\nСрещата с представители на турската страна се проведе по план. \"Опитите на неидентифицирани лица да извършат провокация на сирийско-турската граница се оказаха неуспешни\", се казва в изявлението. \r\nПо-рано на 29 октомври социалните мрежи съобщиха, че в Сирия двама руски военнослужещи са ранени при артилерийски обстрел на конвой на военната полиция на Руската федерация. \r\n*** \r\n \r\n Русия заяви, че кюрдските сили в Северна Сирия са се оттеглили от районите по границата на Турция, както е планирано в рамките на споразумението между Москва и Анкара, предава  AFP , \r\n\"Изтеглянето на въоръжени части от територия, където трябва да се създаде коридор за сигурност, е завършено преди определеното време\", заяви министърът на отбраната на Русия Сергей Шойгу, цитиран от руските информационни агенции, по време на посещение в Армения. \r\n\"Сирийските гранични служители и нашата военна полиция са разположени там\", заяви Шойгу пред арменския си колега Давит Тоноян. \r\nКрайният срок за оттеглянето беше определен за 18:00 местно време (17:00 часа българско време) във вторник.", "date": "2019.10.29", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/10/29/2713992/otchitat-drastichno-uvelichenie-na-intoksikatsiite-s-opiati-pri-nepalnoletnite-vav-varna.html", "text": "През последната година във Варна се отчита драстично увеличение на интоксикациите с опиати и единични с кокаин сред непълнолетните на възраст от 10 до 18 години. Това сочат резултатите от проучване, по повод острите интоксикации сред децата и младежите в морския град, съобщи за  Радио „Фокус“ – Варна  проф. Снежа Златева,  началник на Клиниката по токсикология във Военноморската болница в града. Изследването се осъществява по поръчка на местната Дирекция по превенции. Изводите в него сочат, че сред подрастващите, острите интоксикации с алкохол във Варна задържат нива от 2018-та година, като тенденцията е към намаление спрямо предходни години. Същевременно делът на употребата на стимуланти нараства и превишава марихуаната и опиатите. Метаамфетамините са с най-значим дял, но по-нисък в сравнение с 2018-та година. Полинаркоманията е 30 % от всички остри интоксикации и задържа същите нива като от миналата година. Намаляват острите интоксикации с марихуана, отново на базата на сравнение с предходния период. Според проф. Златева, през тази година най-малката регистрирана възраст при случаите, преминали през Клиниката по токсикология, е на 12-годишно момиче, пушило марихуана, както и на момче на същата възраст, направило опит за самоубийство, вземайки метаамфетамини и амфетамини. В рамките на същото проучване е установено и, че при възрастните от 19 до 64 години, има трайна тенденция на увеличение на острите интоксикации, вследствие на смесването на наркотици и алкохол. \r\n \r\nДиана СТОЕВА", "date": "2019.10.29", "title": "Отчитат драстично увеличение на интоксикациите с опиати при непълнолетните във Варна"}
{"url": "http://www.focus-news.net/news/2019/10/29/2713994/aktsenti-v-sutreshniya-blok-dobro-utro-balgariya-na-radio-fokus-na-30-oktomvri.html", "text": "Премиерът на Северна Македония Зоран Заев предупреди, че решението на ЕС да не започнат преговорите за присъединяване на страната към Общността може да изложи на риск Преспанското споразумение, тъй като то е свързано с процеса. Изложен ли е на риск Договорът от Преспа? Очаквайте отговорът на този и други въпроси в сутрешния блок „Добро утро, България“ на  Радио „Фокус“  от Александър Дамовски, главен редактор на електронното издание МКД. \r\nВ минутите след 8.00 часа гост в ефира ще бъде бившият министър на вътрешните работи Емануил Йорданов, с когото ще говорим за съвпадението на двата избора - местния вот и този за главен прокурор и по-конкретно за това дали единият избор е повлиял на другия. \r\nНа 2 ноември в Централен военен клуб София ще се проведе Changemakers Charity Ball – най-голямото благотворително събитие, което фондация „Сийдър“ организира всяка есен. Каква е целта на инициативата ще научим от Александрина Димитрова, изпълнителен директор на фондация „Сийдър“. \r\nВ навечерието на Деня на народните будители учители по изобразително изкуство от училищата в Кюстендилска област ще открият своя обща изложба. Повече ще ни каже Венцеслав Илчев от Радио „Фокус” – Кюстендил. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 30 октомври, с водещ Йоланда Пелова.", "date": "2019.10.29", "title": "Акценти в сутрешния блок „Добро утро, България“ на Радио „Фокус“ на 30 октомври"}
{"url": "http://www.focus-news.net/news/2019/10/29/2713993/vazstanoveno-e-dvizhenieto-pri-km-236-na-pat-i-8-plovdiv-sadovo.html", "text": "Възстановено е движението при км 236 на път I-8 Пловдив – Садово. Това съобщиха от пресцентъра на  Агенция \"Пътна инфраструктура\" .", "date": "2019.10.29", "title": "Възстановено е движението при км 236 на път I-8 Пловдив – Садово"}
{"url": "http://www.focus-news.net/news/2019/10/29/2713979/v-meditsinski-universitet-pleven-be-otkrita-ofitsialno-mezhdunarodna-studentska-nauchna-konferentsiya-na-kato-chast-ot-yubileynite-sabitiya-na-universiteta.html", "text": "В Медицински университет Плевен бе открита официално  международна студентска научна конференция на като част от юбилейните събития  на университета, предаде кореспондент на  Радио „Фокус“ . Ректорът на университета проф. Славчо Томов представи кратка презентация, посветена на дейността и базата на учебното заведение. ,, Конференцията има два важни аспекта, единият, че е вече традиционна. Провежда се за седемнайсти път. Да  провеждаш научен форум не е никак лесна работа“, каза проф. Славчо Томов.  По думите му организацията на такова събитие коства много усилия  ,,Другият важен аспект е , че се организира от нашите студенти.  Идеята за това как да се организира конференцията , какви сесии и практически занятия да има  е тяхна.  Те знаят и усещат в коя област да наблегнат, какво им е необходимо да получат като нови знания“, подчерта още проф. Славчо Томов. Събитието протече  със специалното участие на гост-лектор проф. д-р Майкъл Хьокел, д.м., почетен професор по гинекология в университета в Лайпциг и Технически университет в Мюнхен, Германия. Той представи нови аспекти в прогресията на злокачествените тумори и получи почетен плакет от ректора проф. Славчо Томов.  \r\nВиолета КРЪСТЕВА", "date": "2019.10.29", "title": "В Медицински университет Плевен бе открита официално  Международна студентска научна конференция на като част от юбилейните събития  на университета"}
{"url": "http://www.focus-news.net/news/2019/10/29/2713982/v-noviya-obshtinski-savet-v-kazanlak-pp-gerb-shte-ima-13-savetnitsi-bsp-9-dps-6-vmro-bnd-1-mestna-koalitsiya-alternativa-na-grazhdanite-8.html", "text": "Общинската избирателна комисия в Казанлък разпредели мандатите по кандидатски листи и обяви избраните общински съветници, съгласно получените данни от протоколите на СИК в изборите за общински съветници и за кметове на 27 октомври 2019 година, предаде кореспондент на  Радио „Фокус” . В решението на ОИК е отбелязано, че общинската избирателна квота е 685 гласа. \r\nНяма избрани независими кандидати за общински съветници. Мандатите за общински съветници се разпределят по кандидатски листи на политически партии и коалиции, получили действителни гласове не по-малко от общинската избирателна квота: 1 мандат за ВМРО – БНД, 13 мандата за ПП ГЕРБ, ДПС - 6 мандата, БСП ЗА БЪЛГАРИЯ - 9  мандата, Местна коалиция „Алтернативата на гражданите” - 8 мандата \r\nСлавяна ГАЙДАРОВА", "date": "2019.10.29", "title": "В новия Общински съвет в Казанлък ПП ГЕРБ ще има 13 съветници, БСП – 9, ДПС – 6, ВМРО – БНД – 1, Местна коалиция „Алтернатива на гражданите” – 8"}
{"url": "http://www.focus-news.net/news/2019/10/29/2713995/predstoyashti-mezhdunarodni-sabitiya-za-30-oktomvri-agentsiya-fokus.html", "text": "*** \r\n  Посещение на руския президент Владимир Путин \r\n \r\n*** \r\n  Начало на работата на Сирийския конституционен комитет \r\n \r\n*** \r\n  Международен „Форум за единство“ с участието на украинския президент \r\n \r\n*** \r\n  Първо посещение на японски туристи на Южните Курилски острови \r\n \r\n*** \r\n  Визита на генералния секретар на НАТО Йенс Столтенберг \r\n \r\n*** \r\n  Среща на министрите на силовите ведомства на страните от Америка", "date": "2019.10.29", "title": "Предстоящи международни събития за 30 октомври  (Агенция \"Фокус\")"}
{"url": "http://www.focus-news.net/news/2019/10/29/2713998/rumen-petkov-abv-nadyavam-se-ostavkata-na-premiera-na-livan-saad-hariri-da-ne-bade-prieta.html", "text": "\"Надявам се оставката на премиера на Ливан Саад Харири да не бъде приета. Той е силен човек и държавник. Лично познавам министър-председателя на приятелски Ливан г-н Саад Харири. Искрено се надявам неговата оставка да не бъде приета. Защото той е държавник от голям калибър. Управлява с изключителен подход Ливан, който е разположен в един много напрегнат и критичен регион, който граничи със Сирия. Регион, в който е имало много размирици и конфликти\". Това заяви в своя позиция председателят на АБВ Румен Петков, съобщиха от пресцентъра на  партията .  \r\n„За мен премиера Харири олицетворява гаранцията за спокойствие и развитие на приятелски Ливан. Той е политик, който е еднакво добре приет в Москва, Вашингтон и Брюксел. Като човек, който обича Ливан и през годините е работил много за динамиката на отношенията между нашите две държави, още веднъж заявявам, че се надявам силно тази оставка да не бъде приета“, допълни Петков.", "date": "2019.10.29", "title": "Румен Петков, АБВ: Надявам се оставката на премиера на Ливан Саад Харири да не бъде приета"}
{"url": "http://www.focus-news.net/news/2019/10/29/2713996/inzh-tsvyatko-tsvetkov-severozapadno-darzhavno-predpriyatie-pozharat-v-chiprovtsi-e-lokaliziran-ostanali-sa-dve-ognishta-koito-shte-se-nablyudavat-tazi-nosht.html", "text": "Пожарът в Чипровци гори от неделя. Нашите хора от Държавно горско стопанство Чипровци са го забелязали около 15.00 часа и са се опитали да го потушат. Поради вятъра, който е на тази надморска височина, пожарът се разраства. Това каза за  Агенция \"Фокус\"  директорът на Северозападно държавно горско предприятие инж. Цвятко Цветков. \"Вчера в гасенето му са участвали по-малко хора. Днес имаше организация от около 150 човека от три горски стопанства – ДГС-Чипровци, ДГС-Миджур и ДГС-Говежда, както и хора от \"Пожарна безопасност и защита на населението\" и доброволци, които се борят с огнената стихия\", подчерта той. По думите му в гасенето са участвали и два хеликоптера. \"Беше направен един курс, но заради мъгливото време и пушека, хеликоптерите бяха спрени. Пожарът е локализиран. Останали са две огнища, които ще се наблюдават тази нощ. Ако не завали днес, утре ще го атакуваме отново и ще бъде погасен\", каза още Цветков. Той поясни, че са изгорели предимно високопланинските пасища ниска растителност – хвойна, смрика, къпини. \"Около 200 хектара пожарът е влязъл и в държавни горски територии по горната граница на гората. Няма обаче върхов пожар, няма изгорели цели дървета, а просто гори и изсъхналата трева между дърветата и опадалата шума\", посочи директорът на Северозападно държавно предприятие.", "date": "2019.10.29", "title": "Инж. Цвятко Цветков, Северозападно държавно предприятие: Пожарът в Чипровци е локализиран, останали са две огнища, които ще се наблюдават тази нощ"}
{"url": "http://www.focus-news.net/news/2019/10/29/2713984/tass-v-sasht-ochakvat-che-raketite-s-400-v-turtsiya-shte-badat-v-operativna-gotovnost-do-kraya-na-2019.html", "text": "Американските власти очакват, че купените от Турция зенитни ракетни системи С-400 ще бъдат в оперативна готовност до края на тази година, заяви  заместник-министърът на отбраната на САЩ по тилово осигуряване и логистика Елън Лорд на брифинг за журналисти в Пентагона, цитирана от  TACC \r\nЛорд също така заяви, че през последните седмици не са направени промени по отношение на решението на САЩ да започне процеса за изключване на Турция от програмата за производство на изтребители F-35 от пето поколение във връзка с придобиването от Анкара на системата за противовъздушна отбрана С-400 от Москва. „Няма промяна, за да върнем Турция към програмата F-35“,  каза Лорд. \r\nВ същото време заместник-министърът отговори отрицателно на въпроса дали Турция закъснява с производството на около  хиляда компоненти за F-35, в чието производство все още участва. \"Не. Турция беше много отговорна. И отново, ние сме готови към март 2020 г. по отношение на прехвърлянето на производството на всички тези компоненти на други страни\", каза тя. Предполага се, че с производството на тези компоненти от края на март ще се занимават предприятия от американския военно-промишлен комплекс. \"Турция е отличен доставчик\", добави заместник-министърът, уверявайки, че военните отношения между Вашингтон и Анкара продължават да бъдат \"много добри\". \r\n \r\n  Юлиян Марков", "date": "2019.10.29", "title": "ТАСС: В САЩ очакват, че ракетите С-400  в Турция ще бъдат в оперативна готовност до края на 2019"}
{"url": "http://www.focus-news.net/news/2019/10/29/2714002/iliyan-vasilev-andrey-egorov-e-nay-veroyatniyat-ruski-diplomat-ulichen-v-shpionazh-v-balgariya.html", "text": "Андрей Егоров е най-вероятният руски дипломат, уличен в шпионаж в България. Това каза в обзорното предаване  „Това е България“  на  „Радио „Фокус“  Илиян Василев, бивш посланик на България в Русия. Той обясни, че в шпионския скандал името на лицето е последно по значимост. „Името има последната важност в случая, но предположението за име на дипломата ми беше дадено от колеги в медийния бизнес. По-важното е, че ние нямаме стандартна процедура. Има нещо смущаващо в начина на развитие на случая у нас“, каза още Василев. Той изрази съмнение, че действията на Специализираната прокуратура имат за цел пиар. „Не е ясно дали контраразузнаването е попаднало на сведения, но това, че прокуратурата оповести новината за подобно обвинение и откри производство срещу дипломат, който има имунитет, е извън всякакви стандарти за реакция. Когато ДАНС открие и събере сведения ги предава на премиера и прокуратурата, но тя няма активно действие. Тези, които имат отношение са МВнР – единствената институция, която може да вземе отношение. Направеното сега е доста непрофесионално и с цел пиар на Специализираната прокуратура и това има обяснение“, заяви още Василев. Той припомни и предишни подобни случаи и действията на страните тогава. „Когато имаше доказателства по друг случай България не изгони дипломат, макар че много европейски страни го направиха от солидарност. Става въпрос за случая Скрипал“, каза още Василев. По думите му в момента органите у нас нямат повод за задоволство. „Един от 68 дипломати да разкриеш не е повод за гордост. Прокуратурата става водеща във всички подобни дейности, като използва термини, които западните институции да разпознаят и оценят нейната работа. Над 200 са тези, които нямат дипломатически статут. Ние не само, че нямаме никакъв повод за задоволство, а имаме повод за начало на повече работа. Не е нужно при всички случаи да се правят медийни заглавия. Трябва да се работи“, коментира още Василев. Според него случаят е трябвало да бъде пазен в тайна, докато МВнР не връчи нотата, с която настоява руският дипломат да бъде изгонен.", "date": "2019.10.29", "title": "Илиян Василев: Андрей Егоров е най-вероятният руски дипломат, уличен в шпионаж в България"}
{"url": "http://www.focus-news.net/news/2019/10/29/2713980/nezavisimaya-gazeta-pridnestrovieto-shte-bankrutira-dokato-tekat-pregovorite.html", "text": "Приднестровието ще банкрутира докато текат преговорите за неговия статут, пише руският вестник  “Независимая газета“ \r\nПрезидентът на Молдова Игор Додон и лидерът на Приднестровието Вадим Красноселски се срещнаха, а през ноември ще се проведат преговори в Бавария за решаване на приднестровския конфликт във формат 5 + 2 (Молдова и Приднестровието  - страни; Русия, Украйна, ОССЕ - посредници, ЕС и САЩ - наблюдатели). Приднестровието ще повдигне въпроса за финансовата блокада от Кишинев на приднестровските предприятия. Молдовското правителство води към банкрут Приднестровието, за да го направи по-сговорчиво в политическия диалог. Според молдовския анализатор Анатоли Царан обаче преговорите могат да приключат само при условията на Русия - създаването на Молдовската федерация. Германците, смята експертът, подкрепят тази идея. В района не е имало военни действия от 30 години, населението на двата бряга на Днестър пътува свободно, контролните пунктове на административната граница на Молдова и източния й регион, въпреки че стоят, не ограничават движението на хора, инспекцията е ограничена до проверка на документи. Освен това всяка страна живее собствен живот от 1992 г. насам. Законно Приднестровието остава част от Молдова, но всъщност не е контролирано от Кишинев. Тъй като няма война и хората водят спокоен живот, конфликтът в Приднестровието може да се счита за пример за други горещи точки в постсъветското пространство. Цялостно разрешаване на конфликта обаче далеч не е започнало. Въпреки уверенията на страните, че има добра воля, всяка от тях стои на своите позиции. Кишинев настоява за връщане на Приднестровието под юрисдикцията на Молдова, обещавайки на региона широка автономия. \r\nМеждувременно президентът на Република Молдова Игор Додон обещава на гражданите на страната си бързото й обединение с левия бряг на Днестър. Политологът Анатоли Царан свързва това с предстоящите президентски избори догодина. Той обяснява и блокирането от страна на Националната банка на Молдова на сметките на приднестровските предприятия: „Властите на републиката искат да отслабят приднестровския режим.“ Премиерът Мая Санду, която позволи на Националната банка да „оказва натиск“ върху предприятията на Приднестровието, също ще участва в президентските избори, така че това е нейният изборен ход, смята експертът. Но в същото време той вярва, че приднестровският проблем може да бъде решен само с помощта на Русия. \r\n„Кишинев не трябва да се договаря с Тираспол, а с Москва. Във формата за преговори „5 + 2“ те няма да постигнат съгласие за нищо без Руската федерация; ЕС, САЩ и ОССЕ не се интересуват от Приднестровието, а от Русия. А Руската федерация иска да обедини Молдова с Приднестровието на федерална основа. През 2003 г., когато „планът на Козак“ се подготвяше за подписване, основан на федеративно решение за Република Молдова, Смирнов (бивш президент на Приднестровието. - „НГ“) отказа да го подпише, но тогава Москва го убеди. И президентът на Република Молдова Владимир Воронин не подписа този документ. И сега Тираспол ще направи всичко, което казва Москва“, предполага Царан. \r\nЗамeстник-министърът на икономическото развитие на Приднестровието Мария Глушкова потвърди, че показателите за производство имат отрицателен ефект, включително „блокиране на сметките на някои приднестровски предприятия в банки на Република Молдова“. Глушкова заяви, че тази година производството в Молдовския металургичен завод (ММЗ) в приднестровския град Рибница е спаднало с 30%. Намаление на обемите на производство се наблюдава и в леката промишленост. \r\nМеждувременно Националната банка на Република Молдова обяви, че е затегнала правилата за борба с прането на пари във връзка с новите международни изисквания и че само 4 от над 420 приднестровски компании отказаха да ги спазват. \r\nПроблемът със сметките на приднестровските предприятия в молдовските банки е на първо място в икономическата и политическата информация, разпространена през последния период от пресата в Тираспол. Ръководителят на Министерството на външните работи на Приднестровието Виталий Игнатиев заяви, че „като блокира банковите сметки на приднестровските предприятия, Молдова всъщност създава проблеми за Европейския съюз“, тъй като това би застрашило договорите за доставка, сключени между компаниите на левия бряг на Днестър и европейските търговски партньори. Трябва да се отбележи, че две трети от износа на Приднестровието отиват за страните от ЕС, Канада и САЩ. Дискусиите за това как да се преодолее настоящата проблемна ситуация в банковия сектор, както и перспективите за двустранно сътрудничество между страните в тази област ще продължат на Баварската конференция за мерки за изграждане на доверие, която ще се проведе в Германия в началото на ноември. \r\n \r\n  Юлиян Марков", "date": "2019.10.29", "title": "„Независимая газета“: Приднестровието ще банкрутира докато текат преговорите"}
{"url": "http://www.focus-news.net/news/2019/10/29/2714003/v-kazanlak-shte-bade-predstaven-fotoalbumat-petar-papakochev-pametta-na-svetlinata.html", "text": "Книгата-албум на „Петър Папакочев: „Паметта на светлината“ ще бъде представена в Музея на фотографията в навечерието на Деня на народните будители на 31 октомври от 17.30 часа, каза за  Радио „Фокус”  директорът на музея Стефан Папукчиев. Той поясни, че в албума са включени 300 художествени черно-бели портрети на знакови лица от родния хай-лайф. Сред тях са Чудомир, Петко Стайнов, Райна Кабаиванска, Панчо Владигеров, Лили Иванова, Емил Димитров, Гунди, Георги Калоянчев, Татяна Лолова. „ Това е една галерия от фотографски образи на българския артистичен, спортен и целия обществен елит от средата на 20-и век, който Петър Папакочев снима в продължение на десетилетия”, подчерта Папукчиев.  \r\nАлбумът в Казанлък ще бъде представен от неговия син, журналиста Георги Папакочев: „Известен като един от основателите на знаковия следобеден радио-блок на „Хоризонт“ в средата на 80-те години на 20-и век, Папакочев-син помни поредица от истории, свързани с именитите личности на България, записвани и чакали с дни, за да се снимат именно, в ателието на прочутия му баща”, каза още Папукчиев. \r\nАлбумът публикува и портрети на много световно известни личности, посетили София през тези 60 години. Повечето от включените в книгата снимки, са се превърнали в запазена марка. \r\n \r\nСлавяна ГАЙДАРОВА", "date": "2019.10.29", "title": "В Казанлък ще бъде представен фотоалбумът „Петър Папакочев: паметта на светлината”"}
{"url": "http://www.focus-news.net/news/2019/10/29/2714004/iliyan-vasilev-ima-veroyatnost-noviyat-shpionski-skandal-da-e-saglasuvan-s-moskva.html", "text": "Има вероятност новият шпионски скандал да е съгласуван с Москва. Това каза в обзорното предаване  „Това е България“  на  „Радио „Фокус“  Илиян Василев, бивш посланик на България в Русия. По думите му действията в подобни случаи у нас са позната практика за управляващите. „Скандалите с шпионажи с Русия стават, защото в теорията на управление във външно отношение на Бойко Борисов присъства понятието „балансиране“. Когато той трябва да направи нещо значимо за Русия, той гледа да балансира с действия, които изглеждат срещу Русия, а когато се погледне в детайли, става ясно, че има повече пиар, отколкото смисъл“, каза още Василев. Той обясни, че има голяма вероятност и в сегашния казус процедурата да е подобна. „Тъй като Борисов е преценил, че е нужно да компенсира, изпраща петима души във Вашингтон да обяснят, че ще ловят руски шпиони. От Москва също ще има реакция и се очаква те да изгонят наш дипломат, но както и преди сме виждали, те управляват добре реакциите и запознатите могат да разберат, дали това, което става, не е театър, който е предварително съгласуван с тях“, обясни още Василев. Той уточни, че няма как Москва да не реагира агресивно и на всяко равнище, при положение, че започва борба срещу руските шпиони.", "date": "2019.10.29", "title": "Илиян Василев: Има вероятност новият шпионски скандал да е съгласуван с Москва"}
{"url": "http://www.focus-news.net/news/2019/10/29/2714001/predstoyashti-sabitiya-v-stranata-za-30-oktomvri-agentsiya-fokus.html", "text": "*** \r\n \r\nОт 11.00 часа в голямата зала на Столична община държавният глава Румен Радев ще участва в тържественото събрание, посветено на 75 години от създаването на Съюза на учените в България. \r\n \r\n*** \r\n \r\nОт 14.00 часа в Гранитна зала на Министерския съвет ще се проведе заседание на Националният съвет за тристранно сътрудничество. \r\n \r\n*** \r\n \r\nОт 09.00 часа в Зона 21, ул. „Христо Белчев“ 3, партер, Националният център по обществено здраве и анализи (НЦОЗА), организира диалог по проект: „RECOVER-E: Мащабно приложение на психично-здравни грижи, базирани в общността, за хора с тежки психични заболявания в Европа“. \r\n \r\n*** \r\n \r\nОт 11:15 часа в зала „Панорама“ на Sofia Event Center, Paradise Center, ет.3., Нели Недялкова, директор „Продажби и маркетинг“ на BNP Paribas Personal Finance за Централна и Източна Европа, Жозе Салойо, управител на БНП Париба Лични Фианнси в България и Людмила Петрова, мениджър „Оперативен маркетинг“ на БНП Париба Лични Финанси в България ще представят новото издание на класацията „Топ 10 на изплащане“ за 2019 година и финтех иновациите, които променят представата за партньорство между финансовите компании и търговците. \r\n \r\n*** \r\n \r\nОт 11:30 часа в Литературен клуб „Перото“ ще се проведе информационна среща за здравни журналисти по повод Световния ден за борба с инсулта. \r\n \r\n*** \r\n \r\nОт 13.15 часа в Столична библиотека ученици от 11 клас на 127 СУ „Иван Денкоглу“ ще четат свои стихове. \r\nОт 17.30 часа в Столична библиотека ученици от 30 СУ „Братя Миладинови“ ще представят изложбата „Спомени от лятото“. \r\n \r\n*** \r\n \r\nОт 19:00 часа на театралната сцена на Столична библиотека най-обичаното представление на Йордан Радичков ще бъде представено пред гости и жители на столицата по повод 90 години от рождението на автора. \r\n \r\n*** \r\n \r\nВ 10.30 часа в ПГ „Цар Иван Асен II” (Цветните) ще се проведе изнесен урок по родолюбие на тема „Станимашки будители”. \r\n \r\n*** \r\n \r\nВ 10.30 часа в зала № 305, ет. 3 в сградата на Община Асеновград ще бъде дадена заключителна пресконференция за приключване на дейностите по проекта за рехабилитация на ВиК мрежа с изграждане на ПСОВ и отчитане на постигнатите резултати. \r\n \r\n*** \r\n \r\nВ 12.00 часа на Пречиствателната станция за отпадъчни води ще се състои официалната церемония „рязане на лента“ на проект „Проект за рехабилитация на водоснабдителната и канализационната мрежа с изграждане на ПСОВ за гр. Асеновград, България“. \r\n \r\n*** \r\n \r\nОт 10.00 часа в зала „Георги Баев“ на КЦ“Морско казино“ ще се проведе първото заседание на Общински съвет Бургас- мандат 2019-2023 г.  \r\n \r\n*** \r\n \r\nОт 10.30 часа в пресклуба на БТА ще се състои пресконференция на Бюрото по труда, Инспекцията по труда и Дирекцията за социално подпомагане.  \r\n \r\n*** \r\n \r\nОт 16.00 часа в библиотеката на НЧ „Надежда-1869“ ще се състои среща с поетесата Елица Кръстева /група възрастни/. \r\n \r\n*** \r\n \r\nОт 17.00 часа в Изложбени зали „Рафаел Михайлов“ ще бъде открита изложба-живопис „Мир и любов на планетата“ на Румяна Антонова. \r\n \r\n*** \r\n \r\nОт 17.30 часа в Регионална бибилотека „Михалаки Георгиев“ временно изпълняващият длъжността кмет на Община Видин инж. Цветан Асенов ще бъде гост на откриването на документална изложба „Всичко, което съм сторил, сторих го за Отечеството“. Експозицията е по повод Деня на будителите. \r\n \r\n*** \r\n \r\nОт 13.00 часа в НЧ „Напредък-1869“ Държавен куклен театър – Бургас представя мюзикъла „Снежанка и седемте джуджета“. \r\n \r\n*** \r\n \r\nОт 18.30 часа в НЧ „Напредък-1869“ Държавна опера – Бургас, представя мюзикъл в две действия „Целуни ме, Кейт“ по Коул Портър. \r\n \r\n*** \r\n \r\nОт 11.00 часа в Бизнес-залата в Общината, ще се проведе информационна среща по проекта за патронажна грижа за възрастни хора. \r\n \r\n*** \r\n \r\nОт 10.30 часа в сградата на Общината ще се проведе среща във връзка с проекта \"Остани чист, кажи НЕ на корупцията\". \r\n \r\n*** \r\n \r\nОт 9.00 часа в хотел „Империал“, Аграрен университет – Пловдив организира регионална работна среща на тема „Възможности и ограничения за използване на пречистени отпадъчни води в селското стопанство ”. \r\n \r\n*** \r\n \r\nОт 10.30 часа в Зала № 10 на Окръжен съд – Пловдив ще се проведе възстановка на съдебен процес по действителен казус. \r\n \r\n*** \r\n \r\nВ 09.00 часа в зала 10 на Окръжния съд ще се проведе заседание по делото срещу Веска Х., обвинена в умишлено убийство.  \r\n \r\n*** \r\n \r\nВ 10.30 часа в  зала №10 на Окръжен съд ще се състои възстановка на съдебен процес по действителен казус.  \r\n \r\n*** \r\n \r\nВ 11.00 часа заместник-кметът Стефан Стоянов ще присъства на откриването на  новата учебна зала в Професионалната гимназия по електротехника и електроника - Пловдив. \r\n \r\n*** \r\n \r\nОт  10.00 часа  ще дадат пресконференция ПП АБВ - националният лидер на АБВ Румен Петков и областният лидер Цветан Антов. \r\n \r\n*** \r\n \r\nОт 9.00 часа в храм „Св. Теодор Тирон“ ще бъде отслужена заупокойна света литургия в памет на митрополит Методий Кусев.", "date": "2019.10.29", "title": "Предстоящи събития в страната за 30 октомври (Агенция „Фокус“)"}
{"url": "http://www.focus-news.net/news/2019/10/29/2713997/", "text": "САЩ няма да допуснат нефтените находища в Северна Сирия да бъдат контролирани от Русия, Иран или сегашните власти в Дамаск, заяви американският вицепрезидент Майк Пенс в интервю за телевизионния канал PBS, цитиран от  TACC . \r\n\"Не се заблуждавайте! Президентът Тръмп даде да се разбере, че американските сили ще останат в Сирия. Ще използваме тези сили предимно за да осигурим защитата на нефтените находища в Северна Сирия\", каза Пенс. \r\nСпоред него въоръжените сили на САЩ ще взаимодействат със своите съюзници в лицето на въоръжената кюрдска опозиция срещу Сирия. \"Ще работим изключително тясно с нашите кюрдски съюзници, за да гарантираме, че постъпленията от продажбата на този нефт няма да попадат в ръцете на Иран, няма да попадат в ръцете на режима или да попадат в ръцете на Русия\", подчерта Пенс. Освен това, отбеляза той, американските войски ще взаимодействат с кюрдите, така че терористичната групировка  „Ислямска държава“ да не се възроди. \r\nПенс също потвърди, че според него въоръжената коалиция на \"Сирийските демократични сили\", гръбнакът на която се състои от кюрдски войски, е напуснала района на турската мирна операция \"Извор на мира\" на 28 октомври в съответствие със споразуменията на Москва и Анкара. Вицепрезидентът на САЩ призна, че районът, \"честно казано, се контролира от руските сили и силите на сирийския лидер Башар Асад\". \r\n \r\n  Юлиян Марков", "date": "2019.10.29", "title": "Майк Пенс: САЩ няма да допуснат сирийските петролни находища да попаднат под руски или ирански контрол"}
{"url": "http://www.focus-news.net/news/2019/10/29/2714000/daily-sabah-mestnite-hora-sa-poznavali-al-bagdadi-kato-targovets-na-platove.html", "text": "Хората, живеещи в северозападното сирийско село Бариша, смятат, че убитият лидер на „Ислямска държава“ Абу Бакр ал Багдади е търговец на платове, който живее в голяма къща със семейството си, съобщиха местните жители пред турското англоезично издание   Daily Sabah . \r\nАл Багдади е живеел в голяма къща , разположена на около 500 метра от село Бариша,  на 25 километра от границата с Турция. Къщата била е оградена с бетонни стени, според свидетели, които живеят в селото. \r\n\"Тук имаше голяма къща и човекът, който живееше тук, беше известен като търговец на платове с името Абу Мохамед Халаби\", заяви местният жител Абу Ахмед Бариша пред Daily Sabah, добавяйки, че те са смятали, че става дума за семейство мигранти, като хиляди други, които постоянно се местят от едно място на друго поради конфликта в региона. \r\nСелянинът каза, че американските войници са пристигнали в 12 часа на 27 октомври и жителите са били \"твърде уплашени\", за да излязат навън поради мащабната операция \r\nКойто е ходил или шофирал навън тази нощ, е бил прострелян “, каза той и добави, че операцията е траяла четири часа и много къщи в района бяха повредени, докато хората са пренесли ранените в болницата. \r\n\"Селяните нямат представа кой е бил в къщата и какво се е случило там онази нощ\", каза той. \r\nКъщата, в която живеят Ал Багдади и семейството му, е разрушена от безпилотни летателни апарати след нападението, се казва в съобщения. \r\nКупчина отломки са единствените останки от къщата, докато три големи дупки близо до нея показват степента на разрушение.  \r\nМестните източници разказаха още, че няколко бременни жени, които се уплашили от експлозиите по време на нападението, са направили спонтанни аборти, докато възрастна двойка, която се уплашила и се опитала да отиде до дома на сина си наблизо, са били простреляни в ръцете и краката. \r\nСтрахът все още можеше да се види в очите на жени, които живеят в палатка близо до къщата на Ал Багдади, докато си припомниха нощта. Една от жените каза, че американският войник, който се приближил до тях, е говорел арабски, пише изданието. \r\n\"Толкова се уплашихме, когато видяхме американски хеликоптери да кацат в района. Един от тях говореше арабски. Мисля, че той беше йоранец\", каза тя и добави, че войникът казал на семействата, които живеят в палатките, да напуснат района. \r\nЖената е отбелязала също, че войниците са ги претърсили, след като една от жените в дома на Ал Багдади се е взривила. Някои войници са чакали с тях, докато операцията приключи, е добавила тя. \r\n \r\n  Юлиян Марков", "date": "2019.10.29", "title": "Daily Sabah: Местните хора са познавали Ал Багдади като търговец на платове"}
{"url": "http://www.focus-news.net/news/2019/10/29/2714005/anadolu-agency-arestuvani-sa-43-dushi-za-vrazki-s-islyamska-darzhava-v-turtsiya.html", "text": "Общо 43 души бяха арестувани в цяла Турция във вторник заради предполагаемите им връзки с „Ислямска държава“, предава  Anadolu Agency . \r\nВ северозападна провинция Бурса са задържани общо 26 заподозрени, включително 12 граждани на Сирия. В централната провинция Коня са арестувани девет души заради предполагаемите им връзки с джихадистката групировка.  \r\nОще трима заподозрени бяха арестувани в Истанбул. По време на операцията в Истанбул турската полиция е конфискувала  и оръжия, муниции и агитационни материали. \r\nЗаподозрените са били в подготовка на терористична атака по време на церемониите на Деня на републиката в Истанбул, каза източник, пожелал анонимност. \r\nПри отделна операция в южната провинция Мерсин са арестувани петима заподозрени, които са замисляли терористична атака в отговор на  убийството на лидера на „Ислямска държава“ Абу Бакр ал Багдади. \r\n \r\n  Юлиян Марков", "date": "2019.10.29", "title": "Anadolu Agency: Арестувани са 43 души за връзки с „Ислямска държава“ в Турция"}
{"url": "http://www.focus-news.net/news/2019/10/29/2713999/sport-livarpul-haresva-denis-zakariya.html", "text": "Футбол: Халфът на Борусия Мьонхенгладбах - Денис Закария, е наблюдаван от скаутите на Ливърпул. Представители на английския клуб вече са се срещнали с агента на 22-годишния швейцарец, информира английският спортен канал  Sky Sports \r\nБорусия оценява играча на около 50 милиона евро. Договорът му с германския отбор е валиден до 2022 година. \r\nМанчестър Юнайтед, Тотнъм и Атлетико Мадрид също следят изявите на полузащитника.", "date": "2019.10.29", "title": "Спорт: Ливърпул харесва Денис Закария"}
{"url": "http://www.focus-news.net/news/2019/10/29/2714008/sport-grigor-dimitrov-otstrani-yugo-umber-s-21-seta.html", "text": "Тенис: най-добрият български тенисист Григор Димитров отстрани представителя на домакините Юго Умбер с 2:1 сета на Мастърса в Париж за един час и 38 минути игра. \r\nВ следващия кръг българинът ще играе с Давид Гофен, който почиваше първия кръг. Григор Димитров трябва да защити 90 точки в световната ранглиста от този турнир, в който той достигна до третия кръг миналата година.", "date": "2019.10.29", "title": "Спорт: Григор Димитров отстрани Юго Умбер с 2:1 сета"}
{"url": "http://www.focus-news.net/news/2019/10/29/2714006/nimh-utre-oblachnostta-shte-prodalzhi-da-se-uvelichava-i-do-kraya-na-denya-shte-obhvane-tsyalata-strana.html", "text": "Утре облачността ще продължи да се увеличава и до края на деня ще обхване цялата страна. Това съобщи за  Агенция „Фокус“  дежурният синоптик Христо Христов от  Националния институт по метеорология и хидрология . През нощта значителна облачност и превалявания от дъжд ще има над северните райони от страната, докато над Южна България ще бъде все още ясно и тихо и там минималните температури ще са по ниски – между 0° и 6°. В Северна България ще бъдат между 7° и 9°, а по морския бряг до 12°-13°. \r\nУтре облачността от север-североизток ще продължи да се увеличава и до вечерта ще обхване цялата страна, но превалявания от дъжд ще има само в северните и източните райони. Вятърът от североизток ще се усили и с него ще започне да нахлува студен въздух. Максималните температури ще бъдат в много широки граници – от 9°-10° в североизточните райони до 22° в югозападните. \r\nНад Черноморието ще бъде облачно с превалявания от дъжд. Ще духа умерен до силен север-североизточен вятър. Максимални температури на въздух 14-17°. Температурата на морската вода е 19°. Вълнението на морето ще се усили до 3-4 бала. \r\nНад планините облачността от север също ще се увеличава, но през деня ще се задържи почти без валеж. Ще духа слаб, по най-високите планини умерен, предимно западен вятър. Максимална температура на височина 1200 метра - около 13°, на 2000 метра – около 7°. \r\nАтмосферното налягане се повишава и ще бъде малко по-високо от средното. \r\nВ четвъртък ще бъде предимно облачно и на много места ще превалява дъжд, в планините над 1500 метра – сняг. Дневните температури навсякъде ще се понижат и ще са предимно между 7° и 12°. В петък  вятърът ще се ориентира от югоизток и ще започне затопляне. Ще остане предимно облачно, слаби превалявания ще има все още на места в Южна България, в процес на спиране. През почивните дни и в началото на следващата седмица повишението на температурите ще продължи. В събота ще преобладава облачно време, но само на отделни места в крайните източни райони са възможни слаби превалявания.", "date": "2019.10.29", "title": "НИМХ: Утре облачността ще продължи да се увеличава и до края на деня ще обхване цялата страна"}
{"url": "http://www.focus-news.net/news/2019/10/29/2714010/nad-10-000-dushi-sa-zapochnali-rabota-chrez-posrednichestvoto-na-byurata-po-truda-vav-varna-ot-yanuari-dosega.html", "text": "10 246 безработни в област Варна са постъпили на работа през деветте месеца на 2019 година. Това съобщиха за  Радио „Фокус“ – Варна  от Регионалната дирекция „Служба по заетостта“. Само през месец септември, в заетост са включени 875 безработни лица. На първичния трудов пазар реализация са намерили  93% от общия брой започнали работа лица. В бюрата по труда продължават действията за устройване на работа на лицата от уязвимите групи на пазара на труда. Трудова реализация са намерили 158 младежи до 29-годишна възраст. През септември 2019 г. на работа са устроени и 53 продължително безработни лица (с регистрация в бюрата по труда над 1 година). През септември 2019 г. в бюрата по труда от областта са заявени 672 работни места, а на първичния пазар са обявени 591 позиции. Най-много са местата от сферата на образованието (204). Следват хотелиерството и ресторантьорството (102), търговия (93), преработваща промишленост (56) и строителство (32). По програми и мерки за заетост и схеми на Оперативна програма „Развитие на човешките ресурси” са обявени 81 работни места. От началото на годината броят на регистрираните безработни е намалял с 3232 лица, допълват още от Службата по заетостта. В края на деветмесечието, равнището на безработица във Варненска област се е установило на 3.0% . Регистрираните безработни са били 6599, което е с 226 повече спрямо август 2019 година. В град Варна, броят на регистрираните безработни в края на месец септември 2018 г. е 3535. Равнището на безработица в града е 1.9%. На годишна база, спрямо септември 2018 г., се отчита спад с 0.1 процентни пункта на равнище на безработица и с 42 безработни лица повече.  \r\nДиана СТОЕВА", "date": "2019.10.29", "title": "Над 10 000 души са започнали работа чрез посредничеството на бюрата по труда във Варна от януари досега"}
{"url": "http://www.focus-news.net/news/2019/10/29/2714013/velosipedisti-protestiraha-v-tsentara-na-sofiya-s-iskane-za-zakonovi-promeni.html", "text": "Велосипедисти протестираха в центъра на София с искане за законови промени, които да гарантират сигурността им на пътя. На протеста е имало полицейско присъствие. Той е протекъл мирно, съобщиха за  Агенция \"Фокус\"  от  пресцентъра на МВР . Шествието е било по предвиден маршрут. \r\nЗорница КОСТАДИНОВА", "date": "2019.10.29", "title": "Велосипедисти протестираха в центъра на София с искане за законови промени"}
{"url": "http://www.focus-news.net/news/2019/10/29/2714009/za-palnata-integratsiya-na-uchenitsi-ot-etnicheskite-maltsinstva-shte-raboti-svishtovskata-profesionalna-gimnaziya-aleko-konstantinov.html", "text": "За пълната интеграция на ученици от етническите малцинства ще работи Свищовската професионална гимназия „Алеко Константинов“. Това е основната цел на последния спечелен от училището проект под надслов „Заедно в шарен свят“, съобщават за  Радио „Фокус“ – Велико Търново  от школото. Финансирането на дейностите е осигурено от Центъра за образователна интеграция на децата и учениците от етническите малцинства. Идеята е чрез създаването на благоприятна мултикултурна среда са децата и младежите, чрез взаимодействие с техните родители.  \r\nЗа тази цел педагогическия персонал на училището ще организира различни семинари, насочени към позитивна промяна в нагласите на родителите на учениците от етническите малцинства към образователната институция и ползите от образованието. Предвидени са още неформални родителски срещи под мотото „На кафе с родители“. На тях специалистите ще помагат на майките и татковците от малцинствата да решават казуси и проблемни ситуации, като освен това ще се споделят и добри практики. Идеята е родителите да бъдат привлечени в процеса на обхващане, задържане и реинтеграция на учениците в системата на образованието. Ще има и съвместни дейности между настойници от етническите малцинства и такива от мнозинството . Заедно те ще пресъздават празници и обичаи, културни и кулинарни традиции с цел преодоляване на културните стереотипи и формиране на толерантна нагласа по отношение на различието. В програмата са включени и срещи с работодатели – партньори на гимназията. \r\nДейностите по проекта ще бъдат осъществени за период от 8 месеца (ноември – юни) и ще доведат до успешна социализация на учениците от етническите малцинства в СПГ „Алеко Константинов“ и преодоляване на негативните нагласи към културните различия на етносите и формиране на толерантно отношение към всички участници в образователния процес. \r\nЛуиза ТРАНЧЕВА", "date": "2019.10.29", "title": "За пълната интеграция на ученици от етническите малцинства ще работи Свищовската професионална гимназия „Алеко Константинов“"}
{"url": "http://www.focus-news.net/news/2019/10/29/2714015/matyu-palmar-makedoniya-ima-silnata-podkrepa-na-sasht-za-chlenstvo-v-es.html", "text": "Съединените щати ще продължат силната подкрепа на Македония за членството в НАТО, което вече е въпрос на време, но и по пътя й към евроинтеграция, заяви днес специалния представител на  държавни секретар на САЩ за Западните Балкани Матю Палмър по време на визитата му в Скопие, цитиран от македонската редакция на  Радио Voice of America . \r\n„Идвам веднага след ратифицирането на протокола за членство в НАТО от Сената на САЩ. Това е и най-добрият момент да съм тук, след неотдавнашното посещение на държавния секретар на САЩ Майк Помпео. Идвам, за да потвърдя и подсиля подкрепата на САЩ за Северна Македония и нейния европейски път и перспектива “, каза Палмър. \r\nМеждувременно външният министър Никола Димитров каза, че политиците в страната трябва да бъдат упорити и да разрешат всички ключови въпроси  като Закона за прокуратурата. \r\n„Говорихме за членството в НАТО и колко е важно да се отвори европейската глава за македонските интереси и за интересите на Вашингтон. Веднъж попаднахме в капана на разочарованието през 2008 г. и мисля, че това няма да ни отведе далеч, ако паднем отново. Трябва да сме настойчиви и да премахнем и последното извинение, това е Законът за прокуратурата. Нека бъдем още по-подготвени и упорити в намирането на начин да обединим както нашите интереси, така и тези на държавите-членки. Това е част от Европа и Европа не може да остане успешна и силна, ако регионът остане уязвим, \"каза министър Димитров след срещата. \r\nНа среща с вицепремиера и министър на отбраната Радмила Шекеринска темата на разговора е била членството на страната в НАТО \r\n„Ратификацията в американския Сенат и посещението на държавния секретар на САЩ Помпео са силно доказателство за стратегическото партньорство и подкрепата на САЩ за Северна Македония. Неприемането на решение от Европейския съвет за започване на преговори не променя решимостта ни - да работим за постигане на стратегическите ни цели - членство в Европейския съюз и НАТО, \"каза министър Шекеринска след срещата. \r\nШекеринска и Палмър заключиха, че сътрудничеството в областта на отбраната между Македония и САЩ е на най-високо ниво и ще бъде засилено от членството на страната  в НАТО. \r\nСлед Македония Палмър ще посети Сърбия, Косово и Гърция. \r\n \r\n  Юлиян Марков", "date": "2019.10.29", "title": "Матю Палмър: Македония има силната подкрепа на САЩ за членство в ЕС"}
{"url": "http://www.focus-news.net/news/2019/10/29/2714007/tass-es-okonchatelno-odobri-poredno-otlagane-na-brekzit-do-31-yanuari-2020-godina.html", "text": "Европейският съюз окончателно одобри третото отлагане на излизането на Великобритания от ЕС до 31 януари 2020 година, съобщи председателят на Европейския съвет Доналд Туск, цитиран от  TACC . \r\n\"27-те държави от ЕС официално одобриха третото отлагане, което вероятно ще бъде последното. Мои британски приятели, използвайте го добре\", написа Туск в социалната мрежа „Туитър“. \"Аз също се сбогувам с вас, тъй като мисията ми приключва.\" \r\nВ същото време Европейският съвет издаде официално изявление, според което всички 27 лидери на останалите държави в ЕС единодушно са одобрили отлагането на Брекзит до 31 януари 2020 година с писмена процедура. „Оттеглянето на Великобритания може да стане и по-рано - 1 декември 2019 г. или 1 януари 2020 г. - ако до този момент споразумението за оттегляне бъде ратифицирано и от двете страни“, се казва в документа. Европейският съвет потвърди, че текстът на споразумението не може да бъде изменян и че до момента на напускането на Великобритания за нея се прилагат всички права и задължения на пълноправен член на ЕС. \r\n \r\n  Юлиян Марков", "date": "2019.10.29", "title": "ТАСС: ЕС окончателно одобри поредно отлагане на Брекзит до 31 януари 2020 година"}
{"url": "http://www.focus-news.net/news/2019/10/29/2714011/the-guardian-pravitelstvoto-shte-ottegli-zakonoproekta-za-izborite-ako-opozitsiyata-vnese-klyuchovi-popravki-v-nego.html", "text": "Правителството ще оттегли законопроекта за изборите, ако опозицията внесе ключови поправки в него, пише британският вестник  The Guardian . \r\nАко някой има някакво съмнение по този въпрос, Даунинг Стрийт потвърди, че ще оттегли законопроекта за общите избори, ако депутатите внесат изменения за снижаване на  възрастта на гласуване до 16 или 17  години или разреши на гражданите на ЕС да участват в изборите, пише вестникът. \r\nГоворителят на Борис Джонсън вече каза, че подобен ход ще доведе до \"административен хаос\" и ще противоречи на конвенцията, че промените във възрастта за правото на гласуване се правят с течение на времето и чрез консултации, а не по друг начин. \r\nИзточник от офиса на премиера потвърди обаче, че подобни изменения биха били фатални за законопроекта: \r\nНе можете честно да казвате, че подкрепяте избори на 12 декември и гласувате за промяна на възрастта за гласуване. Съвсем ясно е, че вотът за промяна на възрастта за гласуване би довел до шестмесечно забавяне. \r\nСпоред информация на вестника тези две поправки няма да бъдат подлагани на гласуване, което означава, че перспективата правителството да претърпи поражение по тези въпроси и след това да реши да изтегли законопроекта, вероятно е премахната. \r\n \r\n  Юлиян Марков", "date": "2019.10.29", "title": "The Guardian: Правителството ще оттегли законопроекта за изборите, ако опозицията внесе ключови поправки в него"}
{"url": "http://www.focus-news.net/news/2019/10/29/2714033/zemedeltsi-vav-varnensko-se-oplakvat-ot-lipsa-na-rabotna-raka.html", "text": "Варненски земеделски производители страдат от липса на работна ръка и подбиване на цените на стоката им от вносни продукти. Това стана ясно на заседание на Областния консултативен съвет по плодове и зеленчуци, съобщават домакините  от  Областния информационен център (ОИЦ)  във Варна. Тазгодишната продукция на десертно грозде е с добро качество, но има трудности с реализацията на пазара. Цената на борсите на вносното от Гърция например е 1.30 лв. за килограм, докато същото качество в страната ни е със себестойност 1.80 лв., сподели производител от Аксаково. Проблеми има и при намиране на работници, което налага да се търсят желаещи от други варненски общини, макар че надникът е 50 лева, добави той. Освен от съседни населени места, работна ръка се внася и от Украйна. Минималното заплащане на наетите е 800 лева, допълнително им се осигуряват квартира и храна, разказаха местни производители. Проблем пред тях е и нормативната уредба, според която компенсации се полагат само при 100 процента загуба на добива при градушка и пожар. Предварителното планиране на производството е особено полезно при реализацията на продукцията, тъй като договарянето с големите прекупвачи води до по-голяма сигурност за земеделските стопани, стана ясно на срещата. Присъстващите предложиха създаването на сдружения от производители, които да обединяват и защитават интересите им. Така те по-лесно биха пробивали на пазари в условията на все по-свито потребление. Проучването на опита в тази сфера в чужди държави също бе сред обсъжданите теми. Като пример за добра практика бяха дадени кооперативите в Гърция, в които земеделците масово се включват. На заседанието бяха представени и актуални възможности за европейско финансиране за фермерите. Шанс за тях е отворената в момента мярка 16.1. „Подкрепа за сформиране и функциониране на оперативни групи в рамките на ЕПИ“ от Програмата за развитие на селските райони 2014-2020г. Земеделските производители могат да получат информация за кандидатстване, както и насоки за създаване на профил в информационната система ИСУН 2020, чрез която се подават проектни предложения, обясни управителят на Областния информационен център-Варна Виктория Николова. Областният консултативен съвет по плодове и зеленчуци е създаден през юни тази година и функционира към Областна дирекция „Земеделие“-Варна. Целта му е да събира и обобщава мненията, проблемите и предложенията за решение на земеделските производители.", "date": "2019.10.29", "title": "Земеделци във Варненско се оплакват от липса на работна ръка"}
{"url": "http://www.focus-news.net/news/2019/10/29/2714012/rumyana-glavcheva-ekspert-seizmolog-dopisen-chlen-na-bani.html", "text": "Серия силни и умерено силни земетресения връхлитат южните Филипини вече няколко чáса. В 09:04 тази сутрин местно време (03:04 в България) е регистрирано земетресение с магнитуд 6.6, информира  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) .  \r\nНяколко вторични труса с магнитуд 5-5.2 предхождат афтершок с магнитуд 5.8. И, ако първият днешен трус е с малксимална интензивност от VII степен съгласно Европейския сеизмологичен център, съответно VII+ по същата скáла според оценки в Геоложки проучвания на САЩ, афтершокът с магнитуд 5.8 предизвиква сътресение с интензивност до VI степен. Следват както по-слаби, така и умерено силни трусове с магнитуд 4-4.6 и два с магнитуди 5.3 и 5.2 в 16:33 и 16:46 местно време (след 10 часá у нас). Трусовете се зараждат в дълбочинен интервал 10-20 км. Засега се знае, че жителите на Давао, главен град на засегнатия остров Минданао на около 65 километра североизточно от епицентъра, панически са напуснали сградите (току-що са отворени офисите). Според международната азиатска агенция CAN  разтърсването продължило до минута в някои райони, като причинило повреди в домове, многоетажни сгради и класни стаи в регион, където стотици все още са разселени след  труса на 16 октомври този месец. За земетресението с магнитуд 6.6 сеизмологичният център на Геоложки проучвания в САЩ оповестява множество единични сведения за сътресенията от селища по територията на Филипините. Максимални сред тях са тези за интензивност от VIII степен по скáлата на Меркали – съществени повреди в сградите (съответства на VII+ по европейската скáла) от селищата Манага на35 км източно от епицентъра (едно съобщение) и Булуан на 35 км западно от епицентъра (три сведения); и двете селища са разположени на остров Минданао. От Северно Минданао град Валенсия (около 125 км от епицентъра) изпраща 4 свидетелства за интензивност от VII степен – също повреди в сгради. За интензивност от VI степен (леки, поправими повреди) пристигат няколко съобщения от Южен Минданао от 60-80 километра от епицентъра. От столицата Манила – на 970 км северно – е обявено едно съобщение за осъществена слаба повреда (очевидно резултат от предишни сеизмични въздействия и лошо поддържане). Слаби сътресения са усетени до 330 км западно в полуостров Замбоанга, до около 400-450 км северно във филипинския архипелаг Визайяс. Във връзка с щетите трябва да се напомни и за неотавнашното земетресение, вече считано като форшок, в същия район – магнитуд 6.4 преди по-малко от 2 седмици. В резултат от проявилата се около VII степен интензивност в епицентралния му район, повредени бяха 40 къщи, 70 училища, 7 здравни и 10 търговски заведения, регистрирани 7 човешки жертви и 215 ранени. \r\nНапрежения по територията на южния филипински остров Минданао се създават основно от сблъсъка на плочата на Филипинско море от изток с плочата Сунда от запад. Те са причина за високите сеизмична и вулканична (14 вулкана на остров Минданао) активности – относителната скорост на тектонските движения е между 8 и 10 сантиметра в годината.", "date": "2019.10.29", "title": "Румяна Главчева, експерт-сеизмолог, дописен член на БАНИ: Серия силни и умерено силни земетресения връхлитат южните Филипини"}
{"url": "http://www.focus-news.net/news/2019/10/29/2714032/", "text": "Израел следи отблизо северния си съсед след съобщението на ливанския премиер Саад Харири , че той подава оставка след близо две седмици протести и насилие в Бейрут и в други ливански градове, пише израелското англоезично издание  The Jerusalem Post . \r\nОставката на Харири дойде малко след като протестиращите в ливанската столица бяха нападнати от въоръжени лица, принадлежащи на „Хизбулла“ и „Амал“, две групировки, които заявиха, че са против оставката му. \r\nХарири отхвърли заповедите на лидера на \"Хизбулла\" Хасан Насрала. Преди оставката му Насрала отхвърли идеята и за всеки ход на свалянето на президента Мишел Аун, като заяви, че страната ще бъде вкарана в хаос при подобен сценарий. \r\n\"С оглед на тежката финансова, икономическа и житейска ситуация в страната, с оглед на сигурността и политическото напрежение, които преобладават в региона ...евентуален вакуум ще доведе до хаос, до колапс\", каза Насрала и добави, че демонстрациите са били използвани от регионални и международни врагове. \r\n„Страхувам се, че има такива, които искат да завземат страната ни и да генерират социално и политическо напрежение и да го доведат до гражданска война.“ \r\nЛиванският министър на вътрешните работи Рая Хафар Ел Хасан написа в социалната мрежа „Туитър“, че оставката на Харири е „необходима за предотвратяване на граждански сблъсъци“, както се случи по-рано във вторник. \r\nНо Харири е само един от многото от официалните лица, призовани да се оттеглят от участниците в масовите протести. \r\nИма още много, политическият елит, обвинен от улицата в корупция и лошо управление на държавните финанси, които доведоха Ливан до икономически колапс, който не е наблюдаван от гражданската война от 1975 до 1990 година. \r\nСкандиранията на протестиращите „Всички означава всички“ ясно се чуваха от улиците на Ливан след оставката на Харири. \r\nЛиван е гневен и е малко вероятно протестите да утихнат скоро,  освен ако „Хизбулла“ не изпрати своите биячи . \r\nСъздадена през 80-те години с помощта на Иран като групировка за съпротива срещу израелската окупация на Южен Ливан, „Хизбулла“ е дълбоко вградена в ливанската политика и общество. Десетки хиляди ливански шиити разчитат на групировката за социална, медицинска и финансова подкрепа. \r\nТова не е първият път, когато Хасан Насрала насочи оръжията на своите главорези срещу ливанския народ, пише изданието. \r\nБащата на Харири, бившия ливански премиер Рафик Харири, беше убит от кола-бомба през 2005 г., за което бяха обвинявани Сирия и „Хизбулла“. Кедровата революция в Ливан, довела до оттеглянето на сирийските войски, се роди от гнева на убийството на Харири. \r\nЧетиринадесет години по-късно улиците отново заговориха и гласовете им не могат да бъдат игнорирани. Дори от „Хизбулла“, най-опасният враг на Израел след Иран. \r\nДокато улиците не призовават за оставката на Насрала, какво ще направи той? Ще се опита ли да отклони вниманието от протестите в Ливан, като атакува Израел? \r\n \r\n  Юлиян Марков", "date": "2019.10.29", "title": "The Jerusalem Post: Ще отклони ли „Хизбулла“ вниманието от протестите в Ливан, атакувайки Израел"}
{"url": "http://www.focus-news.net/news/2019/10/29/2714034/sport-alaves-i-atletiko-madrid-zavarshiha-naravno-11.html", "text": "Футбол: Отборите на Алавес и Атлетико Мадрид завършиха наравно 1:1 в мач от 11-ия кръг на испанската Ла Лига. Голът за гостите вкара Алваро Мората в 70-тата минута, а за домакините изравни Лукас Перес в 83-тата минута.  След равенството Атлетико заема второто място с 20 точки, колкото има и изненадващия лидер Гранада. Трети са отборът на Барселона, който от 22:15 приема тима на Валядолид. Алавес заемат 13-то място с 12 точки.", "date": "2019.10.29", "title": "Спорт: Алавес и Атлетико Мадрид завършиха наравно 1:1"}
{"url": "http://www.focus-news.net/news/2019/10/29/2714035/aktsiya-za-sabirane-na-izlyazlo-ot-upotreba-elektrichesko-i-elektronno-oborudvane-organizirat-v-gorna-oryahovitsa.html", "text": "Акция за събиране на излязло от употреба електрическо и електронно оборудване организират в Горна Оряховица. В рамките на кампанията жителите на общината могат да предават и негодни батерии, и акумулатори, съобщават за  Радио „Фокус“ – Велико Търново  от местната администрация, която е основен организатор. Поводът за инициативата е  предстоящата европейска седмица за намаляване на отпадъците, която тази година ще се проведе от 16 до 24 ноември. \r\nАкцията в Горна Оряховица ще е на 16 ноември (събота). Пунктът за събиране на старите ел. уреди ще бъде мобилен и те ще могат да се вземат от домовете на гражданите. За тази цел, желаещите да предадат старото си оборудване, трябва предварително да заявят това на тел. 0618 605 01 вътр. 117. Единственото условие е в деня на акцията, отпадъците да бъдат изнесени на улицата пред домовете на гражданите. \r\nРени АТАНАСОВА", "date": "2019.10.29", "title": "Акция за събиране на излязло от употреба електрическо и електронно оборудване организират в Горна Оряховица"}
{"url": "http://www.focus-news.net/news/2019/10/29/2714038/konstantin-kosachov-ostavkata-na-livanskiya-premier-mozhe-da-stane-krachka-kam-razreshavaneto-na-krizata-v-livan.html", "text": "Ливанският премиер Саад Харири обяви оставката си от премиерския пост. Премиерът смята тази стъпка за „положителен шок“ в опит да защити Ливан „от пожар и икономически колапс“, тъй като всички усилия, предприети от правителството по-рано за преодоляване на кризата, бяха неуспешни: продължаващите демонстрации, обхванали поне една трета от населението, вече парализираха страната. Протестиращите отказват да водят диалог с правителството и не приемат предложеният от него пакет от реформи, пише председателят на Комисията по външните работи на Съвета на Федерацията на Русия Константин Косачов в руския вестник  “Российская газета“  в материал, представен без редакторска намеса. \r\nНе може да се каже обаче, че говорим за някакви междуетнически или междурелигиозни сблъсъци. Исканията на демонстрантите имат социално-политически характер и са свързани с доста типичен набор от теми за страните от региона: икономика, безработица, корупция. Много от тях, както се казва, са се натрупали и са преминали в спонтанни действия. \r\nВъпросът е обаче според кой сценарий всичко ще продължи по-нататък, кой и как ще се възползва от тази ситуация сега и дали мирният протест ще прерасне в нещо повече. \r\nВъв всеки случай тези, които се интересуват от „разбъркване“ на ливанската „колода“, вече се появиха: по-специално Reuters, позовавайки се на представител на Държавния департамент на САЩ, вече съобщи, че САЩ подкрепят призива на протестиращите в Ливан. Нека припомня, че през септември САЩ отказаха да издадат виза на министъра на здравеопазването на Ливан Джамил Джабак за участие в събитията от Общото събрание на ООН в Ню Йорк. Причината е проста: Вашингтон подозира министъра във връзка с шиитската групировка „Хизбулла“, която САЩ счита за терористична. \r\nМежду другото, лидерът на ливанската \"Хизбулла\" (която не участва в протестите) Хасан Насрала вече заяви, че \"сред активистите на протестното движение има фигури, свързани с чуждестранни посолства и разузнавателни служби\". Според него \"Ливан се е превърнал в арена на външна и регионална намеса. Имаме доказателства, че има сили, които искат да тласнат страната към нова гражданска война\", а отказът на лидерите на протестното движение да започнат диалог с президента Мишел Аун  доказва \"за съществуването на конспирация срещу Ливан.\" \r\nКакто и да е, убеден съм, че всички здрави сили в самия Ливан и в съседните държави, както и в Русия, традиционно дружелюбна към Ливан, се интересуват от мирно разрешаване на кризата и оставката на Саад Харири може да бъде стъпка в тази посока. Нека да видим реакцията на улицата, защото нейната готовност за диалог е важен показател за конструктивното настроение и способността да се търси разумен изход. Алтернативата е добре позната на всички в съседните страни и досега силовите сценарии не са донесли щастие. Е, може би на някои външни сили. \r\n \r\n  Юлиян Марков", "date": "2019.10.29", "title": "Константин Косачов: Оставката на ливанския премиер може да стане крачка към разрешаването на кризата в Ливан"}
{"url": "http://www.focus-news.net/news/2019/10/29/2714037/netpres-makedoniya-nepalski-alpinist-pokori-vsichkite-14-osemhilyadnika-za-polovin-godina.html", "text": "Непалският алпинист Нимрал Пуржа покори всичките 14 осемхилядника за 189 дни, като постави нов световен рекорд, предава македонското издание  “Нетпрес“ \r\nВръх Шишапангма, висок 8 027 метра и разположен в китайските Хималаи, беше последен в списъка на непалеца. Лятото, поради мусоните Пуржа е бил в пакистанската планинска верига Каракорум, където е изкачил всичките пет върха над 8 000 метра и е прекарал есента в Хималаите. \r\nПо време на своята планинска експедиция Пуржа е спасил четирима алпинисти. Интересно е, че той започва да се занимава с алпинизъм през 2012 г. на 30-годишна възраст. \r\nИзкачвайки всичките 14 най-високи върхове за 189 дни, Нирмал Пуржа счупи всички предишни рекорди. През 2013 г. южнокорейският алпинист Ким Чан-хо успя да покори всички осемхилядници за седем години и десет месеца.  \r\nПуржа е служил в Британската армия. \r\n \r\n  Юлиян Марков", "date": "2019.10.29", "title": "„Нетпрес“ (Македония): Непалски алпинист покори всичките 14 осемхилядника за половин година"}
{"url": "http://www.focus-news.net/news/2019/10/29/2714014/mestni-izbori-2019-sas-100-000-glasa-kmetovete-na-bsp-uvelichavat-svoyata-podkrepa-spryamo-2015-g-obzor.html", "text": "Спрямо 2015 г. БСП увеличава подкрепата за своите кметове с около 100 хил. гласа и  запазва досегашните червени общини. Данните изнесе  лидерът на БСП Корнелия Нинова  по време на пресконференция. БСП печели на първи тур 34 общини. На партията й предстоят балотажи в 56 общини и 16 района на Пловдив, София и Варна -  общо – 72.  \r\n\"Резултатите обобщени - БСП увеличава гласовете за подкрепа на своите кандидати за кметове спрямо 2015 с около 100 000 гласа. Имаме в повече за кандидатите. Увеличаваме подкрепата си за общински съветници спрямо 2015 г. с около 45 - 50 хил. гласа. Имаме кмет избран с 82 %. Поздравяваме го Димитър от Садово, а до мен стои Владимир Москов, който тези дни е и емблема за най-дълго управляващ кмет и ще има следващ мандат\", допълни още Нинова. Корнелия Нинова обясни, че тези избори ще минат, ще дойдат други и призова да се съберат всички за свободен народ, без страх и без мисъл, че ще му вземат топлата супа. Тя поздрави всички българи, които са проявили гражданска активност. Лидерът на БСП Корнелия Нинова се обърна и към българите: „Предстоят много балотажи. Обединявайте се. Не позволявайте да ви настройват и насъскват един срещу друг. Имаме обща цел – промяна на статуквото. Тази промяна започна в неделя. Нека я направим окончателно на 3 ноември. На добър час на всички кандидати“. Нинова коментира и думите на министър-председателя и лидер на ГЕРБ Бойко Борисов, че партията му печели безапелационно. „Борисов, колко да е безапелационна победата на ГЕРБ след като в бастиони на партията си трета политическа сила и отиваш на балотаж в София“, попита Нинова. \"Безапелационна победа не се обявява с гняв, зачервено от яд лице, сипене на обиди срещу опонента, да не повтарям думите му и разделение на хората и посочване на лоши и добри\", каза Нинова. По думите й така победа не се обявява, а с усмивка на лице. \"Не с нерви, жлъч и омраза“, посочи още Нинова. Според нея безапелационно тези избори са доказали, че ГЕРБ са в тенденция да намаляват подкрепата си в България, а БСП расте. „Да, трудно е. Да, не е изведнъж, не е революционно, но без това да е оправдание\", допълни още лидерът на БСП“, допълни лидерът на БСП.  Заместник-председателят на ПГ на „БСП за България“ Георги Свиленски  изтъкна, че само при честна игра може да говориш за безапелационна победа. Той подаде публично сигнал МВР да пази ромските секции в София.  \r\nДеница КИТАНОВА", "date": "2019.10.29", "title": "Местни избори 2019: Със 100 000 гласа кметовете на БСП увеличават своята подкрепа спрямо 2015 г.  (ОБЗОР)"}
{"url": "http://www.focus-news.net/news/2019/10/29/2714040/sport-verona-pobedi-parma-s-10-kato-gost.html", "text": "Футбол: Отборът на Верона победи Парма с 1:0 като гост в мач от десетия кръг на италианската Серия „А“ с гол на Дарко Лазович в десетата минута. След победата Верона заема 11-то място с 12 точки, а Парма са осми с 13 точки. От 22:00 часа играят Бреша и Интер, като на полувремето резултатът е 0:1 за Интер.", "date": "2019.10.29", "title": "Спорт: Верона победи Парма с 1:0 като гост"}
{"url": "http://www.focus-news.net/news/2019/10/29/2714041/izvestiya-amerikanski-kongresmeni-iskat-obyavyavaneto-na-polka-azov-za-teroristichna-organizatsiya.html", "text": "Полкът \"Азов\", който е част от Националната гвардия на Украйна, може да бъде обявен  за терористичен в САЩ. Четиридесет конгресмени се обърнаха към държавния секретар на САЩ Майк Помпео със съответен апел. Представители на Демократическата партия твърдят, че бойци на радикална единица участват в масови екзекуции. Бойците в отговор проведоха митинг край стените на украинското външно министерство. Те поискаха външното министерство да реагира на ситуацията, пише руският вестник  “Известия“ . \r\nВ писмото „Азов“ се определя като ултранационалистическа организация, която открито приема екстремисти в своите редици. Демократите припомниха, че Конгресът забранява отпускането на средства за финансиране на полка „Азов“. Освен това в ООН бяха отчетени нарушения на правата на човека както и изтезания от войници от полка. „Въпреки тези факти„ Азов “продължава да набира, радикализира и обучава американски граждани от години“, заявиха членове на Камарата на представителите. \r\nМного бойци споделят неонацистка, антисемитска, расистка идеология. Символите на звеното използват елементи от военните части на Третия райх. Емблемата на полка е обозначена с Wolfsangel (\"Wolf Hook\"), който е бил използван от 2-ра SS танкова дивизия \"Das Reich\". \r\nЗападните медии многократно са писали за дейността на „Азов“. В публикациите се подчертава, че идеологията на батальона привлича екстремисти от цял свят. Медиите писаха за гръцки, италиански, норвежки и шведски участници, а според различни информации в „Азов“ има около три дузини националности. \r\nВ същото време западни структури участват в обучението на бойци от частта. Според разследването на международната журналистическа група „Белингкет“, обученията се организират, по-специално, от полската военна компания European Security Academy (ESA). След публикуването на разследването, компанията незабавно изтрива съответното съобщение. \r\nРедица американски анализатори смятат за вероятен националистически преврат в Украйна. „Вашингтон не е доволен от такова развитие. Това ще означава поражение на американската политика в Украйна. Затова САЩ се опитват да сложат „червени флагчета“ за националистите чрез информационно дискредитиране, чрез подаване на сигнали до политическите елити“, обяснява пред \"Известия\" Руслан Бортник, директор на украинския Институт за анализ и управление на политиката. \r\n \r\n  Юлиян Марков", "date": "2019.10.29", "title": "„Известия“: Американски конгресмени искат обявяването на полка „Азов“ за терористична организация"}
{"url": "http://www.focus-news.net/news/2019/10/29/2714039/afp-britanskite-deputati-glasuvaha-za-izbori-na-12-dekemvri.html", "text": "Британските депутати във вторник гласуваха за провеждане на  предсрочни избори на 12 декември, подкрепяйки законопроекта, внесен от правителството в опит да се преодолее политическата безизходица, свързана с Брекзит, предава  AFP . \r\nЧасове след като ЕС официално се съгласи да отложи напускането на Великобритания до края на януари, парламентът гласува за третите избори в страната от четири години. \r\nТова е рискован ход за Джонсън, който ръководи консервативно правителство на малцинството, но той няма особен избор, след като депутатите отхвърлиха предложената от неговото правителство сделка с Брюксел за Брекзит. \r\nВ момента Консервативната партия е доста по-напред от опозиционната лейбъристка партия съгласно проучвания на общественото мнение и той се надява да спечели мнозинство в долната камара на общините, за да прокара плана си за Брекзит. \r\nНеуспехът му да спази обещанието си „да направи Брекзит на 31 октомври или да умре“ обаче рискува да предизвика реакция сред избирателите евроскептици, които може да подкрепят Брекзит-партията на Найджъл Фарадж. \r\n \r\n  Юлиян Марков", "date": "2019.10.29", "title": "AFP: Британските депутати гласуваха за избори на 12 декември"}
{"url": "http://www.focus-news.net/news/2019/10/29/2714043/daily-express-izborite-na-12-dekemvri-predostavyat-shans-brekzit-nay-posle-da-bade-izvarshen.html", "text": "Изборите на 12 декември предоставят шанс Брекзит най-после да бъде извършен, пише британският евроскептичен вестник  Daily Express   \r\nОпитите на Борис Джонсън да насрочи общи избори най-накрая успяха, след като депутатите гласуваха да подкрепят предсрочен вот. \r\nБританските депутати подкрепиха законопроекта за предсрочни избори на Борис Джонсън с 438 срещу 20 гласа. Гласоподавателите ще се отправят към урните в четвъртък на 12 декември в предколедните избори. Парламентът ще бъде пророгиран в понеделник на 4 ноември, за да позволи на депутатите да агитират за предстоящите избори. \r\nОпозиционните лидери се надяваха да бъдат приети изменения, позволяващи на 16 и 17-годишните и граждани на ЕС да гласуват на изборите. \r\nНо заместник-председателят на парламента Линдзи Хойл отхвърли тази възможност. \r\nПравителството беше казало, че ще изтегли законопроекта, ако някое от тези изменения бъде прието. \r\nКоментирайки гласуването на Парламента за предсрочни общи избори, той каза: „Тези избори са шанс за едно поколение да преобразим страната ни и да защитим интересите, които задържат хората. \r\nПремиерът Джонсън се надява, че гласуването в национален мащаб ще доведе до парламентарно мнозинство, така че той да може да получи ясен мандат за Брекзит. \r\nВ момента неговата партия има благоприятна преднина в проучванията с 37 процента от гласовете, следван от лейбъристите  с 24 процента. \r\nБрекзит-партията на Найджъл Фараж също ще се стреми да се възползва от гласуването на евроскептиците, особено в северните избирателни райони. \r\n \r\n  Юлиян Марков", "date": "2019.10.29", "title": "Daily Express: Изборите на 12 декември предоставят шанс Брекзит най-после да бъде извършен"}
{"url": "http://www.focus-news.net/news/2019/10/29/2713926/rayonen-sad-yambol-osadi-na-3-godini-i-4-mesetsa-retsidivist-otkradnal-veshti-na-obshta-stoynost-11-324-leva-ot-chasten-imot.html", "text": "Районен съд – Ямбол наложи наказание от 3 години и 4 месеца „лишаване от свобода“ спрямо Тодор И. Това съобщиха от   Районна прокуратура – Ямбол . Той е подсъдим за това, че в периода  от 17 септември 2018 г. – 06 октомври 2018 г. в с .Бояджик, обл. Ямбол, от частен дом, действайки в условията на продължавано престъпление и опасен рецидив, чрез разрушаване на прегради здраво направени за защита на имот, чрез използване на техническо средство, отнел чужди движими вещи на обща стойност 11 324 лева, от владението на собствениците им  - чужди граждани, без тяхно съгласие, с намерение  противозаконно да ги присвои  - престъпление по чл.196, ал.1, т.2, вр. чл.195, ал.1, т.3 и т.4, вр. чл.194, ал.1, вр. чл.29, ал.1, б. „а“ и б. „б“, вр. чл.26, ал.1 от НК. Наказанието трябва да бъде изтърпяно при първоначален „строг“ режим в затвор. Присъдата на Районен съд – Ямбол може да бъде обжалвана пред Окръжния съд  в града.", "date": "2019.10.29", "title": "Районен съд – Ямбол осъди на 3 години и 4 месеца рецидивист, откраднал вещи на обща стойност 11 324 лева от частен имот"}
{"url": "http://www.focus-news.net/news/2019/10/29/2714044/sport-inter-pobedi-bresha-kato-gost-s-21.html", "text": "Футбол: Отборът на Интер победи Бреша като гост с 2:1 в мач от десетия кръга на италианската Серия „А“ с голове на Мартинес и Лукаку, а Мартин Шкриниар от Интер си вкара автогол.  След победата Интер оглави временното класиране с 25 точки, следван от Ювентус с 23 и мач по-малко. Бреша са 18-ти със седем точки. \r\nПо-рано Верона победи Парма като гост с 1:0.", "date": "2019.10.29", "title": "Спорт: Интер победи Бреша като гост с 2:1"}
{"url": "http://www.focus-news.net/news/2019/10/29/2714042/the-times-velikobritaniya-otiva-na-izbori-prez-dekemvri-za-parvi-pat-ot-sto-godini.html", "text": "Великобритания ще отиде на избори през декември за първи път от почти 100 години след като Джереми Корбин се присъедини към други опозиционни партии, за да подкрепи призива на Борис Джонсън за предсрочни избори, пише британският вестник  The Times \r\nДепутатите подкрепиха избори на 12 декември, след като гласуваха за предпочитаната дата на премиера с 438 срещу  20 гласа. Последните избори през декември  в Обединеното кралство са проведени през 1923 година. \r\nЛидерът на консерваторите беше готов да сключи сделка с либералдемокртаите и Шотландската национална партия да се проведат избори преди Коледа, след като лейбъристите отхвърлиха предложението три пъти. \r\nТова обаче се промени, след като Джереми Корбин обяви, че предварителното условие на неговата партия за избори, Брекзит без сделка да бъде свален от масата, е изпълнено, след като ЕС предостави последното удължаване на процеса на напускане по член 50 от Лисабонския договор. \r\nОпитът на лейбъристите и либералдемократите да преместят датата на изборите на 9 декември обаче се провали. Депутатите гласуваха против 315 срещу 295. \r\nЗаконът все още трябва да премине през Камарата на лордовете в сряда, където колегите все още е възможно те да го върнат в долната камара отново в четвъртък. От Камарата на лордовете обаче ясно заявиха, че не възнамеряват да се опитват да възпрепятстват закона, \r\nПри подготовката за избори на 12 декември парламентът ще се разпусне в сряда, след като депутатите се ангажират с предизборната кампания. \r\nЛидерът на консерваторите и премиер Борис Джонсън  върна в партията 10 от 21-те депутати от консерваторите, които се разбунтуваха срещу правителството заради Брекзит миналия месец, включително сър Никълъс Соумс, внука на Уинстън Чърчил, но не и Филип Хамънд, който беше финансов министър в правителството на Тереза Мей и изявен привърженик на оставането в ЕС, което значи, че той не може да се кандидатира за депутат от торите. \r\n \r\n  Юлиян Марков", "date": "2019.10.29", "title": "The Times: Великобритания отива на избори през декември за първи път от сто години"}
{"url": "http://www.focus-news.net/news/2019/10/29/2714036/mkd-makedoniya-stevo-pendarovski-prie-matyu-palmar.html", "text": "Честването на 25 години от установяването на двустранните отношения между Съединените щати и Република Северна Македония догодина, както и предстоящото членство на страната ни в НАТО ще даде допълнителен тласък за по-нататъшно укрепване на стратегическото партньорство между двете приятелски държави, заяви  президентът на Македония Стево Пендаровски, който се срещна със специалния представител на държавния секретар на САЩ за Западните Балкани Матю Палмър, цитиран от македонското електронно издание  ”МКД” . \r\nСтраните обмениха мнения относно двустранните отношения между Република Северна Македония и САЩ, както и за ситуацията в региона, според кабинета на президента Пендаровски. \r\nПрезидентът Пендаровски благодари на Сената на САЩ за ратифицирането на Протокола за присъединяване на Македония към НАТО и изрази увереност, че САЩ ще продължат безрезервната си подкрепа за постигането на стратегическите цели на страната. \r\nПендаровски подчерта значението на неотдавнашното посещение на държавния секретар на САЩ Майк Помпео в Северна Македония, като го посочи като потвърждение на стратегическото партньорство между двете страни и съвместните усилия за стабилен и проспериращ регион. \r\nНа срещата президентът Пендаровски подчерта, че няма други алтернативи за страните от Западните Балкани, освен членството в ЕС. \r\n \r\n  Юлиян Марков", "date": "2019.10.29", "title": "„МКД“ (Македония): Стево Пендаровски прие Матю Палмър"}
