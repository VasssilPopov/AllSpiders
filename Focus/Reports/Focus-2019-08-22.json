{"url": "http://www.focus-news.net/news/2019/08/22/2691732/pazardzhik-tridneven-festival-tsvetovete-na-mnogoobrazieto-shte-se-provede-vav-velingrad.html", "text": "Градът ще е домакин на тридневен фестивал по доброволчески проект „Цветовете на многообразието”, който се реализира от Сдружението на младите психолози в България „4-ти Април“ с финансовата подкрепа на програма „Еразъм +” и с търсено партньорство на организации от Испания и Турция, съобщиха от  общинската администрация . Дейностите по проекта се реализират от доброволци в периода 1 декември 2018г. – 31 ноември 2019 г., а фестивалът във Велинград е от 23 до 25 август. Предвиждат се много и разнообразни активности, в които могат да се включат, както велинградчани така и гостите на града. В програмата са заложени театрален спектакъл, работилници за рециклиране, малка олимпиада, зумба, йога на смеха, а избраните места за тях са площад „Н. Гяуров”, парк „Вельова баня”, Художествената галерия.", "date": "2019.08.22", "title": "Пазарджик: Тридневен фестивал „Цветовете на многообразието“ ще се проведе във Велинград"}
{"url": "http://www.focus-news.net/news/2019/08/22/2691810/kremal-podgotvya-se-tristranna-sreshta-na-varha-za-siriya-v-ankara-datata-shte-bade-obyavena-po-kasno.html", "text": "Тристранната среща на върха между Русия, Иран и Турция за Сирия действително ще се проведе в Анкара, но датата ще бъде обявена по-късно. Това заяви за  TACC  говорителят на Кремъл Дмитрий Песков. \r\nВ отговор на въпрос, дали срещата ще се състои на 16 септември, прессекретарят на руския президент заяви: „Такава среща на върха се подготвя. Точната дата ще бъде обявена своевременно“, добави той. \r\nОсвен това Песков не изключи през следващите дни да се проведе телефонен разговор между президентите на Русия и Турция. \r\nЗа това, че срещата на върха за Сирия е планирана за 16 септември в Анкара, съобщи в сряда „Анадолската агенция“, като се позова на специалния съветник на турския лидер Ибрахим Калън. \r\n \r\nПревод и редакция:", "date": "2019.08.22", "title": "Кремъл: Подготвя се тристранна среща на върха за Сирия в Анкара, датата ще бъде обявена по-късно"}
{"url": "http://www.focus-news.net/news/2019/08/22/2691731/nina-popova-obshtina-petrich-seriozni-remontni-deynosti-se-izvarshvat-v-nyakolko-detski-gradini-v-grada-i-selata.html", "text": "Сериозни ремонтни дейности се извършват в няколко детски градини в града и селата. Това каза за  Радио „Фокус“-Пирин  Нина Попова, директор на Дирекция „Образование“ към Община Петрич. „По-сериозен е ремонтът в детската градина в село Кулата, която до този момент имаше нужда от външно укрепване на самата сграда и изграждането на подпорни стени, а тази година ремонтиране на спалните възли и санитарните помещения, както и освежаване на занималнята, частичен ремонт на стените във фоайето и ремонт на кухнята. Предстои също така довършване на ремонта на покрива на детска градина „Здравец“ в Петрич на филиала в ж.к. „Цар Самуил“, където останаха някои дейности за довършване от миналата година“, заяви тя. Нина Попова посочи, че се изгражда топла връзка на входа на централната сграда на ДГ „Звънче“ в Петрич, така че родителите, които посрещат и изпращат децата си, да го правят в едни по-добри условия и да бъдат защитени от неблагоприятни метеорологични условия. Тя каза още, че се прави ремонт на изложбената и концертната зала в Центъра за подкрепа на личностното развитие в Общински детски комплекс-Петрич, така че новата учебната година в комплекса, който тази година чества своя 25-годишен юбилей, да посрещне децата в една обновена обстановка. \r\nНатали СТЕФАНОВА", "date": "2019.08.22", "title": "Нина Попова, Община Петрич: Сериозни ремонтни дейности се извършват в няколко детски градини в града и селата"}
{"url": "http://www.focus-news.net/news/2019/08/22/2691734/dots-d-r-aleksandar-yordanov-gostuva-v-doma-na-pisatelya-sas-svoite-patriotichni-urotsi.html", "text": "Доц. д-р Александър Йорданов е специален гост на бургаските писатели. Това съобщиха от пресцентъра на  Община Бургас . От 18:00 часа той ще представи новата си книга „Патриотични уроци“. Желаещите да го видят и чуят могат да заповядат в Дома на писателя на ул. „Вола“ №1. В 38 урока „Патриотични уроци“ анализира най-важните събития в българската и европейската история от втората четвърт на ХIХ и през ХХ век. Те представят българската гледна точка към тези събития и внушават родолюбието като изконна наша ценност.", "date": "2019.08.22", "title": "Доц. д-р Александър Йорданов гостува в Дома на писателя със своите „Патриотични уроци”"}
{"url": "http://www.focus-news.net/news/2019/08/22/2691728/plovdiv-hidroforna-uredba-shte-razreshi-problema-s-vodata-v-grobishtniya-park-na-ul-minyor-v-asenovgrad.html", "text": "В разчета на капиталовите разходи на Община Асеновград за 2019 г. е включен обект „Водоснабдяване на гробищни паркове на ул. „Цар Иван Асен II“ и ул. „Миньор“, гр. Асеновград” на стойност 100 000 лв. с вкл. ДДС.  Това съобщиха за  Радио „Фокус“ – Пловдив  от отдел „Връзки с обществеността“ на Общината. Съгласно план-графика за провеждане на обществените поръчки за тази година, този обект е групиран с други обекти, които Общината ще изпълнява съвместно с „ВиК” –Асеновград. \r\nЗа гробищния парк на ул. „Миньор” е предвидено изграждане на водопровод около новите полета и изграждане на ограда откъм южната част на парка. Във връзка с възникналия проблем с водоподаването на гробищния парк Община Асеновград и „ВиК” – Асеновград са извършили обследване на цялата изградена до момента система което е  установило липсата на достатъчно налягане, което да осигури водоподаване към чешмите. По препоръка на ВиК специалисти е необходима хидрофорна уредба за справяне със създалата се ситуация, която ще струва 34 000 лв. Предстои да бъде  входирано на предстоящото заседание на Общинския съвет другата седмица като извънредна точка предложение за промяна в разчета на капиталовите разходи за поставяне на такава хидрофорна уредба. \r\nЗа гробищния парк на ул. „цар Иван Асен II” е предвидена подмяна на водопровод и отводняване на съществуващите чешми, както и ремонт на оградата от страната на Козановско шосе.", "date": "2019.08.22", "title": "Пловдив: Хидрофорна уредба ще разреши проблема с водата в гробищния парк на ул. „Миньор” в Асеновград"}
{"url": "http://www.focus-news.net/news/2019/08/22/2691730/veliko-tarnovo-glad-za-obshti-rabotnitsi-gotvachi-servityori-i-prodavachi-otchita-za-poreden-mesets-direktsiya-byuro-po-truda-v-svishtov.html", "text": "Общи работници, заварчици, шлосери, готвачи, сервитьори, шивачи, шофьори и продавачи се търсят на свободния пазар в Свищов и региона. Тенденцията за липса на изброените кадри се запазва в последните месеци, отчете за  Радио „Фокус“ – Велико Търново  Таня Гуцева, директор на Дирекция „Бюро по труда“. Тя уточни и, че през месец юли изходящият поток на безработни лица превишава входящия с 11 души. „Новорегистрираните лица са 95 души, тези с възстановена регистрация – 4, като общата численост на входящия поток е от  99 човека. Изходящият поток наброява 110 души, от които 80 са постъпили на работа“, поясни експертът. \r\nТрудова реализация с посредничество на бюрото по труда са намерили 60 души, от които 7 – по ОП „РЧР” и 1 – по програми, а останалите 52 – на първичен пазар. \r\nПрекратените регистрации поради неспазване на задълженията от страна на търсещите работа лица  и други причина са 30. \r\nЛуиза ТРАНЧЕВА", "date": "2019.08.22", "title": "Велико Търново: Глад за общи работници, готвачи, сервитьори и продавачи отчита за пореден месец Дирекция „Бюро по труда“ в Свищов"}
{"url": "http://www.focus-news.net/news/2019/08/22/2691737/burgas-kontsert-na-ostrov-sveta-anastasiya-shte-se-provede-na-3-septemvri.html", "text": "Почитателите на остров Света Анастасия могат да посетят на 3-ти септември от 19.00 часа още един незабравим концерт на сцената сред морето. Това съобщиха от пресцентъра на  Община Бургас . Оригинална музика с подчертано джазово импровизационен дух, но и белязана от съвременното класическо камерно звучене – това е DUALITY. Музиката написана от Armel Dupas и Петър Салчев е дълбоко сакрално изживяване, едновременно тиха и крещяща, визуализирана в красив кросоувър на елегантни мелодични линии и богата хармонична структура, естествено разрешени в посланията на лиричния текст, разказани в магнетичния дует Dupas & Салчев. В него участват вмата артисти – Armel Dupas – пиано и Петър  Салчев – вокал. Отпътуването за острова ще бъде от Магазия 1 в 18.00 часа, а цената е 15 лв. с включен транспорт дотам. Отпътуване за Бургас – в 21:00 часа. Можете да закупите билети от туристическите информационни центрове в Бургас – Часовника, Автогара „Юг“ и Магазия 1. За допълнителна информация – телефон: 0882 004 124 и e-mail: reservations@gotoburgas.com", "date": "2019.08.22", "title": "Бургас: Концерт на остров Света Анастасия ще се проведе на 3 септември"}
{"url": "http://www.focus-news.net/news/2019/08/22/2691729/sliven-v-grada-zapochna-podpiska-s-iskane-za-dozhivotna-prisada-za-izvarshitelya-na-ubiystvoto-na-sedemgodishnoto-momiche-ot-s-sotirya.html", "text": "Подписка с искане на доживотна присъда за извършителя на убийството на седемгодишното момиченце  започна днес в града, предаде репортер на  Радио „Фокус“ – Сливен . Подписката е инициирана от близките на детето, а подписи се събират под Стария бряст в центъра на града. „Настояваме за доживотна присъда без право на замяна не само за Мартин Трифонов, но и за всички извършили подобни престъпления“, заяви майката на убитото дете Гергана Драгиева. \r\nСамо за няколко часа в подкрепа на искането са събрани стотици подписи. Инициативата ще продължи до 15 септември, след това събраните подписи ще бъдат внесени в Общината Сливен, за да бъдат препратени по компетентност. \r\nЛюдмила ЙОРГОВА", "date": "2019.08.22", "title": "Сливен: В града започна подписка с искане за доживотна присъда за извършителя на убийството на седемгодишното момиче от с. Сотиря"}
{"url": "http://www.focus-news.net/news/2019/08/22/2691736/rayonna-prokuratura-kazanlak-se-samosezira-i-razporedi-proverka-po-publikatsii-za-zamarsyavane-na-vazduha-v-obshtinata-i-rayona.html", "text": "Районна прокуратура-Казанлък се самосезира по повод публикации и тв репортажи в информационния сайт „Press TV Казанлък“ относно замърсяване на въздуха в Община-Казанлък и района в периода 17-21.08.2019 г., причинено от тлеещи остатъци от лавандула, намиращи се в близост до с. Дунавци, общ. Казанлък. Това съобщиха от пресцентъра на  Апелативна прокуратура-Пловдив .  \r\nСлед самосезиране Районна прокуратура-Казанлък е възложила проверка с оглед защита на обществения интерес и правата на гражданите по реда на Надзора за законност. С цел установяване на данни за извършено престъпление по чл.352 от Наказателния кодекс, проверката е възложена на експертен екип, определен от Директора на „Регионалната инспекция по околната среда и водите“ - Стара Загора, които в едномесечен  срок следва да представят всички материали по преписката ведно със заключение по проверката. \r\nДадени са указания да се изяснят обстоятелствата за източника на замърсяването, причината за това, спазени ли са екологичните изисквания в случай, че се касае за дейност на промишлени предприятия от региона. Ще се изяснява отдала ли е Община Павел баня терен под наем на дестилерия, както е посочено в публикацията, постъпвал ли е сигнал за тлеещите остатъци от лавандула и извършвана ли е проверка от служители на общината, какво е установено, какви мерки са предприети за решаване на проблема, има ли съставен акт или издадени предписания и др.", "date": "2019.08.22", "title": "Районна прокуратура-Казанлък се самосезира и разпореди проверка по публикации за замърсяване на въздуха в Общината и района"}
{"url": "http://www.focus-news.net/news/2019/08/22/2691740/ministar-temenuzhka-petkova-protsedurata-po-aets-belene-beshe-maksimalno-publichna-i-prozrachna.html", "text": "Процедурата по АЕЦ “Белене” беше максимално публична и прозрачна. Това заяви на брифинг министърът на енергетиката Теменужка Петкова, предаде репортер на  Агенция “Фокус” . “Всеки, който желаеше, можеше да заяви участие в проекта. Дадохме възможност всеки, който има интерес да участва”, добави Петкова. “Всеки избран дали ще желае да купи енергия вече е въпрос на избор от стратегическия изпълнител”, каза още министърът на енергетиката. \r\nВиолета СИМЕОНОВА", "date": "2019.08.22", "title": "Министър Теменужка Петкова: Процедурата по АЕЦ “Белене” беше максимално публична и прозрачна"}
{"url": "http://www.focus-news.net/news/2019/08/22/2691738/afp-sirietsat-obvinen-ot-germanskiya-sad-v-ubiystvo-beshe-osaden-na-devet-i-polovina-godini-zatvor.html", "text": "Сириецът, обвинен в убийството на 35-годишен германец миналата година, беше осъден на девет и половина години затвор, предава  АFP . \r\nСъдът реши, че Алаа Шейхи, заедно с иракски съучастник, който все още не е заловен, е наръгал и убил германския гражданин Даниел Хилиг, за което ще получи девет и половина години затвор.  \r\nОбвинението за убийството идва в чувствителен момент, една година след като хиляди радикални десни активисти и разгневени граждани проведоха мащабен митинг в Кемниц.  \r\nКрайно дясната партия „Алтернатива за Германия“ която се противопоставя на имигрантите и исляма, се очаква да се представи добре на местните избори в щата Саксония и съседния Бранденбург на 1 септември. \r\nИракчанинът, идентифициран само като Фархад А., първи е нападнал Хилиг, дърводелец с немско-кубински корени. \r\nВ крайна сметка той и Шейхи наръгват Хилиг, който по-късно почива от раните си. Друг мъж също е бил тежко ранен в инцидента. \r\nШейхи, който е пристигнал в Германия по време на масовия приток на мигранти към Европа през 2015 г., беше задържан часове след нападението, заедно с друг иракчанин, който по-късно беше освободен поради липса на доказателства. \r\nЗащитникът на Шейхи, Рикарда Ланг твърди, че делото срещу него се основава само на съмнителни показания на свидетели, а не на пръстови отпечатъци, ДНК или други убедителни доказателства. \r\nАдвокатът също така заяви, малко преди да бъде обявена присъдата, че съдът възнамерява да  затвори подсъдимия, само защото „някой трябва да поеме вината, така че Кемниц да мълчи“. \r\n \r\n  Теодор Пенев", "date": "2019.08.22", "title": "AFP: Сириецът, обвинен от германския съд в убийство, беше осъден на девет и половина години затвор"}
{"url": "http://www.focus-news.net/news/2019/08/22/2691733/yeni-safak-velikobritaniya-e-zapochnala-pregovori-s-otryadite-za-narodna-samootbrana-v-siriya.html", "text": "Властите на Великобритания ще са медиатор на преговорите между обявената от Анкара за терористична организация „Отряди за народна самоотбрана“ (ОНС), според същите крило на „Работническата партия на Кюрдистан“ (ПКК) и кюрдската опозиция, пише турското издание  Yeni Safak . \r\nСпоред информация на Националния съвет на сирийските кюрди, опитите на Обединеното кралство да помирят ОНС с дясната кюрдска опозиция може да придадат легитимност на вторите, нещо което Франция опита по-рано, но се провали. \r\nПо време на предишната среща в Камишли, опозицията отхвърли предложението на Франция за отваряне на офиси в райони, завзети от ОНС в Северна Сирия. \r\nПо молба на САЩ, британска делегация отиде в Камишли, за да обсъди същия въпрос. Позицията на съвета ще зависи от приложимостта на предложенията на Лондон. \r\nСпоред турското издание, в опитите си да стане единствен представител на сирийските кюрди, ОНС в миналото са репресирали опозицията в региона. \r\nГрупировката многократно е отвличала членовете на партията и са заключвали или разрушавали офисите на политически групи, свързани със съвета. \r\n \r\n  Теодор Пенев", "date": "2019.08.22", "title": "Yeni Safak: Великобритания е започнала преговори с „Отрядите за народна самоотбрана“ в Сирия"}
{"url": "http://www.focus-news.net/news/2019/08/22/2691742/the-jerusalem-post-dvama-mazhe-ot-arabski-proizhod-sa-obvineni-za-satrudnichestvo-s-islyamska-darzhava-v-izrael.html", "text": "Двама арабски жители на град Тамра бяха арестувани по обвинения в сътрудничество и подпомагане на терористичната групировка на \"Ислямска държава\", пише вестник  The Jerusalem Post , като се позовава на информация на израелската агенция за вътрешна сигурност. \r\nДвамата, идентифицирани като 22-годишният студент по медицина Амин Ясин и 28-годишният Али Ал-Аруш, и преди са били арестувани и разпитвани по подозрение в извършване на престъпления в областта на сигурността. \r\nОбвинителният акт твърди, че двамата са влезли в контакт с чужд агент, получили са обучение в тероризъм и са обмисляли опит за извършване на убийство. \r\nРазследването е установило, че двамата подкрепят \"Ислямска държава\", „и дори се смятат за държавни пратеници, до създаването на халифат в Израел“. Те също така разпространяват идеологията на групировката като част от опита им да промотират целите на организацията. \r\nПо време на разследването, Агенцията за вътрешна сигурност и израелската полиция откриха също, че двамата са изтеглили десетки файлове, съдържащи обучителни материали от \"Ислямска Държава\", включително обучение, както и методи за подготовка на оръжия и извършване на терористични атаки „в подходящ момент за полза на Джихада“. \r\nСпоред обвинението, двамата са обсъждали и убийството на един от братовчедите на Ясин, служил в американската армия, при следващото му посещение в Израел. Службата му в армията „го направи неверник и като такъв, наказанието му трябва да бъде смърт“. \r\n„Агенцията ще продължи да работи с полицията за разкриване на заподозрени дейци на терористичната организация \"Ислямска държава\", и ще предприеме необходимите мерки, за да предотврати всяка дейност, която е в ущърб на държавната сигурност, включително разпространението на материалите на терористичната организация \"Ислямска държава\" в Израел “, заявиха от агенцията. \r\n \r\n  Теодор Пенев", "date": "2019.08.22", "title": "The Jerusalem Post: Двама мъже от арабски произход са обвинени за сътрудничество с \"Ислямска Държава\" в Израел"}
{"url": "http://www.focus-news.net/news/2019/08/22/2691735/smolyan-firmite-za-darvodobiv-v-oblastta-sa-protiv-vavedenite-merki-sreshtu-razprostranenieto-na-afrikanskata-chuma-gotovi-sa-na-protest.html", "text": "Фирмите за дърводобив в област Смолян са против въведените мерки срещу разпространението на африканската чума по свинете, готови са на протести. Това стана ясно на проведеното днес заседание на постоянната епизоотична комисия в Смолян, предаде репортер на  Радио „Фокус“ – Смолян . В инфектираните зони в момента се разрешава само извозването на вече складираната и добира дървесина. Заради въведените ограничения, общините в областта са подписали петиция, която зам.-кметът на Смолян инж. Мариана Цекова даде на областния управител Недялко Славов. Тя обясни, че след проведена среща с държавните горски стопанства са били обезспокоени от ситуацията и на свой ред са организирали среща с представители на всички общини, представители на дърводобивния бранш, горските сдружения е лесовъдите в региона. „Смолян е регион, чието развитие ще е много трудно ако няма дърводобив и туризъм. С въведените мерки, не можем да се доберем до населените места, тъй като и за тях минаваме през горски фонд. Ако се издаде заповед за достъп, няма да може да обслужваме населението там“, поясни инж. Цекова и помоли отговорните институции да вземат адекватно решение в името на благото на жителите на областта. \r\nЗам.-кметът на Чепеларе Наталия Каварджиева също посочи, че проблемът с наложените мерки заради болестта е сериозен. Заради откритото огнище на Африканска чума край село Забърдо, феноменът Чудните мостове също не може да посреща туристи. „В община Чепеларе има много фирми, които се занимават с дърводобив и ако наложената забрана за добив, която е за два месеца не се спре, хората няма да могат да се снабдят с дърва за огрев. В общината има и много картофопроизводители, чиито ниви също са в гората и за да се стигне до там, се минава през горски фонд. Има и много животновъдни обекти, в които се отглеждат овце и телета, които пашуват в региона. Ние заставаме зад петицията на кметовете от област Смолян“, подчерта Каварджиева. Тя посочи, че с наложените мерки се спира туризма и попита, какво ще се прави ако има случай на зараза в Пампорово. \r\nСтефан Янков, който е лесовъд на частна практика и председател на кооперацията в село Зорница също е категоричен, че няма смисъл от рестрикциите към лесовъдския сектор, защото това е основния поминък на нашия край. „На заседанието на епизоотичната комисия се каза, че в областта вече няма питомни прасета. Предлагаме наличната дървесина на склад да може да се реализира. Трябва да продължим да работим по санитарните и принудителните сечи. През зимата падна около 100 хил. кубика дървен материал и ако той на се оползотвори, първо ще се обезцени и второ ще стане огнище за корояди, които също са бедствие“, поясни Янков. Той допълни, че вече има социално напрежение. „Сега е времето, в което се добива дървен материал за огрев. Ако за два месеца оставим нашите работници без работа повечето ще емигрират. Ако се появи нов случай на болестта, срокът за забраната за дърводобив също ще се увеличи и това ще продължи до безкрайност“, допълни Янков. Той уточни, че от бранша са против рестриктивните мерки. Протестите ще се родят от само себе си, тъй като ако хората останат без работа заради предприетите мерки, сами ще тръгнат на протест, категоричен е лесовъдът. \r\nЗам.-директорът на ЮЦДП – Смолян инж. Исаев заяви, че в областта има традиция в края на лятото и началото на есента да се закупуват дърва за огрев. Той апелира всички желаещи да си закупят дърва, да го направят на по-ранен етап. „Имаме готовност в населените места, които не с в инфектираната зона да даваме дърва на правоимащите, но молбата ни е хората да се снабдят по-рано с дърва“, добави инж. Исаев. \r\nСлед дискусията областният управител Недялко Славов предложи всички общински епизоотични комисии да проведат заседания до вторник, когато в 14.00 часа отново ще заседава областната епизоотична комисия. Славов апелира на тези заседания да се вземат решения по исканията на представителите на различните институции по места, след което на областното заседание ще се приеме решение на база на тези, взети по общини. \r\nНели ГЕРГЬОВСКА", "date": "2019.08.22", "title": "Смолян: Фирмите за дърводобив в областта са против въведените мерки срещу разпространението на африканската чума, готови са на протест"}
{"url": "http://www.focus-news.net/news/2019/08/22/2691741/plovdiv-ovladyan-e-pozharat-izbuhnal-po-rano-dnes-v-blizost-do-dvoretsa-v-krichim-kray-selo-yoakim-gruevo.html", "text": "Овладян е пожарът, избухнал по-рано днес в близост до двореца в Кричим край село Йоаким Груево. Това съобщиха за  Радио „Фокус“- Пловдив  от Югозападното държавно предприятие. По тяхна информация няма никаква опасност за сградите на царския дворец, който е паметник на културата, нито за гората. Засегнати са около 400 км метра сухи треви, като в момента цистерна на Югозападното държавно предприятие обилно полива с вода обгорелите площи. \r\nОгънят е възникнал в земеделски земи извън границите на „Държавно ловно стопанство Кричим” и бързо е достигнал до оградата на териториалното поделение на Югозападното държавно предприятие. \r\nЦветана ТОНЧЕВА", "date": "2019.08.22", "title": "Пловдив. Овладян е пожарът, избухнал по-рано днес в близост до двореца в Кричим  край село Йоаким Груево"}
{"url": "http://www.focus-news.net/news/2019/08/22/2691479/predstoyashti-sabitiya-v-stranata-za-22-avgust-agentsiya-fokus.html", "text": "*** \r\n \r\nПрезидентът Румен Радев ще участва в поход, с който ще бъдат доставени материали за новоизградения заслон до седловината „Кончето“ в Пирин планина. Походът ще завърши пред хижа „Вихрен“ след 17.00 часа.  \r\n \r\n*** \r\n \r\nОт 10.30 часа на входа на Северен парк откъм ж.к. „Свобода“ Спаси София организира пресконференция във връзка със средства при ремонта на парка. \r\n \r\n*** \r\n \r\nОт 11.00 часа в Пресклуб БТА, бул. „Цариградско шосе“ 47, „Техем” ще даде пресконференция, на която ще представи данни за потреблението на отопление и топла вода на клиентите в София през отоплителен сезон 2018/2019, отразено в изготвените изравнителни сметки. \r\n \r\n*** \r\n \r\nОт 11.30 часа на ъгъла на ул. Париж и ул. Дондуков (от страната на Софийската опера и балет), кметът на София, г-жа Йорданка Фандъкова и представители на компанията предоставяща услугата, ще пояснят повече за новия начин на придвижване с електрически тротинетки в града. \r\n \r\n*** \r\n \r\nОт 12.30 часа в столичния храм „Св. Троица“ в кв. „Редута“ на ул. „Манастирска“ ще се състои опелото на протодякон Стефан Марков. \r\n \r\n*** \r\n \r\nОт 15.00 часа 7 състав на Специализирания наказателен съд ще гледа делото срещу Никола К., Денислав П. и др., обвинени в участие в ръководството на престъпна организация или група. \r\n \r\n*** \r\n \r\nОт 19.00 часа на площад „Никола Вапцаров“ ще бъде открито десетото издание на Банско Опера фест. \r\n \r\n*** \r\n \r\nОт 20.00 часа в Младежки дом ще се проведе „Обичам те, защото те познавам\" – празник на гр .Баня. \r\n \r\n*** \r\n \r\nОт 19.00 часа на сцена „БулевАрт“ ще се проведе концерт „Младите ветрове“ на автори или интерпретатори на песни (до 30-годишни). \r\n \r\n*** \r\n \r\nОт 16.00 часа в Детски отдел  на РБ „Христо Ботев“ ще се проведе Вълшебно пътешествие сред чудесата на света - интерактивна игра за деца над 7 години. \r\n \r\n*** \r\n \r\nОт 10.00 часа в Регионална библиотека „Дора Габе“ ще се състои закриването на Летен детски клуб „Играй и учи”. \r\n \r\n*** \r\n \r\nОт 10.00 часа в Регионална библиотека „Дора Габе“ ще бъде представена витрина с библиотечни документи, посветена на 131 години от рождението на Дора Габе. \r\n \r\n*** \r\n \r\nОт 11.30 часа на ул. войвода Димитър Калъчлията 8 (старото тролейбусно депо) ще бъде представен нов електрически автобус за градския транспорт. \r\n \r\n*** \r\n \r\nОт 15.00 часа в Кръглата зала на Община Дупница ще се проведе заключителна пресконференция по проекта проект „Дом и семейство за всяко дете от Община Дупница“. \r\n \r\n*** \r\n \r\nОт 16.00 часа в Художествената галерия ще се състои откриването на изложба, в която ще бъдат представени проектите от първия етап на усвояването на Бившата казарма. \r\n \r\n*** \r\n \r\nОт 16.30 часа с панихида за загиналите за Освобождението на Ловеч и благодарствен молебен в катедрален храм \"Света Троица\" ще започне програмата по повод  142 години от Освобождението на града от османско иго. От 17.00 часа едновременно ще бъдат поднесени венци и цветя на паметната плоча на Цачо Шишков, на Кървавия паметник в кв. \"Дръстене\", на паметника на Гложенеца в парк \"Стратеш\". Честванията ще продължат в 17.30 часа с гражданско поклонение и тържествен военен ритуал по поднасяне на венци и цветя на Белия паметник в парка. Слово за Освобождението ще произнесе кметът на Община Ловеч Корнелия Маринова. От 18.15 часа в Янковата къща ще бъде открит националният пленер \"Дувари\", а след това е концертът на трио „Тенорите“ на площад „Тодор Кирков“. \r\n*** \r\n \r\nОт 10.00 часа в зала 712 на Областна администрация-Разград ще се проведе заседание на Постоянната областна епизоотична комисия. \r\n \r\n*** \r\n \r\nОт 10.00 часа в зала „Свети Георги“ на Областна администрация-Русе ще заседава междуведомствената областна епизоотична комисия. \r\n \r\n*** \r\n \r\nОт 10.30 часа в Института по лозарство и винарство ще се състои Открит ден на десертното и виненото грозде.  \r\n \r\n*** \r\n \r\nОт 10.30 часа в кв. „Надежда“ (до пазара) в Сливен ще се проведе и последната от поредицата доброволчески инициативи на младежи – студенти по медицина, в рамките на проект „Менторска подкрепа за студенти от ромски произход, изучаващи здравни специалности“. \r\n \r\n*** \r\n \r\nОт 14.00 часа в зала 201 на Областна администрация – Смолян постоянната областна епизоотична комисия ще заседава във връзка със създалата се тежка епизоотична обстановка. \r\n \r\n*** \r\n \r\nОт 13.00 часа в Сесийна зала на Община Смолян ще се проведе заседание на Общинския съвет.  \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ № 69, ще се състои Европа Директно Стара Загора на гости на Детски отдел: „Аз познавам природата на Европа“, „Четем и творим заедно“ – творчески забавления без компютър. \r\n \r\n*** \r\n \r\nОт 11.00 часа заместник-министърът на правосъдието проф. Николай Проданов ще открие новия арест в Сливен. \r\n \r\n*** \r\n \r\nОт 10.00 часа в зала 2 на Областна администрация ще се проведе заседание на Областната епизоотична комисия.", "date": "2019.08.22", "title": "Предстоящи събития в страната за 22 август (Агенция „Фокус“)"}
{"url": "http://www.focus-news.net/news/2019/08/22/2691478/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Турция ще проведе военна операция срещу обявената от Анкара за терористична групировка „Работническа партия на Кюрдистан“ (ПКК), пише вестник  Daily Sabah . \r\nОперацията ще бъде проведена в три югоизточни провинции на страната и ще продължи докато „и последният терорист не е изчистен от региона“, заяви турски офицер. \r\nВоенните действия ще се проведат в провинциите Ван, Хакари и Шърнак и целта ще бъде турската армия да поеме пълен и постоянен контрол над тях, според ръководителя на жандармерията Ариф Четин.  \r\nЧетин заяви, че борбата с тероризма ще продължи координирано с операции под директивата на президента Реджеп Тайип Ердоган. Той подчерта, че по-голямата част от терористите са елиминирани в планинската част на югоизточна Турция и скоро всички местни жители ще могат да се върнат към нормалния си начин на живот. \r\n\"Ще работим със силата си за развитието и просперитета на нашата страна\", добави Четин. \r\n*** \r\n  В процеса по приемането на Турция в Европейския съюз, Анкара смята, че различията между нея и Брюксел трябва да бъдат изгладени чрез сътрудничество, заяви външният министър Мевлют Чавушоглу, цитиран от  Hurriyet Daily . \r\n„Винаги казваме на ЕС, че трябва да се движим заедно и да преодоляваме всички трудности заедно. Ние можем да преодолеем техническите бариери, но също така трябва да преодолеем политическите“, каза министърът, изказвайки се по време на срещна по случай Европейската седмица на мобилността. \r\nТой също така заяви, че отговорността на местните власти се увеличава на фона на събитията по света, и в контекста на европейската седмица на мобилността призова за подобряване на градската инфраструктура в страната.  \r\n„Турция приветства участието си в това събитие“, добави Чавушоглу. \r\n*** \r\n  Президентът на САЩ Доналд Тръмп обяви, че отлага срещата си с датския премиер Мете Фредериксен, след като скандинавският лидер даде ясно да се разбере, че няма да обсъжда продажбата на Гренландия на Америка, пише европейската редакция на  Politico . \r\n„Премиерът успя да спести много разходи и усилия както за Съединените щати, така и за Дания, като беше толкова директна“, написа в „Туитър“ Тръмп във вторник вечерта. „Благодаря ѝ за това и с нетърпение очаквам да се видим някога в бъдеще!“ \r\nТръмп беше поканен от кралица Маргрет II да посети Дания като част от по-голямо турне в Европа, но говорителят на Белия дом заяви пред POLITICO във вторник вечерта, че Тръмп не планира да посети страната, както бе предвидено. \r\nТръмп потвърди в съобщенията през уикенда, че се интересува от закупуване на Гренландия, но заяви, че това не е приоритет за администрацията. The Wall Street Journal първоначално съобщава за интереса на Тръмп към този ход в петък, което доведе до афери във Вашингтон и гняв в Дания и Гренландия, коментира изданието. \r\nФредериксен заяви, че това е „абсурдна дискусия“ и че премиерът на Гренландия „Ким Килсен разбира се даде да се разбере, че Гренландия не се продава. Тук приключва разговорът“.", "date": "2019.08.22", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/08/22/2691739/sofiya-rayonna-prokuratura-svoge-privleche-obvinyaem-za-palezh-na-iglolistna-gora-v-s-rebrovo.html", "text": "Под ръководството на Районна прокуратура – Своге се води разследване по образувано досъдебно производство за извършено престъпление по чл. 331, ал. 1, вр. чл. 330, ал. 1 от от Наказателния кодекс. Това съобщиха от пресцентъра на  Апелативна прокуратура-София  . Около 13:40 ч. на 20.08.2019 г., в с. Реброво, община Своге, махала „Ямата“, било запалено имущество със значителна стойност – тревни площи и иглолистна гора, собственост на Държавно горско стопанство – Своге. Незабавно е бил извършен оглед на местопроизшествието. Засегнатият имот е с площ 40 декара и обем от 720 куб. м. дърва – бор. В хода на разследването е бил установен извършителят на престъпното деяние – С.К. Същият е бил задържан, като му е било повдигнато обвинение за непредумишлен палеж. Продължава разследване и по друго досъдебно производство, водено от Районна прокуратура – Своге, относно запалени на 18.08.2019 г. необработваеми тревни площи и храсна растителност в махала „Голяма поляна“ в с. Реброво. Имуществото също е собственост на ДГС – Своге. Към настоящия момент по това дело няма привлечени в качеството на обвиняеми лица.", "date": "2019.08.22", "title": "София: Районна прокуратура – Своге привлече обвиняем за палеж на иглолистна гора в с. Реброво"}
{"url": "http://www.focus-news.net/news/2019/08/22/2691481/signali-za-bombi-v-letishta-i-medii-obzor.html", "text": "Няколко сигнала за поставени взривни устройства доведоха до проверки на летищата в София, Пловдив, Варна и Бургас, както и в сградите на Българската национална телевизия и вестник \"24 часа\". Сигналите са получени преди и около обяд. При извършените проверки на летищните терминали не е отрито нищо притеснително и не се е наложила евакуация или забавяне на полети. Не се е стигнало и до паника сред пътниците. Служителите на БНТ са били изведени за кратко от сградата. Сигналите са били изпратени от един и същи имейл и се разследват. От полицията уточниха, че подобни сигнали са постъпвали и в други държави от ЕС през вчерашния ден. \r\nСНИМКА: Обзор. Фолклорен детски фестивал. Руски деца. Фолклор. Традиция.", "date": "2019.08.22", "title": "Сигнали за бомби в летища и медии (ОБЗОР)"}
{"url": "http://www.focus-news.net/news/2019/08/22/2691485/ria-novosti-rusiya-e-zainteresovana-da-vazstanovi-diplomaticheskite-si-otnosheniya-s-es.html", "text": "Русия е заинтересована в това да възстанови напълно дипломатическите си отношения с Европейския съюз и очаква подобно отношение от Брюксел, заяви президентът на Руската Федерация Владимир Путин, цитиран от  РИА Новости . \r\n\"Наистина обсъдихме някои въпроси от международния дневен ред. Интересуваме се от цялостно възстановяване на отношенията с Европейския съюз. Надяваме се, че новото ръководство на съюза от своя страна ще покаже положително отношение към поддържането на взаимноизгодни партньорства с нашата страна\", каза Путин на пресконференция след преговорите с финландския президент Саули Нийнистьо. \r\nПутин се срещна с финландския си колега за да обсъдят сътрудничеството между двете страни в областта на сигурността, търговията и икономиката, както и за да се обсъди вероятното възстановяване на диалога между Брюксел и Москва.  \r\n  Теодор Пенев", "date": "2019.08.22", "title": "РИА Новости: Русия е заинтересована да възстанови дипломатическите си отношения с ЕС"}
{"url": "http://www.focus-news.net/news/2019/08/22/2691480/afp-dvama-amerikanski-voennosluzheshti-sa-ubiti-v-afganistan.html", "text": "/b> Двама американски военнослужещи са били убити в Афганистан, предава  , като се позовава на информация на изявление на НАТО.  \r\nИнцидентът се е случил в разгара на преговорите между талибанското движение и Вашингтон, които ще продължат в Катар. Белият дом се опитва да договори споразумение и да изведе САЩ от една от най-дългите войни, в които страната е участвала.  \r\nСамоличностите на двамата военни не бяха оповестени, се казва още в изявлението на организацията. \r\n  Теодор Пенев", "date": "2019.08.22", "title": "AFP: Двама американски военнослужещи са убити в Афганистан"}
{"url": "http://www.focus-news.net/news/2019/08/22/2691483/pazardzhik-velingrad-shte-e-domakin-na-folkloren-praznik-na-megdana.html", "text": "Велинград ще е домакин на фолклорен празник „На мегдана“, съобщи за  Радио „Фокус“ – Пазарджик  Бояна Кирилова от Общината. Тя уточни, че от 17.00 ч. на 7 септември (събота) на централния площад „Николай Гяуров”, ще се проведе фолклорен празник под надслов „На мегдана”. „Целта е всички заедно да покажем, че съхраняваме фолклорните традиции и да представим пъстротата на българския народен фолклор. В концертната програма ще вземат участие обичани народни изпълнители като: Бинка Добрева, Ива и Велислава Костадинови, дует „Пирин”, Стоян Петков, Филип Синапов, Илиян Йорданов, Галя Асенова, Хисарския поп, заедно с Васил Сотиров и Митко Ангелов. Част от програмата е и майсторски час по народно пеене, дефиле с народни носии и открит урок по народни танци и други активности“, допълни Кирилова.", "date": "2019.08.22", "title": "Пазарджик: Велинград ще е домакин на фолклорен празник „На мегдана“"}
{"url": "http://www.focus-news.net/news/2019/08/22/2691482/vladimir-putin-rusiya-shte-razraboti-raketi-sas-sreden-i-malak-obseg.html", "text": "Русия ще разработва ракети със среден и малък обсег, заяви президентът на страната Владимир Путин по време на срещата с финландския си колега Саули Ниинистьо, пише електронното издание на вестник  „Московский комсомолец“ . \r\nПри това Русия няма да разполага оръжия от този вид, преди това да бъде направено от САЩ. Москва съжалява, че Вашингтон, в нарушение на Договора за ликвидация на ракетите със среден и малък обсег (ДРСМО), е започнал изптания на забранените ракети. По неговите думи, САЩ са излезли от Договора специално с целта да започнат изпитания на новото оръжие. \r\nПри това Путин изпитва тревога от това, че САЩ могат да изстрелват ракетите си от територията на Полша и Румъния, като за това е нужно само промяна на софтуера. \r\nМосква възнамерява да води диалог с Вашингтон за стратегическата стабилност, но ще обезпечи собствената си сигурност, увери Путин. Като цяло, Русия ще реагира огледално на заплахите, свързани с разработката на ракети от САЩ. \r\nПреводи редакция:", "date": "2019.08.22", "title": "Владимир Путин: Русия ще разработи ракети със среден и малък обсег"}
{"url": "http://www.focus-news.net/news/2019/08/22/2691486/blagoevgrad-kitayski-firmi-za-proizvodstvo-i-targoviya-s-reproduktivni-materiali-byaha-na-poseshtenie-v-yuzdp.html", "text": "В периода 19-20 август Югозападното държавно предприятие (ЮЗДП) беше домакин на работно посещение с участието на представители на водещи фирми от Шанхай и Джиангсу, Китай, работещи в сферата на производството и търговията с горски репродуктивни материали. Това съобщиха от пресцентъра на  ЮЗДП . Целта на посещението бе да се обмени опит и да се обсъдят възможности за бъдеща съвместна работа в производството и търговията с фиданки от дървесни и храстови видове между България и Китай. В рамките на визитата гостите посетиха държавен горски разсадник – с. Локорско, където се запознаха с процеса на производство на контейнерни фиданки, изградените съоръжения и инфраструктура по проекта  LIFEFORHAB на ЮЗДП, както и с отгледаните досега дръвчета от различни дървесни видове в контейнери. Китайските експерти бяха впечатлени от инсталираното оборудване и използваните съвременни технологии за производство на фиданки в разсадника. \r\nВ горския разсадник на „ДГС Елин Пелин“ беше представен процеса на производство на фиданки с открита коренова система, както и наличните към момента широколистни и иглолистни фиданки. Програмата продължи с посещение в Природен парк „Витоша“, където китайските специалисти се запознаха с многообразието от естествено срещащи се в българските гори дървесни и храстови видове. \r\nНа работна среща с експерти от ЮЗДП бяха обсъдени видовете, представляващи интерес за китайските фирми, които могат да бъдат произвеждани в разсадниците на предприятието. Изготвен е списък с около 15 дървесни и храстови вида от България, които не се срещат естествено в Китай и могат да бъдат обект на бъдеща съвместна дейност. Предстои съгласуването му с китайските власти и износ на пробни екземпляри фиданки от избраните видове, като ако процесът е успешен, ще се уточняват параметрите на бъдещата съвместна работа между ЮЗДП и партньорите от Китай.", "date": "2019.08.22", "title": "Благоевград: Китайски фирми за производство и търговия с репродуктивни материали бяха на посещение в ЮЗДП"}
{"url": "http://www.focus-news.net/news/2019/08/22/2691487/makfaks-makedoniya-prokuraturata-iska-katika-yaneva-da-ostane-v-aresta.html", "text": "Прокуратурата на Северна Македония ще иска да постоянна мярка за задържане на специалния прокурор Катика Янева, след като разследването по случая \"Ракет\" беше разширено и тя беше арестувана, предава македонската информационна агенция  “Макфакс“ . \r\nДържавният прокурор Любомир Йовевски заяви, че Янева е злоупотребявала със служебното си положение, използвайки  Боян Йовановски и Зоран Милески, за да бъде бизнесмена Орце Камчев освободен от статута си на заподозрян по делото „Империя. \r\nОсвен това според разследването, Янева е получила 298 000 денара  (9700 лева) имущество, най-вече под формата на мебели и вещи. \r\nТя е възнамерявала помогне на Камчев, като замяни задържането му с домашен арест. Той също така е трябвало да стане защитен свидетел или да му бъде предложена сделка на правно основание и да заплати минимални разходи за случая \"Империя\". \r\nКомпютърът на Янова беше конфискуван по време на обиск в дома й днес. По късно ще стане ясно дали тя ще се окаже в следствения арест. \r\nПрокурорите твърдят, че към момента няма индикации парите, които Камчев е дал на Боян Йовановски и на Зоран Милески, които възлизат на 1,5 млн. евро, да се озовали при вътрешни или чуждестранни политици. \r\n  Теодор Пенев", "date": "2019.08.22", "title": "„Макфакс“ (Македония): Прокуратурата иска Катика Янева да остане в ареста"}
{"url": "http://www.focus-news.net/news/2019/08/22/2691488/tanjug-sarbiya-sasht-imat-plan-kak-da-nakarat-prishtina-da-ottegli-mitata-sreshtu-sarbiya.html", "text": "Вашингтон има план, който ще спомогне за подновяването на диалога между Белград и Прищина и ще накара Косово да отмени стопроцентовите мита върху сръбските стоки, предава сръбската информационна агенция  Tanjug , като се позовава на местни медии. \r\nСъгласно плана, полученото споразумение ще бъде ратифицирано от сръбския парламент най-късно до юни следващата година, като опозицията също ще участва в дебата и гласуването, за да даде пълна легитимност на сделката, се посочва в доклада на Държавния департамент. \r\nНа срещата си с държавния секретар на САЩ Майк Помпео, сръбският президент Александър Вучич поиска Прищина да отмени митата и САЩ да вземат балансирана позиция за разрешаване на кризата в Косово. \r\nТой също така поиска защита за сърбите и сръбските манастири  в страната. \r\nСпоред неназован дипломатически източник,  Помпео е казал, че САЩ нямат нищо общо с косовските мита и че не подкрепят мярката, и  е обещал, че Вашингтон ще направи всичко, за да гарантира, че Прищина ще отмени митата възможно най-скоро. \r\nВучич заяви, че Белград е готов да се върне към преговорите, но и че, за да се случи това, тарифите трябва да бъдат отменени. \r\n  Теодор Пенев", "date": "2019.08.22", "title": "Tanjug (Сърбия): САЩ имат план как да накарат Прищина да оттегли митата срещу Сърбия"}
{"url": "http://www.focus-news.net/news/2019/08/22/2691492/gd-granichna-politsiya-intenziven-e-trafikat-na-izhod-na-gkpp-kalotina-i-gkpp-dunav-most-2.html", "text": "Интензивен е трафикът на изход на ГКПП „Калотина“ и ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата със Сърбия трафикът е интензивен на ГКПП „Калотина“ на изход за леки автомобили. На границата с Румъния трафикът е интензивен на изход на  ГКПП „Дунав мост“ - Видин на изход за товарни автомобили. На българо-гръцката, българо-турската и на границата със Северна Македония трафикът е нормален на всички гранични контролно-пропускателни пунктове.", "date": "2019.08.22", "title": "ГД „Гранична полиция“: Интензивен е трафикът на изход на ГКПП „Калотина“ и ГКПП „Дунав мост 2“"}
{"url": "http://www.focus-news.net/news/2019/08/22/2691489/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Търговската война между САЩ и Китай и настъплението на Доналд Тръмп, Руската Федерация обмисля да разработва балистични ракети със среден и малък обсег, което стана ясно по време на срещата на Владимир Путин с финландския си колега Саули Ниинистьо и Руският министър на външните работи Сергей Лавров, който оцени перспективите за завръщането на Москва в Г-8 са основните теми в руския печат. \r\n \r\n  Президентът на САЩ Доналд Тръмп премина в бързо настъпление в търговската война срещу целия свят, но много скоро обяви примирие за срок от четири месеца, давайки на противниците си възможност да си помислят, дали си струва да се сблъскат с него. Най-гръмкото заявление на Тръмп беше предупреждение за оттеглянето на САЩ от Световната търговска организация. „Ще си тръгнем, ако сме принудени. Знаем, че ни мамят от години и това няма да се повтори“, каза той. Ако САЩ се оттеглят от СТО, това ще удари не само Китай, но и повечето търговски партньори на Вашингтон. Тръмп отдавна критикува СТО за \"несправедливи\" търговски правила, а поредното му изказване е опит за промяна на съществуващите търговски споразумения. Например, по-силната, в сравнение с американската, автомобилна индустрия плаща мита 2,5% при износ в САЩ, а американските автомобилни производители (които и без това не са много конкурентоспособни) трябва да заплатят мито от 10%, за да попаднат на европейските пазари, пише руското списание  „Експерт“  в материал, представен без редакторска намеса. \r\nКакто обикновено, най-много внимание бе отделено на основния обект на нападките на американския президент - Китай. На 1 август Тръмп обяви въвеждането на мита от 10 септември върху вноса на стоки от Китай на стойност 300 милиарда долара. Вносът от 235 милиарда вече е наложен с 25-процентово мито и по този начин целият китайски износ за Съединените щати би бил наложен с повишени тарифи. Пекин, неспособен да реагира симетрично, започна постепенно да обезценява националната валута, за да подкрепи износа. Юанът едва успя да поевтинее от 6,9 до 7,0 за долар, когато Министерството на финансите на САЩ призна Китай за валутен манипулатор, което дава на Вашингтон правото да налага допълнителни глоби на китайските фирми. \r\nДве седмици по-късно обаче Тръмп замени гнева с милост и обяви отлагането на въвеждането на 10-процентовите мита от 1 септември до средата на декември. „Правим това за Коледния сезон, за да избегнем негативно влияние върху американските потребители“, обясни той подаръка си на китайците. По този начин Тръмп успокои борсите, които треперят от евентуален нов кръг на търговската война и накара китайците да се замислят: струва ли си да изтеглят от търговските преговори със САЩ? „Не мисля, че имат намерение да чакат до момента, когато демократите ще влязат във всичко това. Надявам се това да не се случи, защото, защото тогава икономиката им ще отиде в ада много бързо“, увери Тръмп китайските другари. Освен това американският президент заяви, че митата не са оказали никакво негативно влияние на световната търговия и са донесли на бюджета на САЩ около 60 милиарда долара. Действително, цените на китайските стоки в САЩ не са се повишили, а китайският износ в САЩ през 2018 година дори се е увеличил с 11%. Американският лидер се държи като собственик на голяма търговска мрежа: той извива ръцете на доставчиците на стоки, като ги принуждава да плащат повече ,за да бъдат представени в търговския център. Китай няма алтернатива на американския пазар, където могат да се продадат стоки за половин трилион долара. САЩ, от своя страна, няма да останат без внос, защото има множество развиващи се страни, които мечтаят да изтласкат Китай от американския пазар. \r\nВярно е, че новите американски мита, засягащи смартфоните и лаптопите, могат да засегнат и американските компании, например Apple, която събира продуктите си в Китай. Но проблемите на Apple едва ли ще спрат Тръмп: първо, той ги помоли да прехвърлят продукцията си в САЩ отдавна, и второ, Apple държи четвърт трилион долара в офшорка, като не иска да плаща данък общ доход в САЩ – нито „големият“ по-рано, 25%, нито „малкият“, който се плаща след данъчната реформа на Тръмп – само 10%. Данъчната реформа не даде очакваното възраждане на индустриалното производство в Съединените щати и Тръмп може да продължи да упражнява натиск върху Китай и други страни, печелейки точки в очите на американските избиратели в навечерието на президентските избори през 2020 г. \r\n*** \r\n \r\n  Русия ще разработва ракети със среден и малък обсег, заяви президентът на страната Владимир Путин по време на срещата с финландския си колега Саули Ниинистьо, пише електронното издание на вестник  „Московский комсомолец“ . \r\nПри това Русия няма да разполага оръжия от този вид, преди това да бъде направено от САЩ. Москва съжалява, че Вашингтон, в нарушение на Договора за ликвидация на ракетите със среден и малък обсег (ДРСМО), е започнал изптания на забранените ракети. По неговите думи, САЩ са излезли от Договора специално с целта да започнат изпитания на новото оръжие. \r\nПри това Путин изпитва тревога от това, че САЩ могат да изстрелват ракетите си от територията на Полша и Румъния, като за това е нужно само промяна на софтуера. \r\nМосква възнамерява да води диалог с Вашингтон за стратегическата стабилност, но ще обезпечи собствената си сигурност, увери Путин. Като цяло, Русия ще реагира огледално на заплахите, свързани с разработката на ракети от САЩ. \r\n*** \r\n  Руският министър на външните работи Сергей Лавров оцени перспективите за завръщането на Москва в Г-8, пише електронното издание на вестник  “Российская газета“ . \r\nРусия ще разгледа призивите на страните от Г-7 да върнат страната в „Голямата осмица“, ако има такива, заяви министърът. \r\nДен преди това президентът на САЩ Доналд Тръмп и френският президент Еманюел Макрон заговориха за завръщането на Русия в Г-8. Тръмп първо заяви това на среща с президента на Румъния Клаус Йоханис, а след това повтори думите си пред репортери. Американският лидер смята, че участието на Москва в Г-8 ще има положително влияние върху обсъждането на международните проблеми. \r\nПо-рано френският президент Еманюел Макрон предложи да покани Русия на срещата на Г-7 през 2020 г., която ще се проведе в САЩ. По-късно стана известно, че в Париж този въпрос все пак е свързан с развитието на ситуацията в Украйна.", "date": "2019.08.22", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/08/22/2691490/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Очакванията за посещението на Борис Джонсън в Берлин за среща с германския канцлер Ангела Меркел, самата среща, на която двамата обсъдиха премахването на предпазната клауза за ирландската граница, както и престрелка в индийския щат Джаму и Кашмир са основните теми в британския печат \r\n \r\n  Двама души, единият от които полицай, са били убити в индийския щат Джаму и Кашмир, след престрелка между силите на реда и бунтовници, пише британският вестник   The Telegraph  . \r\nПолицията съобщи, инцидентът се е случил, след като въоръжен мъж е стрелял по полицейски кордон.  \r\nВ последвалата престрелка той е загинал, а двама полицаи са били ранени, като единият е починал от раните си по пътя към болницата.  \r\nПолицията също така твърди, че е открила „инкриминиращи материали”, включително оръжие и боеприпаси от операционната база на бунтовниците. \r\n*** \r\n \r\n   Борис Джонсън пристигна в Берлин, за да проведе разговори с Ангела Меркел, пише британският вестник  The Independent . \r\nВ първото си европейско пътуване като министър-председател, Джонсън се среща с германския канцлер, като се очаква той да преговаря с нея във връзка с Брекзит. \r\nПопитан дали смята да обвини Европейския съюз за това, че не може да бъде постигната сделка по Брекзит, Джонсън заяви, че има достатъчно възможности за споразумение, но предпазната клауза за ирландската граница трябва да бъде премахната.  \r\n„Ако можем да я променим, можем да напреднем (в преговорите) много бързо“, заяви той.  \r\nТой добави, че е наблюдавал много преговори, които Брюксел е водил и обикновено се е стигало до консенсус между преговарящите. \r\nОт своя страна Меркел заяви, че ЕС внимателно наблюдава събитията в британския парламент и че може да се намери решение по въпроса за ирландската граница, но това още не се е случило, и че това може да стане през следващите няколко години или следващите 30 дни. \r\n„Имаме много за обсъждане“, каза канцлерът. \r\nТя добави, че очаква Великобритания да предложи алтернатива на клаузата и че не е задължение на германския канцлер да разбира взаимоотношенията между Северна Ирландия и Република Ирландия. \r\n*** \r\n  Европейският съюз координирано отхвърли опитите на премиера на Великобритания Борис Джонсън да премахне предпазната клауза за ирландската граница, пише британското издание  The Guardian . \r\n \r\nОчаква се германският канцлер Ангела Меркел да отхвърли призива на Джонсън за премахване на предпазната клауза, когато тя се срещне с него. \r\n„Писмото до председателя на Европейския съвет не е сериозно предложение и Борис Джонсън го знае“, казва Норберт Рьотген, съюзник на Меркел, който ръководи комисията по външни работи на германския парламент.  \r\nТуск, който също се очаква да се срещне с Джонсън този уикенд, заяви: „Предпазната клауза е застраховка за избягване на постоянна граница на остров Ирландия, освен ако и докато не бъде намерена алтернатива. Тези, които са против нея и не предлагат реалистични алтернативи, всъщност подкрепят възстановяването на постоянна граница. Дори и да не го признават. \" \r\nКато знак, че становището на ЕС е внимателно координирано, Европейската комисия също излезе със собствено изявление минути по-късно, заявявайки, че споделя мнението на Туск. \r\nГоворителят на комисията приветства \"ангажираността на правителството на Обединеното кралство за методично оттегляне\", като все пак ясно изрази възраженията си. Те се изразяват в липсата на правно оперативно решение за предотвратяване на връщането на постоянна граница в Ирландия. \r\nСпоред комисията, Великобритания не посочква какви биха могли да бъдат алтернативните споразумения и „всъщност признава, че няма гаранция, че такива споразумения ще бъдат въведени до края на преходния период.“ \r\nВ изказване малко преди премиерът да отпътува от острова, за да се срещне с европейските лидери, Джонсън постави вината за твърдата реакция на ЕС върху консервативните противници на Брекзит без сделка, твърдейки, че стратегията му за преговори е подкопана от тях. \r\nПравителството на Обединеното кралство вече е потвърдило, че британските чиновници ще спрат да присъстват на повечето срещи на ЕС от 1 септември.  \r\nДжонсън намекна, че позицията на ЕС е повлияна от действията на консервативни депутати, които търсят законови методи, за да не спрат Брекзит без сделка в Камарата на общините, като в това число се включват и бивши министри от кабинета като Филип Хамънд. \r\nПравителството обаче настоя, че странта ще напусне ЕС на 31 октомври, без значение от обстоятелствата. \r\n„Едно нещо, което леко усложнява картината е, че нашите приятели от ЕС все още смятат, че има възможност парламентът да блокира Брекзит “, каза премиерът.  \r\n„И докато смятат, че има вероятност парламентът да блокира Брекзит, едва ли ще се съобразят да направят нужните отстъпки. Така че ще е нужно малко търпение. \"", "date": "2019.08.22", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/08/22/2691491/pregled-na-mezhdunarodnite-novini-do-6-chasa-agentsiya-fokus.html", "text": "Двама американски военнослужещи са били убите в Афганистан, предава  AFP , като се позовава на информация на изявление на НАТО.  \r\nИнцидентът се е случил в разгара на преговорите между талибанското движение и Вашингтон, които ще продължат в Катар. Белият дом се опитва да договори споразумение и да изведе САЩ от една от най-дългите войни, в които страната е участвала.  \r\nСамоличностите на двамата военни не бяха оповестени, се казва още в изявлението на организацията. \r\n*** \r\n \r\n  Руският министър на външните работи Сергей Лавров оцени перспективите за завръщането на Москва в Г-8, пише електронното издание на вестник  “Российская газета“ . \r\nРусия ще разгледа призивите на страните от Г-7 да върнат страната в „Голямата осмица“, ако има такива, заяви министърът. \r\nДен преди това президентът на САЩ Доналд Тръмп и френският президент Еманюел Макрон заговориха за завръщането на Русия в Г-8. Тръмп първо заяви това на среща с президента на Румъния Клаус Йоханис, а след това повтори думите си пред репортери. Американският лидер смята, че участието на Москва в Г-8 ще има положително влияние върху обсъждането на международните проблеми. \r\nПо-рано френският президент Еманюел Макрон предложи да покани Русия на срещата на Г-7 през 2020 г., която ще се проведе в САЩ. По-късно стана известно, че в Париж този въпрос все пак е свързан с развитието на ситуацията в Украйна. \r\n*** \r\n \r\n   Борис Джонсън пристигна в Берлин, за да проведе разговори с Ангела Меркел, пише британският вестник  The Independent . \r\nВ първото си европейско пътуване като министър-председател, Джонсън се среща с германския канцлер, като се очаква той да преговаря с нея във връзка с Брекзит. \r\nПопитан дали смята да обвини Европейския съюз за това, че не може да бъде постигната сделка по Брекзит, Джонсън заяви, че има достатъчно възможности за споразумение, но предпазната клауза за ирландската граница трябва да бъде премахната.  \r\n„Ако можем да я променим, можем да напреднем (в преговорите) много бързо“, заяви той.  \r\nТой добави, че е наблюдавал много преговори, които Брюксел е водил и обикновено се е стигало до консенсус между преговарящите. \r\nОт своя страна Меркел заяви, че ЕС внимателно наблюдава събитията в британския парламент и че може да се намери решение по въпроса за ирландската граница, но това още не се е случило, и че това може да стане през следващите няколко години или следващите 30 дни. \r\n„Имаме много за обсъждане“, каза канцлерът. \r\nТя добави, че очаква Великобритания да предложи алтернатива на клаузата и че не е задължение на германския канцлер да разбира взаимоотношенията между Северна Ирландия и Република Ирландия. \r\n*** \r\n \r\n  Американският държавен секретар Майк Помпео изрази недоволство от серията ракетни тестове на Северна Корея, но заяви, че иска да възобнови преговорите за разоръжаване с Пхенян, съобщава  AFP . \r\nВ интервю за американски медии, Помпео отбеляза шестте теста на балистични ракети с малък обсег на действие, които Северна Корея е провела през последните седмици. Мнението на секретаря изглежда леко се разминава с това на президента на САЩ Доналд Тръмп, който определи тестовете като незначителни. \r\nПомпео изрази желание Пхенян да прекрати тестовете и добави, че се надява лидерът на страната Ким Чен Ун да възобнови преговорите. \r\n„Не се върнахме обратно към преговорите толкова бързо, колкото ни се изкаше“, отбеляза той.  \r\n„Бяхме ясни през цялото време. Знаем, че ще има спънки по пътя“. \r\nТой каза, че специалният представител на Държавния департамент в преговорите със Северна Корея, Стивън Бийгън е в Азия тази седмица. \r\n\"Надяваме се Ким да преговаря, и да постигне по-добър резултат. Ще бъде по-добре за хората от Северна Корея. Ще бъде по-добре за света\", добави Помпео. \r\n*** \r\n \r\n  Русия е заинтересована в това да възстанови напълно дипломатическите си отношения с Европейския съюз и очаква подобно отношение от Брюксел, заяви президентът на Руската Федерация Владимир Путин, цитиран от  РИА Новости . \r\n\"Наистина обсъдихме някои въпроси от международния дневен ред. Интересуваме се от цялостно възстановяване на отношенията с Европейския съюз. Надяваме се, че новото ръководство на съюза от своя страна ще покаже положително отношение към поддържането на взаимноизгодни партньорства с нашата страна\", каза Путин на пресконференция след преговорите с финландския президент Саули Нийнистьо. \r\nПутин се срещна с финландския си колега за да обсъдят сътрудничеството между двете страни в областта на сигурността, търговията и икономиката, както и за да се обсъди вероятното възстановяване на диалога между Брюксел и Москва. \r\n*** \r\n \r\n  Прокуратурата на Северна Македония ще иска да постоянна мярка за задържане на специалния прокурор Катика Янева, след като разследването по случая \"Ракет\" беше разширено и тя беше арестувана, предава македонската информационна агенция  “Макфакс“ . \r\nДържавният прокурор Любомир Йовевски заяви, че Янева е злоупотребявала със служебното си положение, използвайки  Боян Йовановски и Зоран Милески, за да бъде бизнесмена Орце Камчев освободен от статута си на заподозрян по делото „Империя. \r\nОсвен това според разследването, Янева е получила 298 000 денара  (9700 лева) имущество, най-вече под формата на мебели и вещи. \r\nТя е възнамерявала помогне на Камчев, като замяни задържането му с домашен арест. Той също така е трябвало да стане защитен свидетел или да му бъде предложена сделка на правно основание и да заплати минимални разходи за случая \"Империя\". \r\nКомпютърът на Янова беше конфискуван по време на обиск в дома й днес. По късно ще стане ясно дали тя ще се окаже в следствения арест. \r\nПрокурорите твърдят, че към момента няма индикации парите, които Камчев е дал на Боян Йовановски и на Зоран Милески, които възлизат на 1,5 млн. евро, да се озовали при вътрешни или чуждестранни политици. \r\n*** \r\n  Вашингтон има план, който ще спомогне за подновяването на диалога между Белград и Прищина и ще накара Косово да отмени стопроцентовите мита върху сръбските стоки, предава сръбската информационна агенция  Tanjug , като се позовава на местни медии. \r\nСъгласно плана, полученото споразумение ще бъде ратифицирано от сръбския парламент най-късно до юни следващата година, като опозицията също ще участва в дебата и гласуването, за да даде пълна легитимност на сделката, се посочва в доклада на Държавния департамент. \r\nНа срещата си с държавния секретар на САЩ Майк Помпео, сръбският президент Александър Вучич поиска Прищина да отмени митата и САЩ да вземат балансирана позиция за разрешаване на кризата в Косово. \r\nТой също така поиска защита за сърбите и сръбските манастири  в страната. \r\nСпоред неназован дипломатически източник,  Помпео е казал, че САЩ нямат нищо общо с косовските мита и че не подкрепят мярката, и  е обещал, че Вашингтон ще направи всичко, за да гарантира, че Прищина ще отмени митата възможно най-скоро. \r\nВучич заяви, че Белград е готов да се върне към преговорите, но и че, за да се случи това, тарифите трябва да бъдат отменени. \r\n*** \r\n \r\n  В процеса по приемането на Турция в Европейския съюз, Анкара смята, че различията между нея и Брюксел трябва да бъдат изгладени чрез сътрудничество, заяви външният министър Мевлют Чавушоглу, цитиран от  Hurriyet Daily . \r\n„Винаги казваме на ЕС, че трябва да се движим заедно и да преодоляваме всички трудности заедно. Ние можем да преодолеем техническите бариери, но също така трябва да преодолеем политическите“, каза министърът, изказвайки се по време на срещна по случай Европейската седмица на мобилността. \r\nТой също така заяви, че отговорността на местните власти се увеличава на фона на събитията по света, и в контекста на европейската седмица на мобилността призова за подобряване на градската инфраструктура в страната.  \r\n„Турция приветства участието си в това събитие“, добави Чавушоглу.", "date": "2019.08.22", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/08/22/2691495/nimh-dnes-shte-e-slanchevo-sled-obyad-i-goreshto-s-maksimalni-temperaturi-mezhdu-32-i-37.html", "text": "Днес отново ще е слънчево, след обяд и горещо. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) . След пладне ще има временни увеличения на облачността, но ще е без валежи. Ще духа слаб, в Източна България - умерен вятър от североизток. Максималните температури ще са между 32° и 37°. Атмосферното налягане е и ще се задържи малко по-високо от средното за месеца.   \r\nНад Черноморието ще е слънчево, след обяд с незначителна облачност. Ще духа умерен североизточен вятър. Максимални температури на въздуха: 28° - 32°. Температурата на морската вода е 26 - 27°. Вълнението на морето ще е 1 - 2 бала.   \r\nНад планините ще е слънчево, след обяд ще има временни увеличения на облачността, но ще е без валежи. Ще духа умерен североизточен, по билата - северен вятър. Максималната температура на височина 1200 метра ще е около 24°, на 2000 метра – около 16°.", "date": "2019.08.22", "title": "НИМХ: Днес ще е слънчево, след обяд и горещо с максимални температури между 32° и 37°"}
{"url": "http://www.focus-news.net/news/2019/08/22/2691494/predstoyashti-sabitiya-v-stranata-za-22-avgust-agentsiya-fokus.html", "text": "*** \r\n \r\nПрезидентът Румен Радев ще участва в поход, с който ще бъдат доставени материали за новоизградения заслон до седловината „Кончето“ в Пирин планина. Походът ще завърши пред хижа „Вихрен“ след 17.00 часа.  \r\n \r\n*** \r\n \r\nОт 10.30 часа на входа на Северен парк откъм жк. „Свобода“ Спаси София организира пресконференция във връзка със средства при ремонта на парка. \r\n \r\n*** \r\n \r\nОт 11.00 часа в Пресклуб БТА на бул. „Цариградско шосе“ 47 „Техем” ще даде пресконференция, на която ще бъдат представени данни за потреблението на отопление и топла вода на клиентите в София през отоплителен сезон 2018/2019, отразено в изготвените изравнителни сметки. \r\n \r\n*** \r\n \r\nОт 11.30 часа на ъгъла на ул. „Париж\" и ул. „Дондуков\" (от страната на Софийската опера и балет) кметът на София Йорданка Фандъкова и представители на компанията предоставяща услугата, ще пояснят повече за новия начин на придвижване с електрически тротинетки в града. \r\n \r\n*** \r\n \r\nОт 12.30 часа в столичния храм „Св. Троица“ в кв. „Редута“ на ул. „Манастирска“ ще се състои опелото на протодякон Стефан Марков. \r\n \r\n*** \r\n \r\nОт 15.00 часа 7 състав на Специализирания наказателен съд ще гледа делото срещу Никола К., Денислав П. и др., обвинени в участие в ръководството на престъпна организация или група. \r\n \r\n*** \r\n \r\nОт 19.00 часа на площад „Никола Вапцаров“ ще бъде открито десетото издание на Банско Опера фест. \r\n \r\n*** \r\n \r\nОт 20.00 часа в Младежки дом ще се проведе „Обичам те, защото те познавам\" – празник на гр .Баня. \r\n \r\n*** \r\n \r\nОт 19.00 часа на сцена „БулевАрт“ ще се проведе концерт „Младите ветрове“ на автори или интерпретатори на песни (до 30-годишни). \r\n \r\n*** \r\n \r\nОт 16.00 часа в Детски отдел  на РБ „Христо Ботев“ ще се проведе Вълшебно пътешествие сред чудесата на света - интерактивна игра за деца над 7 години. \r\n \r\n*** \r\n \r\nОт 10.00 часа в Регионална библиотека „Дора Габе“ ще се състои закриването на Летен детски клуб „Играй и учи”. \r\n \r\n*** \r\n \r\nОт 10.00 часа в Регионална библиотека „Дора Габе“ ще бъде представена витрина с библиотечни документи, посветена на 131 години от рождението на Дора Габе. \r\n \r\n*** \r\n \r\nОт 11.30 часа на ул. „Войвода Димитър Калъчлията\" 8 (старото тролейбусно депо) ще бъде представен нов електрически автобус за градския транспорт. \r\n \r\n*** \r\n \r\nОт 15.00 часа в Кръглата зала на Община Дупница ще се проведе заключителна пресконференция по проекта проект „Дом и семейство за всяко дете от Община Дупница“. \r\n \r\n*** \r\n \r\nОт 16.00 часа в Художествената галерия ще се състои откриването на изложба, в която ще бъдат представени проектите от първия етап на усвояването на Бившата казарма. \r\n \r\n*** \r\n \r\nОт 16.30 часа с панихида за загиналите за Освобождението на Ловеч и благодарствен молебен в катедрален храм „Света Троица\" ще започне програмата по повод 142 години от Освобождението на града от османско иго. От 17.00 часа едновременно ще бъдат поднесени венци и цветя на паметната плоча на Цачо Шишков, на Кървавия паметник в кв. „Дръстене\", на паметника на Гложенеца в парк „Стратеш\". Честванията ще продължат в 17.30 часа с гражданско поклонение и тържествен военен ритуал по поднасяне на венци и цветя на Белия паметник в парка. Слово за Освобождението ще произнесе кметът на Община Ловеч Корнелия Маринова. От 18.15 часа в Янковата къща ще бъде открит националният пленер „Дувари\", а след това е концертът на трио „Тенорите“ на площад „Тодор Кирков“. \r\n \r\n*** \r\n \r\nОт 10.00 часа в зала 712 на Областна администрация - Разград ще се проведе заседание на Областна епизоотична комисия. \r\n \r\n*** \r\n \r\nОт 10.00 часа в зала „Свети Георги“ на Областна администрация - Русе ще заседава междуведомствената областна епизоотична комисия. \r\n \r\n*** \r\n \r\nОт 10.30 часа в Института по лозарство и винарство ще се състои Открит ден на десертното и виненото грозде.  \r\n \r\n*** \r\n \r\nОт 10.30 часа в кв. „Надежда“ (до пазара) в Сливен ще се проведе и последната от поредицата доброволчески инициативи на младежи – студенти по медицина, в рамките на проект „Менторска подкрепа за студенти от ромски произход, изучаващи здравни специалности“. \r\n \r\n*** \r\n \r\nОт 14.00 часа в зала 201 на Областна администрация – Смолян постоянната Областна епизоотична комисия ще заседава във връзка със създалата се тежка епизоотична обстановка. \r\n \r\n*** \r\n \r\nОт 13.00 часа в Сесийна зала на Община Смолян ще се проведе заседание на Общинския съвет.  \r\n \r\n*** \r\n \r\nОт 10.00 часа в Детски отдел на библиотека „Родина“ на ул. „Българско опълчение“ 69 ще се състои Европа Директно - Стара Загора на гости на Детски отдел: „Аз познавам природата на Европа“, „Четем и творим заедно“ – творчески забавления без компютър. \r\n \r\n*** \r\n \r\nОт 11.00 часа заместник-министърът на правосъдието проф. Николай Проданов ще открие новия арест в Сливен. \r\n \r\n*** \r\n \r\nОт 10.00 часа в зала 2 на Областна администрация ще се проведе заседание на Областната епизоотична комисия.", "date": "2019.08.22", "title": "Предстоящи събития в страната за 22 август (Агенция „Фокус“)"}
{"url": "http://www.focus-news.net/news/2019/08/22/2691498/zamestnik-ministar-prof-nikolay-prodanov-shte-otkrie-noviya-arest-v-sliven.html", "text": "Заместник-министърът на правосъдието проф. Николай Проданов ще открие в 11.00 часа новия арест в Сливен. Това съобщиха от пресцентъра на  Министерството на правосъдието . Арестните помещения са обособени в сграда, която се намира на територията на затвора в града. Капацитетът им е до 40 задържани лица.  \r\nНа събитието ще присъстват още представители на Главна дирекция „Изпълнение на наказанията” и на местната законодателна, съдебна и изпълнителна власт.", "date": "2019.08.22", "title": "Заместник-министър проф. Николай Проданов ще открие новия арест в Сливен"}
{"url": "http://www.focus-news.net/news/2019/08/22/2691500/kathimerini-ot-tirana-do-skopie.html", "text": "Държавният глава на Турция Реджеп Тайип Ердоган финансира строителството в централен парк в албанската столица Тирана на мемориал в памет на „мъчениците от 15 юли\" - гражданите, загубили живота си при неуспешния опит за преврат от 2016 г. Мемориалът е част от по-широките Анкара на усилия за проникване на Балканите. Ердоган също използва религията като критичен инструмент в тези усилия, факт, демонстриран от финансирането от Турция на „най-голямата джамия на Балканите“, която в момента се строи в Тирана, подчертават в редакцията на електронното издание на гръцкия вестник  Kathimerini . \r\nДокато Турция изгражда паметника в Тирана (на фона на доста спорове), властите в съседна Северна Македония поставиха плакет на статуята на Александър Велики на централния площад на Скопие, който обяснява, че древният войн принадлежи към историята и цивилизацията на древните гърци.  Подобни плакети бяха прикрепени към паметника на бащата на Александър, Филип Македонски и майка му Олимпия.  \r\nТези две несвързани, макар и съвпадащи развития, подчертават динамиката, развиваща се в по-широкия регион на Гърция, зараждащото се равновесие на силите, скритите рискове и предлаганите възможности. \r\nУсилията на Турция да увеличи дипломатическите си усилия на Балканите и разширяването на мюсюлманското влияние в региона набират скорост и предизвикват загриженост в Атина, която има основания да иска да подобри собственото си влияние, надграждайки новите си отношения със Скопие.  \r\nАко икономическите и търговските ползи за двете страни бъдат оставени настрана, в сърцето на Балканите се очертава геостратегическа ос, която също е активно подкрепена от Европейския съюз и НАТО.  \r\nВ този контекст гръцките радарни системи наблюдават въздушното пространство на Северна Македония чак до границата със Сърбия, а гръцките самолети патрулират района - за разочарованието на Турция, която пазеше за себе си тази роля. Оставяйки зад себе си вътрешните търкания, породени от Преспанското споразумение, Атина има всички основания да се опита да извлече геополитически ползи от пълното нормализиране на връзките си със Скопие. \r\n \r\n Тереза Герова", "date": "2019.08.22", "title": "Kathimerini: От Тирана до Скопие"}
{"url": "http://www.focus-news.net/news/2019/08/22/2691497/prezidentat-rumen-radev-shte-podkrepi-dobrovolcheskata-initsiativa-za-oborudvane-na-novoizgradeniya-zaslon-do-sedlovinata-koncheto-v-pirin-planina.html", "text": "Президентът Румен Радев ще изпълни поетия ангажимент към Асоциацията на планинските водачи в България за оборудване на новоизградения заслон до седловината „Кончето“ в Пирин планина. Това съобщиха от  прессекретариата на държавния глава . Заедно с планински водачи, спасители и доброволци, президентът ще участва в поход, с който ще бъдат доставени материали за заслона. Походът ще завърши пред хижа „Вихрен“ след 17.00 часа.   \r\nАсоциацията на планинските водачи в България беше отличена от националния конкурс „Доброволческа инициатива“ за 2018 година под патронажа на президента за проекта „Обновяване на заслон „Кончето“ в Пирин планина. Новоизграденият заслон „Кончето“ ще повиши сигурността на хилядите туристи, катерачи, планински водачи и природолюбители във високите части на Пирин планина.", "date": "2019.08.22", "title": "Президентът Румен Радев ще подкрепи доброволческата инициатива за оборудване на новоизградения заслон до седловината „Кончето“ в Пирин планина"}
{"url": "http://www.focus-news.net/news/2019/08/22/2691496/predstoyashti-mezhdunarodni-sabitiya-za-22-avgust-agentsiya-fokus.html", "text": "Премиерът Ли Къцян се среща с външните министри на Япония и Южна Корея \r\n*** \r\n \r\n Френският президент Еманюел Макрон се среща с премиера на Великобритания Борис Джонсън \r\n*** \r\n \r\n Косовските депутати гласуват разпускането на парламента и провеждането на нови избори \r\n*** \r\n \r\n Владимир Путин се среща с президента на Мозамбик Филипе Нюси \r\n*** \r\n \r\n Иранският външен министър Джавад Зариф на посещение в норвежката столица \r\n*** \r\n \r\n Френският президент Еманюел Макрон се среща с гръцкия министър председател Кириакос Мицотакис \r\n*** \r\n \r\n Нови преговори между представители на талибанското движение и САЩ", "date": "2019.08.22", "title": "Предстоящи международни събития за 22 август (Агенция „Фокус“)"}
{"url": "http://www.focus-news.net/news/2019/08/22/2691493/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n Метеорологична обстановка: \r\nПрез нощта над България ще бъде ясно и почти тихо. На 22.08.2019 г. отново ще е слънчево, след обяд и горещо. След пладне ще има временни увеличения на облачността, но ще е без валежи. Ще духа слаб, в Източна България - умерен вятър от североизток. Максималните температури ще са между 32° и 37°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n- път I-1 Благоевград – ГКПП „Кулата“ в двете посоки; \r\n- път I-5 Русе – Велико Търново в двете посоки; \r\n- път I-9 Варна – Бургас в двете посоки; \r\n- път II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Сливен: \r\nДвижение  в участъка  от с. Загорци до Пътен възел Н. Загора  от км 235+000 до км 240+000  посока София се осъществява с повишено внимание поради ръчно косене и на разделителната линия.Срок до 22.08.2019 г.  \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил: \r\nОграничава се движението в двете посоки на автомагистралата в участъка п.в. „Дупница Север“ – п.в. „Бобошево“ от км 51+163 до км 73+330 поради увреждане на конструкцията на мостово съоръжение при км 62 вследствие на възникнал пожар на 13.08.2019 г. \r\nОбходен маршрут: от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение по път I-1 София - Перник при Владая от км 276+162 до км 277+610 – за Четвъртък 22.08.2019 г. се обособяват две ленти в посока София за времето от 06:00 до 10:00 часа. Срок 22.08.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в района на Владая от км 277+360 до км 277+480 е ограничено в платното посока София поради ремонтни дейности на подпорна стена. Движението се осъществява двупосочно в платното посока Перник. Срок до 12.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.08.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\nДвижението в участъка Ботевград – Правец от км 190+000 до км 200+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.08.2019 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.08.2019 г. \r\nДвижението на транзитно преминаващи МПС  по път I-5 Габрово - Шипка през проход \"Шипка\"  \r\nот км 155+197 до км 170+000 е ограничено поради национално честване на 142-та годишнина от Шипченската епопея.  Движението е организирано по следния начин: За времето от 8:00 ч. до 20:00 ч. на 24.08.2019 г. местното  движение в гр. Габрово и идващите от запад МПС се пренасочват по обходен маршрут:  по път III - 552   Габрово -  гр. Трявна - с. Белица - с. Вонеща вода - Проход на Републиката и обратно. През прохода \"Шипка\" да се пропуска само междуградски автобусен транспорт и организирания за събитието личен и обществен транспорт. Поставена  е необходимата сигнализация. Движението се регулира от Сектор ПП при ОД на МВР - Габрово и се нормализира не по - късно от 20:00 ч. на 24.08.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 02.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът II-55: Движението по път II-55 Дебелец – Гурково от км 0+000 до км 33+420 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.08.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІ-15: Движението по път II-15 Враца – Борован при км 0+000 се осъществява с повишено внимание поради ремонт на ж.п. надлез. Участъкът е сигнализиран с пътни знаци. Срок 15.09.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.08.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.08.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.08.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.08.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.08.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.08.2019 г.; \r\nПът ІІІ-622: Движението по път III-622 с. Четирци – с. Църварица от км 5+000 до км 25+000 се осъществява в една лента поради частични ремонтни дейности на асфалтовата на настилка. Участъкът е сигнализиран с пътни знаци. Срок до 30.08.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г.; \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 25.08.2019 г.; \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 23.08.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 02.09.2019 г.; \r\nПът II-53: Движение по път II-53 Елена-Сливен-Ямбол в участъка от гран. ОПУ-В.Търново до Сливен от км72+200 до км 112+000 се осъществява с повишено внимание поради полагане на маркировка. Срок до  30.08.2019 г. \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\nПът IІІ-3011: Движението по път ІІІ-3011 Летница – Горско сливово от км 3+800 до км 11+000 се осъществява с повишено внимание поради извършване на ремонтни дейности по настилката. Водачите да се движат със съобразена скорост. Срок до 22.08.2019 г.; \r\nПът III-3504: Движението по път III-3504 Радювене – Орляне от км 0+000 до км 22+694 се осъществява с повишено внимание поради извършване на ремонтни дейности по настилката. Водачите да се движат със съобразена скорост. Срок: 23.08.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.09.2019 г.; \r\nПът III-112: Движението по път ІІІ-112 Доктор Йосифово – Монтана от км 37+825 до км 47+806 е ограничено за всички МПС поради ремонтни дейности. Участъкът е сигнализиран с пътни знаци. \r\nОбходен маршрут: Доктор Йосифово – Славотин – Долна рикса – Клисурица – Винище – Долна Вереница – Студено буче и обратно. Срок до 31.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 26.08.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.08.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.08.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 16.09.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 е регулирано в една лента поради ремонтни дейности с частично асфалтиране. Срок до 23.08.2019 г.; \r\nПът ІІІ-3002: Движението по път III-3002 Българене – Божурлук от км 0+000 до км 20+000 е регулирано в една лента поради частични ремонтни дейности. Срок до 22.08.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци.; \r\nIII-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 31.08.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 12.09.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+480 до км 5+960 се осъществява в една лента поради ремонтни дейности на кръговото кръстовище при гр. Костинброд. Ограничено е движението в изпреварващата лента в посока София като движението се осъществява в активната лента. Участъкът е сигнализиран с пътни знаци. Срок до 23.08.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности:  \r\nПът III-663: Движението по път III-663 с. Зетьово – с. Целина от км 0+000 до км 12+700 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът III-663: Движението по път III-663 с. Зетьово – с. Целина от км 13+730 до км 15+220 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.08.22", "title": "Актуална пътна обстановка"}
{"url": "http://www.focus-news.net/news/2019/08/22/2691499/bdzh-vlakat-rodopi-septemvri-dobrinishte-septemvri-nyama-da-se-dvizhi-poradi-planov-remont-na-lokomotiv.html", "text": "Днес няма да се движат пътнически влак „Родопи” №16103 от Септември за Добринище, който заминава по разписание от Септември в 08.45 часа, както и пътнически влак „Родопи” №16106 от Добринище за Септември, който по разписание тръгва от Добринище в 14.15 часа. Това съобщиха от пресцентъра на  БДЖ . За обслужване на клиентите на БДЖ ще бъдат осигурени автобуси. \r\nПричината за отмяната на влаковете е свързана с планов ремонт на обслужващия съставите локомотив, който трябва да бъде извършен с цел гарантиране безопасното придвижване на композициите. \r\n„БДЖ - Пътнически превози” ЕООД поднася извинение на своите клиенти, които са планирали пътуване с тези влакове на същата дата.", "date": "2019.08.22", "title": "БДЖ: Влакът „Родопи” Септември - Добринище - Септември няма да се движи поради планов ремонт на локомотив"}
{"url": "http://www.focus-news.net/news/2019/08/22/2691501/denyat-22-avgust-v-balgarskata-istoriya.html", "text": "През 1922 г. Тодор Александров нарежда да се създаде Помощна организация на ВМРО в Пиринския край начело с Алеко Василев (Алеко паша). До края на годината там са разстреляни двама окръжни управители, един околийски началник, двама кметове, полицаи и войници. Регламентацията на положението в района е по Временни наредби от 5 септември.  \r\nПрез 1950 г. Турция протестира срещу изпратената на 10 август 1950 г. нота от България, в която се отбелязва, че на 54 028 български турци вече са издадени задгранични паспорти, но само 15 835 от тях са получили турски входни визи и че турската страна създава пречки пред изселващите се.  \r\n \r\n \r\n 1969 г. \r\nОткрита е ТЕЦ \"Варна\". \r\n \r\n \r\n 1964 г. \r\nОткрита е ТЕЦ \"Трайчо Костов\" в София. \r\n \r\n \r\n 1955 г. \r\nПодписана е спогодба за разширено икономическо сътрудничество между Народна република България и Германската демократична република (ГДР). \r\n \r\n \r\n 1950 г. \r\nТурция протестира срещу изпратената на 10 август 1950 г. нота от България, в която се отбелязва, че на 54 028 български турци вече са издадени задгранични паспорти, но само 15 835 от тях са получили турски входни визи и че турската страна създава пречки пред изселващите се. Според Турция Конвенцията за установяване, подписана между двете страни през 1925 г. , не предвижда масово изселване, нито срокове за приключването му. От турска страна се опасяват от инфилтрирането на шпиони. Отбелязано е още, че турската икономика не е в състояние да приеме такава вълна бежанци. \r\nВ периода 1950-1951 г. България напускат 156 410 турци, през 1969-1979 г. - 114 420, а през лятото на 1989 г. - над 220 000. В периода 1984 г. – 1985 г. се осъществява масово смяна на имената на българските турци. \r\nНа 8 май 1984 г. Политбюро на ЦК на БКП приема решение за продължаване на обичайните модернизационни мероприятия, с които да се подобри интеграцията на турското малцинство в българското общество. \r\nРешението е подкрепено и от Тодор Живков. Той предлага \"всички партийни държавни и стопански организации да провеждат партийната политика към групата на българските граждани с турско-арабски имена, наричани в документа \"български турци\" при зачитане на Конституцията\". С това решение се набелязват и редица мероприятия за икономическото развитие, патриотичното възпитание и приемането във ВУЗ на младежи от тази етническа група. В документа обаче не е споменато за необходимите мерки, които трябва да се вземат, и е изготвено допълнително решение, утвърдено с протокол №371/1984 в отдел \"Деловодство\" на ЦК. С него се набелязват серия мероприятия срещу протурската и проислямска пропаганда, срещу учители \"български турци\" с националистически и други прояви, за материална и социална подкрепа на браковете между българи и \"български турци\". В изказването си Живков подкрепя и двата проекта и посочва, че по етническия въпрос решенията следва да се изпълняват при пълна секретност. \r\nПосочва се още, че е необходимо да се работи за повсеместна употреба на български език. Дадени са указания говорещите друг език, особено турски, да не бъдат обслужвани в обществени заведения и учреждения. За успешно решаване на въпроса е посочено, че е необходимо изселване на някои националисти, настроени протурски. \r\nИзвън протокола Живков заявява, че е взел еднолично решение за смяна на имената на “българските турци”. Това решение е подкрепено от министър – председателя Георги Атанасов. Предвидено е решението на Тодор Живков да бъде реализирано чрез партийния апарат на БКП под ръководството на премиера Г. Атанасов и на държавните репресивни органи под ръководството на министъра на вътрешните работи Димитър Стоянов. Указания от Тодор Живков Атанасов и Стоянов получават на 10 декември 1984 г. На проведено съвещание на ръководството на МВР е разпоредено да бъде предприето преименуване на българските граждани с турски имена във всички окръзи. \r\nС решение на Политбюро на БКП в края на месец декември 1989 г. е отречен т.нар. “Възродителен процес”. През 1991 г. прокуратурата на въоръжените сили повдига обвинения срещу Димитър Стоянов, Тодор Живков, Пенчо Кубадински, Георги Атанасов и Петър Младенов. Делото многократно е внасяно от прокуратурата за разглеждане във Върховния съд, като е връщано за доразследване. \r\n \r\n \r\n 1945 г. \r\nМинистърът на външните работи проф. Петко Стайнов заявява пред чуждестранни журналисти по повод на нотите на САЩ и Англия, че според клаузите на примирието искания към българското правителство могат да се отправят само от СКК, която до момента не е поискала отлагане на изборите. Затова, ако до полунощ на 25 август няма нареждане от СКК, изборите ще се проведат на 26 август, т. е. българските власти не биха се противопоставили, ако СКК официално поиска от тях да отложат изборите. \r\nСъюзната контролна комисия (СКК) е контролен орган, създаден да следи за изпълнението на условията на Московското примирие, сключено на 28 октомври 1944 г. между България и Великите сили победителки. В състава на СКК са включени представители на СССР, Англия и САЩ. Дейността на комисията се ръководи от съветския маршал Ф. И. Толбухин, който по-късно е заместен от ген.-полк. С. С. Бирюзов. Целта на СКК е да наблюдава за предаването на СССР на всички обекти, принадлежали до този момент на Германия и съюзниците и, да съдейства за прочистването на Българската армия от фашистки елементи, да подпомага преминаването на войската и флота към мирновременно устройство и др. В определени моменти членовете на комисията се опитват да влияят върху вътрешнополитическото развитие на страната. СКК преустановява дейността си на 15 септември 1947 след ратифицирането на Парижкия мирен договор. \r\n \r\n \r\n 1944 г. \r\nНа две заседания на германската Главна квартира, състояли се на 22 и 24 август, Хитлер се изказва за организиране на \"вътрешен преврат\" в България. \r\n \r\n \r\n 1941 г. \r\nПо време на Втората световна война бойна група на БКП взривява във Варна влакова композиция на Вермахта, предназначена за Източния фронт. \r\n \r\n \r\n 1922 г. \r\nТодор Александров нарежда да се създаде Помощна организация на ВМРО в Пиринския край начело с Алеко Василев (Алеко паша). До края на годината там са разстреляни двама окръжни управители, един околийски началник, двама кметове, полицаи и войници. Регламентацията на положението в района е по Временни наредби от 5 септември. \r\n \r\n \r\n 1913 г. \r\nВ Цариград започват турско-българските преговори за мир. \r\n \r\n \r\n 1886 г. \r\nРазформирован е Първи артилерийски полк заради участието му в преврата на 9 август. \r\nНа 8 срещу 9 август 1886 г. е извършен държавен преврат от група офицери русофили, недоволни от външнополитическия курс на княз Александър I Батенберг. Начело на преврата застават майор П. Груев и капитаните А. Бендерев и Р. Димитриев. С помощта на юнкерите от Военното училище и части от Струмския полк те обезоръжават охраната около двореца в София и заставят княза да подпише прокламация към българския народ, че се от казва от заемания престол. Тъй като акцията няма подкрепата на българската общественост, не завършва с успех. Против превратаджиите се обявява Ст. Стамболов, който по онова време е председател на Народното събрание. С помощта на части от Пловдивския гарнизон той извършва контрапреврат. Князът, който след детронирането му е изведен вън от пределите на Княжеството, е повикан да се завърне обратно и заеме българския престол. Макар и да се завръща в България, княз Александър I Батенберг отказва да встъпи отново на престола, мотивирайки се с нежеланието, изказано по този повод от руския император. С повторна прокламация към българския народ той известява, че се отказва от българския престол, и след като назначава Регентски съвет в състав: Ст. Стамболов, П. Каравелов и С. Муткуров, напуска България. След неуспеха на преврата участвалите в него офицери емигрират вън от Княжеството и търсят убежище в Румъния, а после и в Русия. Държавният преврат бележи началото на един повратен момент в новата политическа история на България. Той поставя началото на българската криза, която продължила цяло десетилетие и приключва с признаването на княз Фердинанд I от Русия и останалите велики сили през 1896 г. за законен български владетел. \r\n \r\n \r\n 1885 г. \r\nИзбухва дипломатически конфликт с Румъния за възвишението Арабтабия край Силистра. \r\n \r\n \r\n 1879 г. \r\nОт 22 до 31 август се състои събор на митрополитите и духовенството в София по уредба на църквата в Княжеството. На събора е одобрена записката на архиерейското събрание в Търново от 1 май. \r\nНа архиерейско събрание на митрополити и епископи от Княжеството е осъдено в Търново на 29 март 1879 г. църковното устройство на Българската екзархия и е изготвена записка от 1 май. \r\n \r\n \r\n 1877 г. \r\nСюлейман паша решава да прегрупира своите войски, като премине в тила на шипченските защитници и прекъсне пътя за Габрово. Руското командване организира прехвърляне на подкрепления за Шипченския отряд. \r\nПрез 1877- 1878 г. се води война между Русия и Турция, която довежда до освобождаването на по-голямата част от българския народ от османско иго и до възстановяването на Българската държава. Войната е предизвикана от подема на националноосвободителните движения на Балканите (въстанието в Босна и Херцеговина 1875-1878 г., с което започва т. нар. Източна криза, Старозагорското въстание 1875 г., Априлското въстание 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.). \r\n \r\n \r\n 1867 г. \r\nВ периода 22 - 26 август Васил Левски пребивава заедно с воеводата Панайот Хитов и Иван Попхристов Кършовски (писар на четата на Хитов) в Белград в “Хайдут Велковото кафене” (където вероятно е имало и хан). \r\n \r\n \r\n 1849 г. \r\nВъв Видин пристига ръководителят на унгарската националноосвободителна революция Лайош Кошут. След поражението на революцията една част от участниците в нея търсят убежище в Османската империя. Първоначално Високата порта приема емигрантите във Видин, а впоследствие ги разпределя в няколко града, като най-компактна е групата, която се установява в Шумен. Според някои източници емигрантите са около 890-900, според други - 1469 души. По-късно повечето от унгарските и полските патриоти се прехвърлят към Западна Европа или САЩ, но някои от тях остават да живеят в пределите на Османската империя. \r\n \r\n \r\n 1842 г. \r\nС помощта на свои приятели Георги Раковски отпътува тайно от Цариград към Марсилия. \r\n \r\n \r\n 1829 г. \r\nСултан Махмуд ІІ се разпорежда да започнат мирни преговори с Русия. Мирните преговори завършват с подписването на Одринския мирен договор през 1829 г., който слага край на Руско-турската война 1828-1829 г. Договорът е подписан на 2 септември в Одрин. По силата на този акт Османската империя се задължава да изпълни условията на Акерманската конвенция от 1826 г. и да отстъпи на Русия областта по долното течение на р. Дунав и по Кавказкото крайбрежие на Черно море. Заедно с това тя разрешава на руски граждани да търгуват свободно из обширните й пазари, свободно корабоплаване през Проливите и пр. Със специални клаузи се признава вътрешната автономия на Сърбия, както и на двете дунавски княжества - Влашко и Молдова. Гърция също получава автономия. Единствено непроменено остава положението на българския народ, който не крие голямото си разочарование от този факт. Поради това след оттеглянето на руските войски от Балканския полуостров значителни части от българското население от Източна България напускат родните си огнища и се заселват във Влашко, Молдова и Южна Русия. \r\n \r\n \r\n \r\n На тази дата са родени: \r\n 1985 г.  \r\nРоден е Костадин Дяков, български футболист. \r\n \r\n \r\n 1936 г. \r\nРоден е Петър Младенов (1936 - 2000). Завършва Московския институт за международни отношения. Член е на ЦК на БКП от 1971 г. От 10 ноември 1989 г. е издигнат за генерален секретар на ЦК на БКП, на който пост е до 2 февруари 1990 г. Заема и отговорни държавни постове: министър на външните работи (декември 1971 - ноември 1989 г.), председател на Държавния съвет (ноември 1989 - април 1990 г.), президент (председател) на Народна република България (април - юли 1990 г.). Умира на 1 юни 2000 г. \r\n \r\n \r\n 1922 г. \r\nРоден е Борислав Шаралиев – български режисьор. В периода 1947-1950 г. учи във ВГИК. От 1951 г. до пенсионирането си работи в СИФ “Бояна”. Председател е на борда на директорите на Бояна филм през 1995 г. Самобитната му индивидуалност и яркият му постановъчен стил се разкриват в разнообразните по жанр и проблематика филми. Творчеството му е граждански ангажирано и защитава нравствените ценности. Режисьор е на: “Две победи” (1956 г.), “В тиха вечер” (1960 г.), “Двама под небето” (1962 г.), “Васката” (тв, 1964 г.), “Рицар без броня” (1966 г.), “Един снимачен ден” (тв, 1968 г.), “Сбогом, приятели!” (1970 г.), “На мястото на дървена Москва” (1971 г.), “Необходимият грешник” (1971 г., документален), “Очакване” (1973 г.), “Апостолите” (1976 г.), “Всичко е любов” (1979 г.), “Записки по българските въстания” (тв, 1981 г.), “Ударът” (1982 г.), “Борис Първи” (1985 г.), “Пльонтек” (1991 г.). Умира на 9 май 2002 г. в София. \r\n \r\n \r\n 1911 г. \r\nРоден е Любен Илиев Василев – български юрист. От 1958 г. е академик. Депутат е в Народното събрание от 1962 г., председател на Комисията по законодателни предложения в НС. Основните му трудове са върху проблемите на гражданското право (\"Гражданско право в Народна република България\", 1951 г.). Умира на 9 февруари 1971 г. в Москва. \r\n \r\n \r\n 1909 г. \r\nРоден е Стоян Цеков Даскалов – български писател. Завършва славянска филология в Софийския университет “Св. Климент Охридски” през 1942 г. Първата му публикация е от 1930 г. в сп. \"Светлоструй\". Работи като учител, редактор във в-к \"Часовой\" (заедно с Д. Чавдаров-Челкаш). Участник е в Отечествената война. Главен редактор е на сп. \"Дружинка\" в годините между 1947-1956 г., редактор е в сп. \"Български воин\" от 1957 г. до 1958 г., сценарист е в Българска кинематография. В белетристичното му творчество намират отражение животът на селянина, промените в бита и психологията му вследствие от новите икономически условия. Автор е на множество книги за деца и сценарии на филми. Сред по- известните му съчинения: \"Мъка\" (1935 г.), \"Магдина чука\" (1940 г.), \"Под ямурлука\" (1941 г.), \"Път. Роман в три части\" (1945 г.), \"Мелницата Липовански\" (1951 г.), \"Своя земя\" (1952 г.), \"Първа дружба\" (1957 г.), \"Стубленските липи\" (1960 г.), \"Село край завод\" (1963 г.) и много др. Умира на 18 май 1985 г. в София. \r\n \r\n \r\n 1903 г. \r\nРоден е изкуствоведът Александър Обретенов (1903 - 1990). Следва музика в Лвов (тогава в Полша, 1925 г.), а след това архитектура. Завършва образованието си във Виена през 1929 г. В България сътрудничи на сп. \"Архитектура\", сп. \"Хиперион\", \"Научна мисъл\", \"РЛФ\", \"Заря\" и др. Статиите му са насочени срещу модернизма и формализма. След 1932 г. е пълномощник и член на ОК на партията в София, Бургас и Русе. Интерниран, преминава в нелегалност от 1941 г. След преврата на 9 септември 1944 г. е завеждащ сектор \"Пропаганда на марксизма-ленинизма\" и преподавател по марксистко-ленинска естетика във ВИТИЗ и Висшия инженерно-строителен институт. Той е председател на Камарата на народна култура и заместник-главен редактор на в-к \"Раб. дело\" от 1945 - 1948 г. От 1947 г. е доцент по научна философия. В периода 1952 - 1966 г. е редовен професор в Държавна политехника ВИАС. Александър Обретенов е основател и главен редактор на в-к \"Народна култура\" (1957). От 1959 г. е директор и създател на Института за изкуствознание при БАН. В периода 1959 - 1963 г. е секретар на Съюза на българските художници. Създател и пръв главен редактор е на сп. \"Проблеми на изкуството\", сп. \"Архитектура\". В теоретичните си трудове разработва проблеми на изобразителното изкуство, архитектурата, музиката, театъра, естетиката и културата при социализма. Автор е на съчиненията: \"Борба за социалното изкуство\" (1950), \"Пролетарски патриотизъм и интернационализъм\" (1950 г.), \"Изкуство и съвременност\" (1960), \"Културната революция в Б-я\" (1968), \"За социалното изкуство и социалната култура\" (1973), \"Социалната функция на архитектурата\" (1978). Умира на 19 септември 1990 г. в София. \r\n \r\n \r\n 1871 г. \r\nРоден е генерал-лейтенант Иван Луков (1871 - 1926). В историята на българската армия името и дейността на генерал-лейтенант Иван Цонев Луков оставят забележителна следа. Роден е в Габрово. На 2 август 1891 г. е произведен в подпоручик. След четиригодишна стажировка като взводен командир и полкови оръжейник на 8-и приморски полк през 1895 г. той е един от офицерите, приети в щаб офицерския курс (1895 - 1897) към Военното училище. След нови три години като командир на рота през 1899 г. постъпва в Николаевската академия на ГЩ на руската армия. От 1901 г. последователно Иван Луков преминава през длъжностите младши и старши адютант на бригада в 4-а преславска дивизия, служи като военен аташе в Париж и Санкт Петербург и началник на щаба на 1-ва пехотна софийска дивизия. На тази длъжност той организира работата на щаба в Балканската война. В това си качество има заслуги за успеха на Лозенградската и Люлебургаз - Бунархисарската операция, както и за марша до Чаталджа. След войните е началник на Военното училище и на 38-и пехотен одрински полк. \r\nПрез Първата световна война е началник на оперативния отдел и помощник на началника на щаба на Действащата армия ген. Жостов. След неговата смърт вече като генерал-майор Иван Луков ръководи щаба на Действащата армия от 1.09.1916 г. до декември 1917 г., когато поема командването на 2-ра армия. Член на делегацията по подписването на Солунското примирие, след което отново поема ръководството на щаба на армията до 7 януари 1920 г., когато е изведен в запаса. За цялата си кариера е награждаван с множество ордени и военни отличия. Умира на 17 април 1926 г. в София. \r\n \r\n \r\n \r\n На тази дата умират:   \r\n 2012 г.  \r\nУмира Стоян Коцев, български футболист и треньор. Rоден е на 29 януари 1945 г. в Ботевград, България. Бронзов медалист с отбора на Славия през 1970 г. Голмайстор на „Б“ група през 1977 с 20 гола и през 1978 г. с 21 гола за Балкан (Ботевград). Отбелязал е и 1 гол за купата на УЕФА. През 1996 г. като старши треньор става шампион на България със Славия. Носител на купата на страната през същата година. Титлата за първенство е първа за отбора след след 53-годишно прекъсване. Бил е треньор и на Балкан, Академик (Св), Чумерна (Елена), Червено знаме (Павликени), Хемус (Троян), младежкия национален отбор по футбол на България. Работил е и в Китай, Добруджа (Добрич) (май 2004 г.) и Марек. След тежко и дълго боледуване умира на 22 август в София. \r\n \r\n \r\n 2001 г. \r\nУмира графикът Стефан Кънчев (1915 - 2001). Роден е на 6 август 1915 г. в Калофер. Завършва специалност “Стенопис” при Дечко Узунов. Работи в областта на приложната графика - плакати, художествено оформление на книги, запазени марки, екслибриси, проспекти, каталози и др. Негови са емблемите на Музикалния театър “Стефан Македонски”, Централен куклен театър, БНТ, “Панорама”, “Реклама”, “Петрол”, “Родопа” и много др. Носител е на много международни награди: награда от Световна изложба на запазената марка, организирана от Американския институт за графични изкуства (Ню Йорк, 1966 г.), награда на филателното изкуство за серия от марки (Франция, 1974 г.), от Международна изложба на запазената марка в Остенде (Белгия, 1994 г.) и др. \r\n \r\n \r\n 1903 г. \r\nУмира Йордан Силянов Пиперков, наричан Пиперката. Той е български революционер, демирхисарски войвода на Вътрешната македоно-одринска революционна организация. Йордан Силянов Пиперката е роден на 13/23 юни 1870 година в село Козица, тогава в Османската империя, днес в Република Македония. Отраства в крайно бедно семейство и не успява да завърши битолската гимназия. Още млад отива в България, където работи във фурна. В София се запознава с харамии, доброволци и участници в Кресненско-разложкото въстание. Заедно с войводата Дончо Златков влиза за първи път в Пиринско. В 1895 г. участва в Четническата акция на Македонския комитет в четата на Стоян войвода и Кочо Лютата. Влиза във Вътрешната македоно-одринска революционна организация през 1897 г. в Кичевската чета на Дуко Тасев. Убийството на Муарем-бег, в което участва и Йордан Пиперката, го принуждава да напусне Македония и пак да замине в България. В Македония се завръща заедно с четата на Мирче Ацев през юни 1900 година, след което обособява агитационно-организаторска чета от 4 души в Крушевско. През 1901 г. е четник на Никола Русински, като след школовката при него става войвода на чета в демирхисарско, в която влизат Гюрчин Наумов, Андрей Петров, Миале от Валмевци, Веле от Илино и Стрезо от Демирхисарските села. До началото на Илинденско-преображенското въстание обикаля също районите на Кичево и Крушево. Унищожава серия турци зулумаджии. В Брезово води голямо сражение, тогава негов подвойвода е Христо Стойков, а секретар му е Лечо Настев. След март 1902 година го инспектират Георги Попхристов и Христо Узунов, заради оплаквания срещу своеволията му, но всичко му е опростено. \r\nНа Смилевския конгрес Йордан Пиперката и Димитър Матлиев са представители на Демирхисарския революционен район. През въстанието с 900 души въстаници напада албанското село Прибилци, после води бой и в местността Гюрчейца, Кичевско. След опожаряването на село Цер Йордан Пиперката с още трима четници отива да разузнае района на изгорялото село. При турска засада на 28 август 1903 г. Йордан Пиперката пада поразен от турски куршум. Заедно с четниците си е погребан тържествено в село Велмевци. След смъртта на Йордан Пиперката неговото място заема първия му помощник Димитър Дечев. Йордан Пиперката остава в спомените на народа, като за него се пеят много песни. \r\n\t \r\n \r\n 1898 г. \r\nУмира Димитър Василев Македонски – български възрожденски книжовник - публицист, историк и етнограф. Той е роден през 1847 г. в с. Емборе, Кайларско. Учи в българско училище в Цариград. Учителства на различни места, работи като книжар в Битоля в периода 1875-1876 г. Сътрудничи на цариградския български периодичен печат. След Освобождението е учител в София, Плевен и Лом; прокурор и адвокат. Издава в-к “Съгласие”. Той е един от редакторите на в-к “Светлина” и “Македония”. През 1897 г. заминава като редактор на в-к “Новини” за Цариград. През 1867 г. издава “Буквар за употребение в македонските училища” и “Кратка священа история за училищата по Македония”. Събира фолклор, който обнародва в “Българский народен сборник” на В. Чолаков. Пише исторически и етнографски статии в “Периодическо списание на Българското книжовно дружество” (1891 г., 1892 г.). Превежда исторически съчинения от гръцки език. \r\n \r\n \r\n \r\n За изготвянето на историческата справка на Агенция “Фокус” са използвани следните източници : \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.22", "title": "Денят 22 август в българската история"}
{"url": "http://www.focus-news.net/news/2019/08/22/2691504/smolyan-oblastnata-epizootichna-komisiya-shte-provede-zasedanie-vav-vrazka-s-tezhkata-epizootichna-obstanovka.html", "text": "Областната епизоотична комисия ще проведе заседание във връзка с тежката епизоотична обстановка. Това съобщиха от пресцентъра на  Областната администрация - Смолян . Ежеседмичното заседание на Комисията ще бъде в разширен състав във връзка със създалата се обстановка относно появата и разпространението на болестта африканска чума по свинете. Заседанието ще се проведе от 14.00 часа в зала 201 на Областна администрация - Смолян.", "date": "2019.08.22", "title": "Смолян: Областната епизоотична комисия ще проведе заседание във връзка с тежката епизоотична обстановка"}
{"url": "http://www.focus-news.net/news/2019/08/22/2691502/sofiya-zapochva-rabota-parvata-kompaniya-za-spodeleno-polzvane-na-elektricheski-trotinetki-v-grada.html", "text": "От днес започва работа първата компания за споделено ползване на електрически тротинетки в София. Това съобщиха от пресцентъра на  Столична община . От 11.30 часа на ъгъла на ул. „Париж“ и ул. „Дондуков“ (от страната на Софийската опера и балет) кметът на София Йорданка Фандъкова и представители на компанията, предоставяща услугата, ще дадат повече информация за новия начин на придвижване в града.  \r\nВ подкрепа на засилващия се интерес на гражданите към алтернативите на придвижването с автомобил в централната градска част на София вече започна обособяването на повече от 200 нови локации за безплатно паркиране на велосипеди, мотопеди и тротинетки. Това прави София един от първите градове в света, които определят специални места за паркиране на споделени превозни средства преди тяхното навлизане. Мярката е част и от стратегията на града да подобри качеството на въздуха в София. Един от основните замърсители е именно автомобилният трафик.  \r\nОпитът на редица други европейски столици показва, че нерегулираното паркиране на електрически тротинетки създава трудности на пешеходците и останалите участници в движението.  \r\nИнициативата за обособяване на места за безплатно паркиране на велосипеди, мотопеди и тротинетки е осъществена от „Зелена София”, „Софпроект” и Център за градска мобилност с подкрепата на Столична община и цели да окуражи повече хора да избират този начин на придвижване.  \r\nДруга важна тема, освен регламентиране на паркирането, е безопасността по време на движение. Столична община и Държавна агенция „Безопасност на движението по пътищата” работят съвместно по регламентиране на ползването на електрическите тротинетки чрез предложение за изменение в Закона за движение по пътищата. Междувременно всеки, който се възползва от услугите за споделено ползване на електрически тротинетки, трябва да се съобразява с правилата за безопасност, които операторите на услугата ясно ще комуникират. \r\nВ последните години делът на хората, използващи велосипед за придвижване в града, се е повишил, като към момента той е малко под 2%. Пилотно проучване на „Визия за София” и „Зелена София” на нагласите на мениджъри и служители в големи компании в София показа, че пътуващите с велосипед до и от работното място, най-често изминават между 3 и 4 км.", "date": "2019.08.22", "title": "София: Започва работа първата компания за споделено ползване на електрически тротинетки в града"}
{"url": "http://www.focus-news.net/news/2019/08/22/2691505/sofiya-promenya-se-vremennata-organizatsiya-na-dvizhenie-za-bul-prezident-linkaln-zaradi-remont.html", "text": "Променя се временната организация на движение за бул. „Президент Линкълн” заради ремонт. Това съобщиха от пресцентъра на  Столична община . От днес до 15 септември 2019 г. във връзка с ремонта се забранява последователно влизането на пътни превозни средства първо по южното пътно платно на бул. „Президент Линкълн“ в участъка от ул. „Монтевидео“ до ул. „Зеленика“. Движението ще се извършва двупосочно по северното пътно платно на булеварда в същия участъка. След това се забранява движението по северното пътно платно на бул. „Президент Линкълн“ в участъка от ул. „Монтевидео“ до ул. „Зеленика“, като движението ще се извършва двупосочно по южното пътно платно на булеварда в същия участък.  \r\nЗа времето до 24.00 часа на 15 септември 2019 г. временно се изместват спирките на автобусни линии № 11, 60, 73, 102 и N3 на бул. „Президент Линкълн“ в участъка от ул. „Монтевидео“ до ул. „Зеленика“.", "date": "2019.08.22", "title": "София: Променя се временната организация на движение за бул. „Президент Линкълн” заради ремонт"}
{"url": "http://www.focus-news.net/news/2019/08/22/2691506/gazeta-express-kosovo-parlamentat-na-kosovo-zasedava-izvanredno-za-razpuskaneto-si.html", "text": "Членовете на парламента на Косово се събират на извънредно заседание, за да гласуват за разпускането на законодателния орган – ход, който ще проправи пътя за предсрочни избори в най-младата държава на Балканите, отбелязва електронното издание на прищинския ежедневник  Gazeta Express . Сесията е насрочена за 10:00 часа местно време (11:00 часа българско време).  \r\nСпоред пресслужбата на парламента, първата точка от дневния ред е гласуване за ратифициране на финансовото споразумение IPA 2018 между Косово и Европейския съюз, докато гласуването за разпускането на органа е включено като втора точка от дневния ред. \r\nПолитическите партии се договориха да решат за разпускането на законодателния орган на 22 август. До съответното се стигна след оставката на министър-председателя на Косово Рамуш Харадинай във връзка с призовката му за явяване в съда в Хага в качеството му на заподозрян за ролята на командващ на Армията за освобождение на Косово (АОК) по време на войната от 1998-1999 г.  \r\n \r\n Тереза Герова", "date": "2019.08.22", "title": "Gazeta Express (Косово): Парламентът на Косово заседава извънредно за разпускането си"}
{"url": "http://www.focus-news.net/news/2019/08/22/2691507/denyat-22-avgust-v-svetovnata-istoriya.html", "text": "През 1642 г. започва Гражданска война в Англия след като крал Чарлз I организира армията си срещу пуританските сили на Парламента. През 1864 г. дванадесет държави подписват Женевската конвенция, регламентираща лечението, защитата и отношението към ранените по време на война. Тогава е избран и символът на Червения кръст – червен кръст на бял фон. \r\nПрез 1849 г. за първи път в историята са хвърлени бомби от въздуха — австрийските войски бомбардират от безпилотни балони жителите на Венеция по време на Венецианското въстание за независимост. \r\n \r\n \r\n 2017 г.  \r\nТоварен кораб, плаващ под монголски флаг, потъва край турския бряг на Черно море. Корабът „Леонардо”, дълъг 114 метра, се счупва на две, докато е на котва край брега на Килияс в Истанбул. Едната част е откарана на брега с влекач, а другата потъва. 11-членният екипаж на кораба е спасен.  \r\n \r\n \r\n 2016 г. \r\nНай-малко 40 души са убити и стотици хиляди са евакуирани поради наводнения, причинени от тежки дъждове в Централна и Източна Индия. \r\n \r\n \r\n 2015 г. \r\nЮжна Корея евакуира жителите близо до севернокорейската граница, след ескалиране на напрежението. \r\n \r\n \r\n 2014 г.   \r\nОколо 170 бежанци от Сомалия, Либия и Еритрея загиват в Средиземно море при корабокрушение на плавателен съд. \r\n \r\n \r\n 2013 г. \r\nОт бразилеца Давид Миранда, партньор на журналиста от „Гардиън“ Глен Грийнуолд, са иззети шифровани файлове, отнасящи се до бившия служител на ЦРУ Едуард Сноудън \r\n \r\n \r\n 2012 г.  \r\nРусия официално става 156-тия член на Световната търговска организация \r\n \r\n \r\n 2011 г. \r\nОпозицията в Либия с помощта на въздушните удари на НАТО завзема столицата Триполи. Муамар Кадафи е в неизвестност. \r\n \r\n \r\n 2004 г. \r\nКандидатът за президент на САЩ, от Демократическата партия, Джон Кери се ползва с подкрепата на 46 на сто от избирателите. За Джордж Буш биха гласували 45 на сто от имащите право на глас, показва анкета на телевизия Си Би Ес. \r\n \r\n \r\n 1975 г. \r\nСирия и Йордания създават единно армейско командване за водене на бойни действия против Израел \r\n \r\n \r\n 1968 г. \r\nПапа Павел VI пристига в Колумбия на първото посещение на глава на Римокатолическата църква в Латинска Америка. \r\nИмето на Павел VІ се свързва със заключителната фаза на историческия Втори Ватикански Събор, осъвременил Католическата църква. Неговият понтификат продължава 15 години и е смятан за един от най-плодотворните в Католическата църква. В своята енциклика“Еклезиам суам”той потвърждава поетата от Папа Йоан ХХІІІ линия за диалог с християнските църкви и със секуларизирания свят. Подписва големите и новаторски съборни конституции; създава секретариат за отношение с не християните и невярващите; преобразува ватиканските служби; интернационализира кардиналската колегия, като включва в нея богослови и имена от Азия и Африка. Павел VІ пръв поставя проблема за мира в съвременния свят. Още в “Еклезиам суам” той говори за нуждата от “възпитание в духа на мира” и за “хармонично съжителство между народите” – теми, които по-късно ще бъдат на дневен ред на Хелзинската конференция за сигурност и сътрудничество в Европа. \r\nПонтификатът му е потвърждение на идеята в енцикликата, че Църквата трябва да живее историята на човечеството не затворена в самата себе си, а в диалог със света. Павел VІ е и първият папа започнал международните апостолически пътувания. \r\nС името на Папа Джовани Монтини се ражда и ватиканската политика към комунистическия блок, известна като “Остполитик”. През 60-те и 70-те години неговият глобален и мъдър поглед забелязва кризата на комунистическата система , насочена срещу Бога и срещу човека. Той разбира, че въпреки всичко Църквата трябва да продължава духовната си мисия и смята, че всяко завоювано пространство за религиозната свобода на човека е част от пътя към придобиването на пълната свобода и човешките права. Подписва договори с Полша, Югославия и Унгария. \r\n \r\n \r\n 1966 г.   \r\nСъздадена е Азиатската банка за развитие. \r\n \r\n \r\n 1962 г.  \r\nИзвършен е неуспешен опит за убийство на президента на Франция Шарл дьо Гол. \r\n \r\n \r\n 1942 г.  \r\nПо време на Втора световна война Бразилия обявява война на силите на Оста (Германия, Италия и Япония). \r\n \r\n \r\n 1941 г. \r\nПо време на Втората световна война нацистките войски достигат до Ленинград и по-късно започват Блокадата на Ленинград. \r\n \r\n \r\n 1922 г. \r\nЛидерът на ирландската партия \"Шин Фейн\" - Майкъл Колинс е убит от засада. \r\n \r\n \r\n 1913 г. \r\nВ Цариград започват турско-българските преговори за мир, уреждащ границата в Тракия след намесата на Османската империя в Междусъюзническата война. България губи Одринско, но задържа излаза на Егейско море между Марица и Места. Отделна клауза позволява на българските бежанци да се завърнат в Източна Тракия, но тя остава неизпълнена. \r\n \r\n \r\n 1911 г. \r\nОткрита е откраднатата картина Мона Лиза. \r\n \r\n \r\n 1910 г.  \r\nЯпония анексира Корея и я управлява до края на Втората световна война. \r\n \r\n \r\n 1864 г. \r\nДванадесет държави подписват Женевската конвенция, регламентираща лечението, защитата и отношението към ранените по време на война. Тогава е избран и символът на Червения кръст – червен кръст на бял фон. \r\n \r\n \r\n 1849 г. \r\nЗа първи път в историята са хвърлени бомби от въздуха — австрийските войски бомбардират от безпилотни балони жителите на Венеция по време на Венецианското въстание за независимост. \r\n \r\n \r\n 1842 г. \r\nС помощта на свои приятели Георги Раковски отпътува тайно от Цариград към Марсилия. \r\n \r\n \r\n 1829 г. \r\nСултан Махмуд ІІ се разпорежда да започнат мирни преговори с Русия. Мирните преговори завършват с подписването на Одринския мирен договор през 1829 г., който слага край на Руско-турската война 1828-1829 г. Договорът е подписан на 2 септември в Одрин. По силата на този акт Османската империя се задължава да изпълни условията на Акерманската конвенция от 1826 г. и да отстъпи на Русия областта по долното течение на р. Дунав и по Кавказкото крайбрежие на Черно море. Заедно с това тя разрешава на руски граждани да търгуват свободно из обширните й пазари, свободно корабоплаване през Проливите и пр. Със специални клаузи се признава вътрешната автономия на Сърбия, както и на двете дунавски княжества - Влашко и Молдова. Гърция също получава автономия. Единствено непроменено остава положението на българския народ, който не крие голямото си разочарование от този факт. Поради това след оттеглянето на руските войски от Балканския полуостров значителни части от българското население от Източна България напускат родните си огнища и се заселват във Влашко, Молдова и Южна Русия. \r\n \r\n \r\n 1788 г.  \r\nВеликобритания основава колонията Сиера Леоне. \r\n \r\n \r\n 1780 г. \r\nКорабът на Джеймс Кук Resolution се завръща в Англия (Кук е убит на Хаваите по време на пътуването). \r\n \r\n \r\n 1770 г. \r\nЕкспедицията на Джеймс Кук достига източния бряг на Австралия. \r\n \r\n \r\n 1642 г. \r\nЗапочва Гражданска война в Англия, след като крал Чарлз I организира армията си срещу пуританските сили на парламента. През 1641 г. в Англия се прави опит за установяване на републиканската форма на управление. Това става с т.нар. Пуританска революция, водена от Оливър Кромуел. За да узурпира властта, Кромуел подстрекава социалните низини на бунт и извършва цареубийство, екзекутирайки крал Чарлз І Стюарт. Революцията довежда Англия до гражданска война, глад и външнополитичски проблеми, и не успява да утвърди републиката. Двадесет години по-късно монархията е възстановена. \r\n \r\n \r\n 1485 г. \r\nСъс сражението при Босуърт завършва спорът за английския престол, известен като войната между Червената и Бялата роза. В него армията на крал Ричард ІІІ е разбита от войските на претендента за трона граф Хенри. Кралят е убит, а победителят заема неговото място под името Хенри VІІ. С това е поставено началото на династията на Тюдорите. \r\n \r\n \r\n 565 г.  \r\nЗа първи път се съобщава за чудовище в Лох Нес, Шотландия. \r\n \r\n \r\n \r\n На тази дата са родени: \r\n 1967 г.  \r\nРоден е Лейн Стейли, американски музикант. Той е фронтмен и текстописец на рок групата Алис ин Чейнс, формирана в Сиатъл, Вашингтон през 1987 от Стейли и китаристът Джери Кантрел. Алис ин Чейнс придобиват световна популярност като част от гръндж сцената от началото на 90-те години на 20-ти век. Стейли също така участва в супергрупите Mad Season и Class of '99. По време на кариерата си той се бори с тежка наркотична зависимост, която в крайна сметка води до смъртта му през април 2002. \r\n \r\n \r\n 1964 г. \r\nРоден е Матс Виландер, шведски тенисист. \r\n \r\n \r\n 1934 г. \r\nРоден е американският генерал Норман Шварцкопф. Главнокомандващ на съюзните войски по време на войната в Персийския залив през 1991 година. \r\n \r\n \r\n 1928 г. \r\nРоден е Карлхайнц Щокхаузен - германски композитор, виден представител на музикалния авангардизъм. През 1951 г. завършва кьолнското Висше музикално училище, а по-късно посещава уроци по композиция при Ф. Мартин, О. Месиан и Д. Мийо. От 1953 г. работи в студията за електронна музика на Западногерманското радио в Кьолн. Голяма част от творбите му (“Контрапунктове”, 1959 г., “Моменти”, 1962 г., и др.) имат експериментален характер. Музиката му е типичен представител на елитарното изкуство. \r\n \r\n \r\n 1920 г. \r\nРоден е американският писател фантаст Рей Бредбъри. Автор на \"451 градуса по Фаренхайт\", \"Марсиански хроники\" и др. \r\n \r\n \r\n 1917 г. \r\nРоден е Джон Лий Хукър, американски блус музикант. Името му се превръща в еталон за \"черната\" блус музика заедно с това на другия голям майстор на жанра - Б.Б.Кинг. Песните му „Boogie Chillen“ (1948) и „Boom Boom“ (1962) са включени в специалния списък - „500 Songs that Shaped Rock and Roll“ (500 песни, които оформиха рокендрола), изготвен в „Рокендрол залата на славата“. \r\n \r\n \r\n 1904 г. \r\nРоден е Дън Сяопин – ръководител на Китай след смъртта на Мао Дзедун от 1977 до 1987 г. Поставя началото на реформите в Китай, които водят до бързото икономическо развитие на страната. \r\n \r\n \r\n 1893 г. \r\nРодена е американската писателка Дороти Паркър (1893 - 1967), автор на \"Роди се звезда\". \r\n \r\n \r\n 1874 г. \r\nРоден е германският философ и социолог Макс Шелер (1874 - 1928), един от създателите на философската антропология, аксиологията и социологията на знанието. Изучава принципите и методите на логиката и етиката и тяхното взаимоотношение. В началото на ХХ в. се включва в кръга на последователите на феноменологията на Хусерл, опитвайки се с помощта на феноменологичния метод да обоснове етиката и религията. За разлика от Кант разглежда априоризма не като формален, а като материално-екзистенциален. Изгражда философията на културата на основата на “философията на живота”. Според философските възгледи на Шелер всеки човешки акт е двойствен: той е едновременно духовен и витален. Шелер е автор на трудовете: “Чувството на неприязън в израждането на моралното” (1912), “Формализмът в етиката и материална етика на ценностите” (1913 - 1916), “Бъдещето на капитализма” (1914), “Към феноменологията на трагичното” (1914), “Геният на войната и герм. война” (1915), “Любов и познания” (1916), “За чувството на страдание” (1916), “Към идеята за човека” (1918), “Причините за омразата към немците” (1919), “За вечното в човека” (1921), “Проблеми на една социология на познанието” (1924), “Човекът и историята” (1926 г.), “Човекът в епохата на изравняването” (1927), “Мястото на човека в Космоса” (1928). Умира на 19 май 1928 г. \r\n \r\n \r\n 1862 г. \r\nРоден е френският композитор Клод Дебюси (1862 - 1918), един от основоположниците на импресионизма. Считан за един от най-важните композитори на ХХ век. Дебюси печели Наградата на Рим през 1884 г. с академичната си кантата “Гениалното дете”. Заедно с Ерик Сати, Клод Дебюси членува в Кабалистичния Орден на Кръста на Розата на Станислас де Гайта и Жозефин Пеладан. \r\nПо-значими произведения: „Следобедът на един фавн“, „Бергамаска сюита“, „24 Прелюдии“, „12 етюда“, „Арабески“, операта „Пелеас и Мелизанда“. Умира от рак на 25 март 1918 г., по време на германските бомбардировки на Париж през Първата световна война. \r\n \r\n \r\n 1854 г.  \r\nРоден е Милан I, крал на Сърбия. Първоначално той е сръбски княз (1868-1882), а по-късно крал (1882-1889). Подтикван от австрийците и собствените си експанзионистични стремежи, Милан се обявява против Съединението на Княжество България и Източна Румелия през 1885 г. и нахлува в българската територия, предизвиквайки Сръбско-българската война, която завършва с неуспех за Сърбия. \r\n \r\n \r\n 1818 г. \r\nРоден е Рудолф фон Йеринг – германски юрист. В годините между 1842-1892 г. е професор в университетите в Базел, Рощок, Кил, Виена, Гьотинген. Автор е на юридическите трудове: \"Духът на римското право\", \"Борбата за право\", \"Целта в правото\" и др. Учението му оказва влияние върху формирането на някои юридически доктрини на ХХ в. - \"юриспруденция на интересите\" в Германия, юридическия прагматизъм в САЩ и др. Умира на 17 септември 1892 г. в Гьотинген. \r\n \r\n \r\n 1741 г. \r\nРоден е френският мореплавател Жан Франсоа ла Перуз. Неговата експедиция прави едни от най-значимите открития в Тихия океан. Експедицията му претърпява крушение през 1788 г. и не се завръща във Франция. Мястото на нейната гибел е открито 40 години по-късно от техния сънародник Дюмон Дюрвил. \r\n \r\n \r\n \r\n На тази дата умират: \r\n 1891 г. \r\nУмира Ян Непомук Неруда – чешки писател. Роден е на 9 юли 1834 г. в Прага. Започва да пише на 23-годишна възраст стихотворения (\"Гробищни песни\", \"Балади и романси\" и др.), а по-късно - очерци, разкази, критика. Определян е за основател на чешката реалистична проза. \r\n \r\n \r\n 1878 г.   \r\nУмира Мария-Кристина Бурбонска, кралица на Испания. \r\n \r\n \r\n 1806 г. \r\nУмира Жан Оноре Фрагонард – френски живописец и график. Той е роден 5 април 1732 г. в Грас, Прованс. Учи при Ж. Б. С. Шарден и Ф. Буше в Париж. От 1756 г. до 1761 г. работи в Италия, където рисува цикъл пейзажни рисунки от околностите на Рим и Неапол. Продължава традицията на “галантния” жанр на Буше. Картините му се отличават със свежест и изискан декоративен колорит, плавни композиционни ритми, изпълнени с чувствителност и пълнокръвна наслада от живота. Негови са творбите: “Въртележка” (1766 г.), “Празник в Сен Клу” (1775 г.), “Бедното семейство”, “Децата на фермера” и др. \r\n \r\n \r\n \r\n За изготвянето на историческата справка на Агенция “Фокус” са използвани следните източници : \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.22", "title": "Денят 22 август в световната история"}
{"url": "http://www.focus-news.net/news/2019/08/22/2691508/burgas-v-grada-shte-se-provedat-11-ite-letni-praznitsi-na-izpyatata-poeziya-soleni-vetrove.html", "text": "От днес в рамките на 3 дни в Бургас ще се проведат 11-ите Летни празници на изпятата поезия „Солени ветрове“. Това съобщиха от пресцентъра на  Община Бургас . Това е най-големият международен фестивал на поетите с китара (бардове или още Singer-songwriters) в България. \r\nОт 19.00 часа тази вечер на сцена „БулевАрт“ ще се проведе концерт „Младите ветрове“ на автори или интерпретатори на песни (до 30-годишни). Ще се проведе и „Кръгът на барда“ – концерт на бардове от едноименния клуб за авторска песен - Бургас и приятели. \r\nНа 23 август от 17.30 часа на Открита сцена „Охлюва“ ще се проведе „Песента на барда“ - представителен концерт с авторски песни (I част), както и „Кучешката вахта“- концерт с хумористични и сатирични песни, пародии и скечове. \r\nНа 24 август от 19.00 часа на Открита сцена „Охлюва“ ще се състои „Песента на барда“ – представителен концерт с авторски песни (II част). Ще се проведе и „Срещу вятъра“ - конкурс за нова песен, изразяваща активна гражданска позиция, както и „Бардовете по света“ – популярни песни на български и чуждестранни бардове. Входът е свободен.  \r\nОрганизатор на фестивала е Сдружение „Солени ветрове“ със съдействието на Община Бургас.", "date": "2019.08.22", "title": "Бургас: В града ще се проведат 11-ите Летни празници на изпятата поезия „Солени ветрове“"}
{"url": "http://www.focus-news.net/news/2019/08/22/2691509/nimh-ekstremalen-indeks-za-pozharoopasnost-e-v-sila-na-mesta-v-14-oblasti-na-stranata.html", "text": "Екстремален индекс за пожароопасност е в сила на места в 14 области на страната. Това сочи справка на сайта на  Националния институт по метеорология и хидрология (НИМХ) . Индексът обхваща територии от областите Враца, Плевен, Ловеч, Велико Търново, Русе, Силистра, Добрич, Варна, Бургас, Сливен, Ямбол, Стара Загора, Пазарджик и Благоевград. Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в почти цялата страна. Този индекс означава, че са възможни много силни пожари с частично или пълно въвличане на дървесните корони.", "date": "2019.08.22", "title": "НИМХ: Екстремален индекс за пожароопасност е в сила на места в 14 области на страната"}
{"url": "http://www.focus-news.net/news/2019/08/22/2691503/tass-zelenski-komentira-vazmozhnostta-za-vrashtane-na-formata-g-8.html", "text": "Президентът на Украйна Владимир Зеленски коментира в социалната мрежа „Фейсбук“  възможността за връщане на формата Г-8 с участието на Русия, отбелязва  TACC . \r\n„От март 2014 г., след прекратяване на участието на Русия в Г-8, нищо не се промени“, заяви Зеленски. Освен това той отново спомена „окупацията“ на Крим, като изброи знаците, според него са „истински сериозни сигнали към света“, които Москва би трябвало да отправи към света. Русия многократно подчертава, че въпросът за статута на Крим окончателно е затворен. \r\nПрезидентът на САЩ Доналд Тръмп заяви във вторник, че счита за подходящо връщането на формата на Г-8 с участието на Русия. Френският президент Еманюел Макрон на свой ред отбеляза, че завръщането на Русия зависи от ситуацията в Украйна. Германският канцлер Ангела Меркел заяви, че има малък напредък в прилагането на Минските споразумения, но не толкова важен, че да се говорим за връщане към формата на Г-8. \r\nМинистърът на външните работи на Руската федерация Сергей Лавров отбеляза, че страната му  е готова да разгледа всички искания във връзка с възстановяването на Г-8. Лавров припомни, че по-рано тази седмица руският президент Владимир Путин, говорейки пред пресата, преди срещата си с френския президент Еманюел Макрон в Брегансон, заяви, че Г-8 не съществува.  \r\n \r\n Тереза Герова", "date": "2019.08.22", "title": "ТАСС: Зеленски коментира възможността за връщане на формата Г-8"}
{"url": "http://www.focus-news.net/news/2019/08/22/2691512/faz-v-germaniya-poiskaha-bezplaten-zhelezopaten-transport-za-horata-izvarshvashti-dobrovolni-uslugi.html", "text": "В Германия настояха хората, която извършват доброволни услуги за обществото, да получат право на безплатно пътуване в мрежата на железопътния транспорт, съобщава националният ежедневник  Die Frankfurter Allgemeine Zeitung . \r\nФедералното правителство трябва да отговори по-добре на 100-те хиляди най-вече млади хора с доброволчески професии, които имат реален ангажимент към обществото, с обезщетение в размер на до 400 евро на месец, според профсъюзите. Искането им е във връзка с решението от 1 януари следващата година войниците на служба да пътуват безплатно във влаковете на „Дойче Бан“.  \r\n \r\n Тереза Герова", "date": "2019.08.22", "title": "FAZ: В Германия поискаха безплатен железопътен транспорт за хората, извършващи доброволни услуги"}
{"url": "http://www.focus-news.net/news/2019/08/22/2691514/pregled-na-osnovnite-temi-v-dobrudzhanskiya-pechat.html", "text": "„527 джигити, засечени за седмица в Добричко“, съобщава на първа страница вестник  „Добруджанска трибуна“ . При международната полицейска операция по линия ТИСПОЛ, за седмица в страната са установени 44 593 шофьори, управлявали с превишена скорост. 527 шофьори, управлявали моторно превозно средство със скорост по-висока от допустимата, са засечени на територията на ОД МВР – Добрич. През последната седмица най-много нарушители са установени в района на Албена до международния път за Дуранкулак. В рубриката „Новини“ - Две добрички училища в 100-те най-добри в България“. Това са Езикова гимназия „Гео Милев“ и Частната профилирана гимназия по туризъм и предприемачество „Райко Цончев“ съответно със среден успех от 5,27  и 5,07 от матурите. Двете добрички средни училища са подредени в класацията на 100-те най-добри в страната. В изследването са използвани данни за успеваемостта на възпитаниците в 1000 училища и резултатите от матурите по български език и литература и по математика. „Вандали рушат сгради и огради на ремонтирания ясли“, съобщава изданието. Отново има регистрирани случаи на посегателства в две детски заведения - Детска ясла „Първи юни“ и Детска градина № 20 по улица „Христо Ботев“ 54. Затова съобщават от общината и отправят призив към гражданите да се отнасят с уважение към направеното, което е грижа за децата. „Неизвестен ожъна 103 декара чужд слънчоглед“, съобщава изданието. Полицията издирва извършителя на деянието. Престъплението е станало в чужда нива в Балчишко. Сигнал за инцидента е постъпил от потърпевш 43-годишен мъж от Балчик. „Българо-румънска палата кани на туристическо изложение в Румъния“, съобщава всекидневникът. Започва кампания за представяне на туристическия потенциал на трансграничния регион между двете държави. Като дългогодишен партньор на най-големия панаирен център в Румъния Ромекспо е дадена възможност да се организира тематичен щанд „Дунавски туризъм, маршрути и дестинации“. Предстои международно туристическо изложение в Букурещ от 14 до 17 ноември. Заявки за участие се приемат до 23 август.", "date": "2019.08.22", "title": "Преглед на основните теми в добруджанския печат"}
{"url": "http://www.focus-news.net/news/2019/08/22/2691510/smolyan-obshtinskiyat-savet-shte-obsadi-kandidatstvane-na-obshtinata-za-finansirane-po-op-okolna-sreda-za-proekt-v-oblastta-na-upravlenieto-na-otpadatsite.html", "text": "Заседание на Общинския съвет ще се проведе от 13.00 часа в Сесийна зала на Общината. Това съобщиха от  Община Смолян . В първоначалния дневен ред са включени 21 докладни записки. Сред тях са кандидатстване за предоставяне на финансиране от Оперативна програма „Околна среда“ 2014-2020 г., процедура „Изпълнение на демонстрационни проекти в областта на управлението на отпадъците“, вземане на решение за отправяне на искане чрез областния управител до Министъра на културата за внасяне на предложение в Министерски съвет за удължаване срока за предоставяне за безвъзмездно управление на Община Смолян на имот публично държавна собственост „Момчилова крепост“ - с. Градът, община Смолян. На вниманието на общинските съветници ще бъде представена и докладна записка за вземане на решение за отправяне на искане чрез областния управител до Министъра на културата за внасяне на предложение в Министерски съвет за удължаване срока за предоставяне за безвъзмездно управление на Община Смолян на имоти публично държавна собственост: крепост „Калето“ в защитена местност Невястата-Турлука край гр. Смолян и крепост „Калето“ над проходна пещера край с. Кошница, община Смолян, както и други важни за жителите на общината теми.", "date": "2019.08.22", "title": "Смолян: Общинският съвет ще обсъди кандидатстване на Общината за финансиране по ОП „Околна среда“ за проект в областта на управлението на отпадъците"}
{"url": "http://www.focus-news.net/news/2019/08/22/2691511/blagoevgrad-natovaren-e-trafikat-po-avtomagistrala-struma.html", "text": "Натоварен е трафикът по автомагистрала „Струма“, главен път Е-79 и по второкласен път Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са сухи и нормално проходими. Особено внимателни трябва да бъдат шофьорите в Кресненското дефиле и проходите Предел и Папаз Чаир, където има вероятност за падане на скална и кална маса, както и на клони от дървета. През нощта не са регистрирани тежки пътни инциденти. В област Благоевград не се извършват ремонтни дейности по първокласната, второкласната и третокласната пътна мрежа, заради които да са въведени ограничения за движението. \r\nЛивия НИНОВА", "date": "2019.08.22", "title": "Благоевград: Натоварен е трафикът по автомагистрала „Струма“"}
{"url": "http://www.focus-news.net/news/2019/08/22/2691515/burgas-gradat-otnovo-e-domakin-na-darzhavnoto-parvenstvo-v-nay-masoviya-vetrohoden-klas-optimist.html", "text": "За поредна година град Бургас и Яхт клуб „Черноморец“ са домакини на Държавното първенство в най-масовия ветроходен клас у нас – „Оптимист“. Това съобщиха от пресцентъра на  Община Бургас . Състезанието се провежда с изключителното съдействие на Общината, Пристанище - Бургас и Българска федерация по ветроходство. Бургаският залив ще бъде изпълнен с бели платна в дните от днес до 25 август. Състезателният маршрут е по утвърдения вече световен стандарт за клас „Оптимист“ – дистанция IODA. Гонките ще могат да се наблюдават от Моста и плажа. Очакват се състезатели от всички клубове в страната, развиващи детско ветроходство. В първия ден ще бъде проведено отборното съревнование. Съдийският екип е съставен от представители на всички ветроходни центрове у нас. Главен съдия е Никола Александров – РВСК - София, жури на вода са: Валентин Николов от РВСК - Бургас, Пламен Георгиев – РВСК - Варна и Владимир Геров – РВСК - София. Домакините от Яхтклуб „Черноморец Бургас“ са подготвили приятни изненади за състезатели и зрители.", "date": "2019.08.22", "title": "Бургас: Градът отново е домакин на Държавното първенство в най-масовия ветроходен клас „Оптимист“"}
{"url": "http://www.focus-news.net/news/2019/08/22/2691516/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Франсис Де Пресансе“ в кв. „Подуяне“ се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Франсис Де Пресансе“ от ул. „Богдан\" до  ул. „Черковна\"; ул. „Богдан“ от бул. „Мадрид“ до ул. „Франсис Де Пресансе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Франсис де Пресансе“ 28.   \r\nВъв връзка с монтаж на спирателен кран в кв. „Кумарица“ в гр. Нови Искър се налага спиране на водоподаването от 09.00  до 21.00 часа на клиентите на „Софийска вода”, живеещи в района между: ул. „Светлина“, ул. „Дъбиците“,  ул. „Леярска“,  ул. „Свещеник Юрдан Ангелов“, ул. „Кумарица“ и ул. „Хаджи Димитър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Кумарица“ до църквата. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.08.22", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/08/22/2691513/sofiya-v-hram-sv-troitsa-v-kv-reduta-shte-se-sastoi-opeloto-na-protodyakon-stefan-markov.html", "text": "На 19 август почина свещенослужителят на Българската православна църква ангелогласния протодякон Стефан Марков, предаде репортер на  Агенция „Фокус“ . Целия си живот той отдаде в служение на Бога и светата Църква и ще остане незабравим Христов свещенодякон.  \r\nОпелото на протодякон Стефан Марков ще бъде отслужено в столичния храм „Св. Троица“ в кв. „Редута“ на ул. „Манастирска“ 45 от 12.30 часа.  \r\nНикола ПЕТКОВ", "date": "2019.08.22", "title": "София: В храм „Св. Троица“ в кв. „Редута“ ще се състои опелото на протодякон Стефан Марков"}
{"url": "http://www.focus-news.net/news/2019/08/22/2691484/the-independent-boris-dzhonsan-zapochna-pregovorite-s-germanskiya-kantsler-angela-merkel-za-brekzit.html", "text": "Борис Джонсън пристигна в Берлин, за да проведе разговори с Ангела Меркел, пише британският вестник  The Independent . \r\nВ първото си европейско пътуване като министър-председател, Джонсън се среща с германския канцлер, като се очаква той да преговаря с нея във връзка с Брекзит. \r\nПопитан дали смята да обвини Европейския съюз за това, че не може да бъде постигната сделка по Брекзит, Джонсън заяви, че има достатъчно възможности за споразумение, но предпазната клауза за ирландската граница трябва да бъде премахната.  \r\n„Ако можем да я променим, можем да напреднем (в преговорите) много бързо“, заяви той.  \r\nТой добави, че е наблюдавал много преговори, които Брюксел е водил и обикновено се е стигало до консенсус между преговарящите. \r\nОт своя страна Меркел заяви, че ЕС внимателно наблюдава събитията в британския парламент и че може да се намери решение по въпроса за ирландската граница, но това още не се е случило, и че това може да стане през следващите няколко години или следващите 30 дни. \r\n„Имаме много за обсъждане“, каза канцлерът. \r\nТя добави, че очаква Великобритания да предложи алтернатива на клаузата и че не е задължение на германския канцлер да разбира взаимоотношенията между Северна Ирландия и Република Ирландия.  \r\n  Теодор Пенев", "date": "2019.08.22", "title": "The independent: Борис Джонсън започна преговорите с германския канцлер Ангела Меркел за Брекзит"}
{"url": "http://www.focus-news.net/news/2019/08/22/2691520/blagoevgrad-operniyat-festival-v-bansko-otbelyazva-svoyata-deseta-godishnina-s-bogata-programa-nasochena-kam-pochitatelite-na-klasicheskata-muzika.html", "text": "Оперният фестивал в Банско отбелязва своята десета годишнина с богата програма, насочена към почитателите на класическата музика. Това съобщиха от пресцентъра на  Община Банско . Събитието, организирано от Общината, Кемпински Хотел Гранд Арена и Монте Мюзик, събира хиляди гости в града, а интересът към него непрекъснато нараства. \r\nОткриването на юбилейното издание на Банско опера фест е поверено на Софийска филхармония и детската музикално-образователна програма Фортисимо Фамилия, които представят “Вивалди и Малкия Ото”. Приключенията на Малкия Ото ще го отведат във Венеция и ще го срещнат с живота и творчеството на един от най-ярките композитори на бароковата епоха в класиката - Антонио Вивалди.  \r\nЗа да запознаят децата с музиката и живота на твореца, специално за концерта са поканени артистите Герасим Георгиев - Геро, който се превъплъщава в Малкия Ото и Юлиан Вергов в ролята Антонио Вивалди. Софийската филхармония ще изсвири подбраните за концерта произведения на венецианския композитор, а със свои солови изпълнения ще се включи цигуларят Павел Златаров. Концертът „Вивалди и Малкия Ото” ще се състои от 19.00 часа тази вечер. \r\n„Набуко”, операта превърнала Верди в най-големия оперен композитор на всички времена е постановката, която Държавна опера Варна представя на 23 август от 20.30 часа. В знаковия библейски оперен епос на Верди бушуват силни страсти – любов и ревност в триъгълника Фенена-Измаел-Абигаил, стремеж на коварната дъщеря към трона, раздвоението в Набуко, който е тиранин, но и любящ баща. „Хорът на евреите“ в „Набуко” е една от големите емблеми във Вердиевото творчество, придобила свой собствен живот. \r\nВ Банско в ролята на Вавилонския цар Набуконосор ще доминира баритонът Пламен Димитров, солист с международна кариера, познат с проникновените си превъплъщения в централни баритонови партии като Набуко, Риголето, Барон Скарпия, Граф ди Луна и др. В ролята на Абигаил ще се превъплъти успешното сопрано Димитринка Райчева, за която тази партия е една от коронните в репертоара ѝ. Останалите главни персонажи изграждат с професионално майсторство Пламен Долапчиев - Измаел, Гео Чобанов - Закария, Силвия Ангелова - Фенена, Петър Петров - Върховния жрец, Христо Ганевски - Абдало и Мария Павлова - Анна. Мариан Бачев, Десислава Николова и Лилия Илиева ще са главните действащи лица в хитовия мюзикъл “Чикаго”, който ще бъде представен в закриващата фестивална вечер. На 24 август от 20.00 часа гостите на Банско ще се насладят на мюзикъла, създаден по мотиви от пиесата “Чикаго” на Морис Далас Уаткинск, музиката е на Джон Кандър, а либретото на Фред Еб и Боб Фос. Режисьорът Борис Панкин стои зад продукцията на Държавна опера Варна. Хореограф е Анастасия Неделчева, дирижира Страцимир Павлов. \r\nОрганизаторите на \"Банско опера фест\" напомнят, че входът за фестивала е свободен, мястото е площад \"Никола Вапцаров\", а последните дни на август са прекрасен избор за планинска почивка в полите на Пирин.", "date": "2019.08.22", "title": "Благоевград: Оперният фестивал в Банско отбелязва своята десета годишнина с богата програма, насочена към почитателите на класическата музика"}
{"url": "http://www.focus-news.net/news/2019/08/22/2691517/nezavisen-makedoniya-sadat-opredeli-zadarzhane-na-katitsa-yaneva-za-30-dneven-srok.html", "text": "Съдът наложи мярка за задържане от 30 дни в ареста за специалния пропурор Катица Янева във връзка с разследването на случая „Рекет“, съобщава електронното издание на македонския вестник  „Независен“ . \r\nМярката бе поискана от Прокуратурата заради „основателни подозрения“, че Янева е злоупотребила със служебното си положение и правомощия с цел лична изгода.  \r\nИзслушването на Янева в Прокуратурата в присъствието на нейния адвокат Стеван Павлески, продължи около четири часа. Обсъжда се също налагането на мярка за неотклонение. \r\nПрокурорът Вилма Русковска заяви, че е необходимо да се разпореди задържането на Жанева, тъй като през шестте месеца на досъдебно производство са събрани множество доказателства.Тя подчерта, че разследването все още е открито и добави, че има конфликт на интереси, защото Павлески е адвокат на Янева и едновременно с това на Цветан Панделески, заподозрян по делото „Империя“. Русковска добави, че засега няма други заподозрени по случая „Рекет“, но това не означава, че в бъдеще няма да бъдат привлечени нови уличени. \r\n \r\n Тереза Герова", "date": "2019.08.22", "title": "„Независен“ (Македония): Съдът определи задържане на Катица Янева за 30-дневен срок"}
{"url": "http://www.focus-news.net/news/2019/08/22/2691518/kyustendil-v-obshtina-dupnitsa-shte-se-provede-zaklyuchitelna-preskonferentsiya-po-proekta-dom-i-semeystvo-za-vsyako-dete.html", "text": "Успешно приключи изпълнението на проект „Дом и семейство за всяко дете от Община Дупница“. Това съобщиха за  Радио „Фокус“ – Пирин  от Община Дупница. От 15.00 часа в Кръглата зала на Общината ще се проведе заключителна пресконференция по проекта. По време на събитието Ели Подгорска – ръководител на проекта, ще представи постигнатите резултати и реализираните дейности. \r\nПроект № BG16RFOP001-5.001-0038 „Дом и семейство за всяко дете от Община Дупница“ е по договор за безвъзмездна финансова помощ №BG16RFOP001-5.001-0038-СО1 между Общината и Министерство на регионалното развитие, в качеството му на Управляващ орган на Оперативна програма „Региони в растеж” 2014 - 2020, процедура на директно предоставяне BG16RFOP001-5.001 „Подкрепа за деинституционализация на грижите за деца”. Общата стойност на проекта е 400 046.54 лв., от които европейското финансиране е в размер на 340 039.56 лв., а националното финансиране е 60 006.98 лв. Срокът за изпълнение е 20 месеца (29 декември 2017 г. – 29 август 2019 г.).  \r\nС реализирането на проект № BG16RFOP001-5.001-0038 „Дом и семейство за всяко дете от Община Дупница” е създаден център за настаняване от семеен тип, който ще осигури подходяща и ефективна социална инфраструктура, допринасяща за предоставяне на нов вид резидентна услуга в общността, съгласно Картата на резидентните услуги. \r\nЛивия НИНОВА", "date": "2019.08.22", "title": "Кюстендил: В Община Дупница ще се проведе заключителна пресконференция по проекта „Дом и семейство за всяко дете“"}
{"url": "http://www.focus-news.net/news/2019/08/22/2691519/dobrich-v-grada-shte-bade-predstaven-nov-elektricheski-avtobus-za-gradskiya-transport.html", "text": "Официалният вносител на автобуси KARSAN в България ще представи в град Добрич електрически автобус KARSAN JEST. Това съобщиха от пресцентъра на  Община Добрич . Електрическите автобуси ще се представят в двора на дружеството на ул. войвода Димитър Калъчлията 8 (старото тролейбусно депо), като ще има възможност желаещите да се качат в превозното средство и да го управляват. Вратите на дружеството са отворени за всички желаещи да присъстват. Начален час на проявата е 11.30 часа.   \r\nИнициативата е свързана с плановете на общинско дружество „Градски транспорт Добрич“ ЕООД да модернизира автопарка и промени облика на предлаганата услуга. Представените автобуси са с малки размери, подходящ е за ненатоварени и довозващи линии в големите градове, както за и основни линии в по-малки населени места. Изключително подходящ за шумните и замърсени градски условия, предвид нулевите емисии. Капацитетът им е 22 – 25 места, според конфигурацията и използваните батерии. Оборудвани са електрически управляема двукрила врата за пътническият салон с ширина 1200 мм, лесен достъп до салона, височина на стъпалото само 270 мм от земята, рампа за инвалидни колички, климатик, usb за зареждане на телефон, таблет и др. устройства. Karsan Jest е производство на KARSAN и германският концерн BMW.", "date": "2019.08.22", "title": "Добрич: В града ще бъде представен нов електрически автобус за градския транспорт"}
{"url": "http://www.focus-news.net/news/2019/08/22/2691522/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "Свети Kиприянови молитви ще бъдат отслужени в митрополитската катедрала „Св. Неделя”, предаде репортер на  Агенция „Фокус” . Богослужението ще бъде след редовната света литургия от 10.00 часа. Молитвите на св. Киприян се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.  \r\nНикола ПЕТКОВ", "date": "2019.08.22", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/08/22/2691521/lovech-s-bogata-kulturna-programa-shte-badat-otbelyazani-142-godini-ot-osvobozhdenieto-na-grada.html", "text": "С богата културна програма ще бъдат отбелязани 142 години от Освобождението на града от османско иго и установяване на местно управление. Това съобщиха от пресцентъра на  Общината . С панихида за загиналите за Освобождението на Ловеч, благодарствен молебен, гражданско поклонение, изложби и концерт на открито Ловеч ще отбележи светлата дата. Програмата започва в 16.30 часа с панихида за загиналите за Освобождението на Ловеч и благодарствен молебен в катедрален храм „Света Троица“. Ще бъдат поднесени и цветя на паметника в двора на църквата. От 17.00 часа едновременно ще бъдат поднесени венци и цветя на паметната плоча на Цачо Шишков, на Кървавия паметник в кв. „Дръстене“, на паметника на Гложенеца в парк „Стратеш“. Цветя ще бъдат поставени и на Черния паметник, както и на паметниците в Алеята на българо-руската дружба в парк „Стратеш“. \r\nОт 16.00 часа в изложбена зала „Вароша“ ще бъдат представени проектите на участниците в конкурса за концепция за преустройство на бившата казарма. \r\nЧестванията ще продължат в 17.30 часа с гражданско поклонение и тържествен военен ритуал по поднасяне на венци и цветя на Белия паметник в парка. Слово за Освобождението ще произнесе кметът на Община Ловеч Корнелия Маринова. \r\nОт 18.15 часа в Янковата къща ще бъде открит националният пленер „Дувари“, а след това е концертът на трио „Тенорите“ на площад „Тодор Кирков“.", "date": "2019.08.22", "title": "Ловеч: С богата културна програма ще бъдат отбелязани 142 години от Освобождението на града"}
{"url": "http://www.focus-news.net/news/2019/08/22/2691523/kyustendil-ogranicheno-e-dvizhenieto-po-avtomagistrala-struma-v-uchastaka-pv-dupnitsa-pv-boboshevo.html", "text": "Ограничено е движението в двете посоки по автомагистрала „Струма“ в участъка п.в. „Дупница“ – п.в. „Бобошево“ от км 59+195 до км 73+429 поради увреждането на конструкцията на мостово съоръжение при км 62 вследствие на пожара от 13 август. Това съобщиха за  Радио „Фокус“ – Пирин  от Областно пътно управление – Кюстендил. За преминаване е въведен обходен маршрут от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно. Движението по третокласен път – 6222 Смоличано – Пелатиково от км 10 до км 14 е ограничено за товарни автомобили над 3.5 тона поради пропадане на част от пътното платно при км 10+650, км 11+720, км 12+830 и км 13+360. Сигнализирано е с пътни знаци и е въведен обходен маршрут през Згурово – Неделкова Гращица – Невестино – Друмохар – Ваксево за срок до 30 септември. Ремонтни дейности пък се извършват по второкласен път 62 Дупница – Клисура от км 42+263 до км 59+071. Там преминаването се осъществява в една лента на отделни участъци поради рехабилитация пътното платно до 17 септември. По същия път в района на град Дупница движението е в една лента при км 42+936 поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба до 17 септември. Преминаването по третокласен път 107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти до края на месец август. Движението по и по третокласен път 623 Бобов дол – Мало село в село Мламолово от км 10+407 до км 10+545 се осъществява в една лента поради изграждане на анкерна стомано-бетонова стена. Движението се регулира чрез светофарна уредба до 19 януари 2020 г. Трафикът по автомагистрала „Струма“ и главен път Е-79 се осъществява нормално. \r\nЛивия НИНОВА", "date": "2019.08.22", "title": "Кюстендил: Ограничено е движението по автомагистрала „Струма“ в участъка п.в. „Дупница“ – п.в. „Бобошево“"}
{"url": "http://www.focus-news.net/news/2019/08/22/2691525/dobrich-dvizhenieto-po-tretoklasniya-pat-dobrich-s-balik-se-osashtestvyava-s-povisheno-vnimanie-poradi-remontni-deynosti.html", "text": "Движението по третокласния път Добрич – с. Балик се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци, предаде кореспондентът на  Радио „Фокус” – Варна . Ограничено е движението на МПС над 10 тона по път I- 9 в участъка от село Кранево в посока Варна. Обходният маршрут е през селата Кичево и Оброчище. Няма въведени промени в движението на автомобили в областта по републиканската пътна мрежа. В Добрич времето е слънчево и ясно, тихо е, температурата на въздуха е около 23 градуса.  \r\nЖулиета НИКОЛОВА", "date": "2019.08.22", "title": "Добрич: Движението по третокласния път Добрич – с. Балик се осъществява с повишено внимание поради ремонтни дейности"}
{"url": "http://www.focus-news.net/news/2019/08/22/2691526/plovdiv-dvizhenieto-po-patya-plovdiv-karlovo-pri-km-48-shte-se-osashtestvyava-samo-v-ednoto-platno-poradi-izgrazhdane-na-krastovishte.html", "text": "Нормално се осъществява трафикът на територията на областта. Това съобщиха за  Радио „Фокус“ – Пловдив  от Областното пътно управление. Засилено автомобилно движение се отчита по пловдивския участък на АМ „Тракия“ и по пътищата Пловдив - Пазарджик и Пловдив - Карлово. Настилките на територията на областта са сухи и нормално проходими. Временно движението по пътя Пловдив - Куклен в участъка от км 6 до км 7 е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. До 24 септември движението по пътя Пловдив - Карлово при км 48 ще се осъществява в платното посока Пловдив поради изграждане на кръстовище при село Труд. Преминаването по пътя Кричим - Михалково - Девин в участъка от км 88 до км 103 в областите Пловдив и Смолян се осъществява с повишено внимание поради премахване на скална маса. Може да се използва обходен маршрут по пътя Асеновград - Смолян. Срокът на дейностите е до 30 ноември. Забранено е движението на тежкотоварни камиони над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Забранено е и движението за всички моторни превозни средства по пътя Белица - Загражден - Давидково в участъка от км 13 до км 18. Причината за ограничението е компрометирана настилка. Ограничено е преминаването на моторни превозни средства по-високи от 4 метра през тунелите по пътя Асеновград - Нареченски бани. Опасност от падащи камъни има по направленията Кричим - Стамболийски, Бачково - Нареченски бани, Троян - Кърнаре и Юговско ханче - Югово - Лъки - Здравец и в района на проходите Козница и Стражата. \r\nДвижението на територията на град Пловдив се осъществява нормално и без затруднения към този час. Интензивен е трафикът в централната градска част, както и по входно-изходните артерии. Пътните настилки в града са сухи и нормално проходими. \r\nТони МИХАЙЛОВ", "date": "2019.08.22", "title": "Пловдив: Движението по пътя Пловдив - Карлово при км 48 ще се осъществява само в едното платно поради изграждане на кръстовище"}
{"url": "http://www.focus-news.net/news/2019/08/22/2691528/veliko-tarnovo-ogranichen-za-tovarni-avtomobili-nad-10-tona-e-patyat-debelets-sredni-kolibi-elena-zaradi-namalen-gabarit-na-patnoto-platno.html", "text": "Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до края на август. От Областно пътно управление –Велико Търново съобщиха за  Радио „Фокус“ – Велико Търново , че обходният маршрут е през Дебелец – Велико Търново – Лясковски кантон – Миндя – Елена и обратно. Условията за пътуване в областта са нормални. Времето е ясно и слънчево, а настилките – сухи. Трафикът е интензивен и по главните и второстепенни пътища в областта – София – Варна, Велико Търново – Русе, както и в Прохода на Републиката. В отсечката от Дебелец до Гурково тече ремонт, който ще приключи до 30 август. Ограничено е движението по пътя между селата Царски извор и Драганово. От км 0 до км 5+500 има свлачище, чието укрепване ще продължи до 31 август. Обходният маршрут е през Сушица – Драганово. Забранено е преминаването на автомобили над 3.5 тона по пътя Чешма – Кесарево, където се извършва разширяване на платното. Обходният маршрут е през  Сливовица – Горско Ново село – Джулюница. Ремонтни дейности текат по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на август. \r\nДвижението в града е натоварено в началото на работния ден. \r\nЛуиза ТРАНЧЕВА", "date": "2019.08.22", "title": "Велико Търново: Ограничен за товарни автомобили над 10 тона е пътят Дебелец – Средни колиби – Елена заради намален габарит на пътното платно"}
{"url": "http://www.focus-news.net/news/2019/08/22/2691527/razgrad-oblastnata-epizootichna-komisiya-shte-provede-zasedanie-za-aktualnata-obstanovka-v-oblastta-po-otnoshenie-na-afrikanskata-chuma.html", "text": "Постоянната областна епизоотична комисия в Разград ще проведе заседание. Това съобщиха от пресцентъра на  Областната администрация . В началото на заседанието представител на Областната дирекция по безопасност на храните - Разград ще представи актуалната епизоотична обстановка по отношение на болестта африканска чума по свинете на територията на страната и областта. Участниците в заседанието ще бъдат запознати с писмо на Изпълнителния директор на Изпълнителната агенция по горите. Ще се разгледат предоставените от общините документи във връзка с финансовото подпомагане за дезинфекционни мероприятия в размер на 300 лева, което трябва да получат стопаните, извършили доброволно клане на прасета. Ще бъде обсъдено и предложение подобно подпомагане да получат не само стопаните от 20-километровите зони около големите свинекомплекси, а всички, които са извършили доброволно клане на прасетата си. Заседанието на Областната епизоотична комисия започва в 11.00 часа в зала 712 на Областна администрация - Разград.", "date": "2019.08.22", "title": "Разград: Областната епизоотична комисия ще проведе заседание за актуалната обстановка в областта по отношение на африканската чума"}
{"url": "http://www.focus-news.net/news/2019/08/22/2691529/plovdiv-56-godishen-mazh-e-postradal-pri-pozhar-v-apartament-v-grada.html", "text": "56-годишен мъж е пострадал при пожар в апартамент в Пловдив. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. Сигналът за възникнали пламъци в апартамента е получен в 22.05 часа снощи. Произшествието е ликвидирано от собственика и е посетено от екип на пожарната. При пожара е пострадал собственикът – той е с обгорени ръце и гръб, първа и втора степен, откаран е от екип на Центъра за спешна медицинска помощ. Пламъците са унищожили 4 броя мебели, 2 броя уреди, също домашно имущество. Опушени са 80 кв. м стени, спасена е сградата. Причината за пожара е късо съединение на електрически вентилатор. \r\nТони МИХАЙЛОВ", "date": "2019.08.22", "title": "Пловдив: 56-годишен мъж е пострадал при пожар в апартамент в града"}
{"url": "http://www.focus-news.net/news/2019/08/22/2691524/politico-planat-na-makron-za-tramp-vselenata-i-vsichko-ostanalo.html", "text": "Поредната среща на върха на лидерите на страните от Г-7, помрачена от държавния глава на САЩ Доналд Тръмп? Не и според френския президент Еманюел Макрон, който има стриктен план за домакинството си на предстоящия форум на върха в Биариц, коментират в европейската редакция на изданието  Politico . \r\nМиналогодишното събиране на лидерите на Г-7 завърши с хаос, след като Тръмп обяви в любимата си социална мрежа „Туитър“, че няма да подкрепи договореното комюнике – очевидно напук заради коментарите на домакина, канадския премиер Джъстин Трюдо. \r\nМакрон е решен да не позволи на американския му колега да направи шоу и тази година. Хитрият план: след срещата в югозападния курортен град Биариц няма да бъде разпространявано съвместно комюнике.  \r\nНо това не означава, че Макрон е лишен от амбиция, що се отнася до срещата на върха, която ще продължи от 24 до 26 август. В изявление пред репортери, продължило близо два часа, френският президент заяви, че разглежда срещата като ключов момент в стремежа си да спаси „застрашения многостранен либерален световен ред“. В своя маратонски брифинг Макрон заяви, че Франция носи „особена отговорност\" в решаващата промяна на глобалния либерален ред. В противен случай „Европа е изложена на риск да избледнее… и да загуби своя суверенитет“, или по-лошо - „да стане васал“. \r\nСрещата на върха се провежда във време на множество кризи по целия свят.Тръмп враждува на множество фронтове - от търговска война с Китай до причудлива битка с Дания заради идеята за закупуване на Гренландия. Новият премиер на Обединеното кралство Борис Джонсън се бори вътре в страната си и извън нея за Брекзит. Италианският премиер Джузепе Конте вероятно ще присъства на срещата на върха, макар правителството му да се разпадна. Канцлерът на ФРГ Ангела Меркел е изправена пред отслабваща икономика. Всичко това е дори без да се изпада в дълбоки подробности за дълбоките международни разногласия по толкова различни въпроси като Иран и изменението на климата. \r\nЕто някои от основните моменти в стратегията на Макрон за работата на Г-7. \r\n \r\n<>b>Сдържане на Тръмп \r\n \r\nВъпреки че Макрон призна, че той и американският президент „нямат еднакви позиции за глобалния ред, ние нямаме еднакви цели\", той подчерта, че „президентът Тръмп не е бил никъде другаде толкова често, колкото във Франция. Г-7 ще бъде четвъртото му посещение от началото на мандата ми, [това] е полезно за координиране на нещата, защото в противен случай различията се увеличават\".  \r\n \r\nИ докато Макрон е наясно, че „с президента Тръмп, когато прави обещание в предизборна кампания, не можете да го убедите в друго\", както беше случаят с оттеглянето на САЩ от Парижкото споразумение за климата, ядрената сделка с Иран и воденето на търговска война с Китай, всички от които имат дестабилизиращо въздействие върху Европа, той все пак успява да се съсредоточи върху „постигането на истински неща заедно“. Като примери той посочи убеждаването на Тръмп да не изтегля всички американски войски от Сирия и решението на американския президент за съвместни въздушни удари в Сирия през 2018 г. с Великобритания и Франция в отговор на предполагаемо химическо нападение на сирийското правителство. \r\n \r\n Няма отстъпки по въпроса за Брекзит \r\n \r\nМакрон не харесва идеята за излизане на Великобритания от структурите на Общността без споразумение. „Твърдият Брекзит… ще бъде отговорност на британското правителство… Британците решиха за Брекзит. Правителството в Лондон има възможност до последната секунда да отмени член 50\", подчерта френският президент.  \r\nСъгласно думите му, предоговарянето на сделката за Брекзит за премахване на предпазния механизъм за ирландската граница, както предложи Джонсън, „не е вариант... защото това, което той предлага в писмото, което изпрати... е да се избира между целостта на европейския пазар и спазването на Споразумението от Разпети петък. Ние не бихме избрали между тези две неща\", категоричен бе Макрон. \r\nА що се отнася до търговската сделка, която Великобритания би сключила със САЩ, Макрон заяви, че тя няма да компенсира разходите за Брекзит и ще се окаже „цената на историческа васализация… Не мисля, че това е волята на британските хора... да станат младши партньор на САЩ\". \r\n \r\n Отпор на Русия \r\n \r\nДен, след като Белият дом заяви, че Макрон е предложил на Тръмп да покани Русия на срещата на Г-7 догодина, френският президент отхвърли това твърдение, като подчерта, че трябва да се постигне значителен напредък в конфликта в Украйна, преди Москва да може да бъде приветствана обратно във формата. \r\n„Уместно е в крайна сметка Русия да може да се върне към Г-8, но... задължителното предварително условие... е във връзка с Украйна да се намери решение въз основа на Минските споразумения\", припомни Макрон. \r\n„Мисля, че казаното за Русия, че може да се върне на масата без каквито и да било условия, е слабост за Г-7. Това би било стратегическа грешка и дълбока несправедливост\". \r\nВъпреки това, Макрон заяви, че е предпазлив оптимист по отношение на възможността за провеждането на среща на страните от нормандския формат през следващите седмици, за да се договори прекратяването на конфликта в Украйна. \r\n„Можем да продължим с размяна на затворници. Имах дълъг разговор с [Владимир Путин] по този въпрос и той е готов. Можем да продължим напред по Донбас, по демилитаризацията. Изглежда, че президентите на Русия и Украйна са готови да продължат напред\", коментира президентът на Франция. \r\n \r\n Удвояване на данъка върху технологиите \r\n \r\nМакрон е категоричен, че е „лудост“ гигантски компании като „Гугъл“ или „Фейсбук“ да избягват плащането на данъци в страни, където оперират, като им предоставят достъп до „постоянен данъчен рай\". \r\nТой обаче подчерта, че 3-процентовият цифров данък, приет от девет европейски държави, след като не бе наложен на равнището на ЕС, не се е насочен изключително към американски компании, а по-скоро към компании с определено ниво на приходи. \r\nДанъкът предизвика яростта на Тръмп и го накара да заплаши с налагането на 100-процентов данък върху вноса на френско вино. Но Макрон посочи, че министърът на финансите на Тръмп, заедно с други финансови министри на Г-7, са подписали миналия месец принцип за облагане с данъци на технологичните компании в страните, където те правят пари. \r\n \r\n \r\n Тереза Герова", "date": "2019.08.22", "title": "Politico: Планът на Макрон за Тръмп, Вселената и всичко останало"}
{"url": "http://www.focus-news.net/news/2019/08/22/2691532/shumen-v-sila-e-zabranata-za-dvizhenie-na-tovarni-avtomobili-nad-10-tona-po-patya-radko-dimitrievo-drumevo.html", "text": "Няма ограничения поради ремонтни дейности по републиканските пътища в областта, предаде репортер на  Радио „Фокус“ - Шумен . Движението се осъществява нормално, пътните настилки са сухи, видимостта е нормална. Времето е ясно, слънчево, температурата на въздуха е около 24 градуса. В сила е забраната за движение на товарни автомобили над 10 тона по пътя Радко Димитриево - Друмево, обходът е Шумен - Овчарово - Друмево. Нормално се осъществява движението в Шумен. Натоварен е трафикът по централните булеварди, както и в посока Индустриална зона. Светофарните уредби в града функционират без промяна. \r\nИвелина ИВАНОВА", "date": "2019.08.22", "title": "Шумен: В сила е забраната за движение на товарни автомобили над 10 тона по пътя Радко Димитриево - Друмево"}
{"url": "http://www.focus-news.net/news/2019/08/22/2691530/burgas-normalen-e-trafikat-v-oblastta.html", "text": "Нормален е трафикът в област Бургас. Това съобщи за Радио „Фокус“ – Бургас дежурният от Областно пътно управление. Видимостта е добра, пътищата са нормално проходими. \r\nПо-интензивен е трафикът в областния град. Натоварено е движението по централните булеварди „Стефан Стамболов“, „Демокрация“ и „Тодор Александров“. По-интензивно в движението и по бул. „Захари Стоянов“ в ж. к. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2019.08.22", "title": "Бургас: Нормален е трафикът в областта"}
{"url": "http://www.focus-news.net/news/2019/08/22/2691536/the-guardian-premierat-na-daniya-izrazi-iznenada-i-razocharovanie-zaradi-otmenenoto-poseshtenie-na-tramp.html", "text": "Министър-председателят на Дания Мете Фредериксен сподели, че е „изненадана и разочарована“ от решението на държавния глава на САЩ Доналд Тръмп да отмени планираното си посещение в страната заради отказа на Копенхаген да продаде Гренландия, отбелязва британският национален ежедневник  The Guardian . \r\nФредериксен потвърди, че островът не се продава: „Обсъдена е потенциална продажба на Гренландия. Тя беше отхвърлена от премиера на Гренландия Ким Килсен и аз напълно стоя зад това решение“. От редакцията припомнят, че по-рано датският премиер определи предложението на Тръмп за Гренландия като „абсурдно“. \r\nНа свой ред пред репортери в Белия дом по-късно Тръмп заяви: „Смятам, че изказването на датския премиер за абсурдността на идеята е гадна… Не беше хубав начин да го каже. Можеше просто да каже: „Не, предпочитаме да не го правим“. Тя не говори с мен, тя говори със САЩ. Не може да кажат: „Колко абсурдно“!“ \r\nФредериксен настоя, че решението на американския президент няма да засегне стратегическото, военното или търговското сътрудничество между двете страни. „Отмяната на посещението не променя добрите отношения между Дания и САЩ“, увери министър-председателят на скандинавската държава. \r\nПолитици от целия спектър се обединиха в осъждането на искането на Тръмп. „Вече има много добри причини да мислим, че този човек е глупак, сега той просто ни даде друга добра причина“, заяви пред датските медии Ева Фливхолм, външнополитически експерт на Червено-зеления алианс в страната. \r\n \r\n Тереза Герова", "date": "2019.08.22", "title": "The Guardian: Премиерът на Дания изрази „изненада и разочарование“ заради отмененото посещение на Тръмп"}
{"url": "http://www.focus-news.net/news/2019/08/22/2691535/shumen-samo-edna-ot-13-obshtestveni-cheshmi-v-grada-e-godna-za-piene-voda.html", "text": "Само една от 13 обществени чешми в Шумен е с годна за пиене вода. Това е показал лабораторният контрол на водата от тринадесет местни водоизточника, извършен през месец август. Това сочи справка на  сайта на Регионалната здравна инспекция - Шумен . По всички изследвани показатели отговаря водата от чешмата в Шумен по пътя за кв. „Дивдядово\". С отклонения по микробиологични показатели е водата от чешмите в Шумен до к-с „Кьошковете”, по пътя за Паметник „Създатели на българската държава”, в местност Бабешкия мост, кв. „Б. Българанов“, в кв. Дивдядово, ул. „Изворна“ до комплекс „Бохеми“, в кв. „Дивдядово\", ул. „Поройна“, на кръстовището на ул. „Тетово“ и ул. „В. Левски“ - срещу Томбул джамия, от чешма №1 по пътя за с. Лозево, чешма №2 по пътя за с. Лозево, чешма „Баба Конда“ в с. Салманово и от чешмата на разклона за с. Кочово по пътя от с. Лозево за с. Новосел. Водата от тези чешми не трябва да се ползва за пиене. Водата от чешма „Баба Пикла“ в с. Салманово е с отклонения по микробиологични показатели и с наднормено съдържание на нитрати. Измерената стойност за нитрати е 90 мг/л при максимално допустима 50 мг/л. Водата от тази чешма не следва да се ползва за пиене. Водата от чешмата на ул. „Янко Сакъзов” е с наднормено съдържание на нитрати. Измерената стойност за нитрати е 58 мг/л при максимално допустима 50 мг/л. Водата от тази чешма да не се ползва за пиене от малки деца. Получените резултати отразяват моментното състояние на водата от местните водоизточници. Качествата на водата от тях зависят изцяло от метеорологичните условия, тъй като не се извършва допълнителна обработка.", "date": "2019.08.22", "title": "Шумен: Само една от 13 обществени чешми в града е годна за пиене вода"}
{"url": "http://www.focus-news.net/news/2019/08/22/2691531/le-monde-frantsiya-rusiya-dalgosrochnata-investitsiya-na-emanyuel-makron.html", "text": "В навечерието на срещата на върха на Г-7 в югозападния френски курорт Биариц, държавният глава на страната Еманюел Макрон проведе среща с руския си колега Владимир Путин, за да обсъди бъдещето с него, внимателно избягвайки неприятните теми, подчертават в редакцията на парижкия ежедневник  Le Monde . \r\nКогато става въпрос за Русия, обикновено действащият с размах Макрон предпочита да залага на „дългосрочния план\". Едва ли е възможно да го обвиняваме: въпросът е сложен, а събеседникът е непоколебим. На 19 август, когато канцлерът на ФРГ Ангела Меркел и премиерът на Унгария Виктор Орбан отпразнуваха 30-годишнината от първия удар по Желязната завеса, френският президент прие руския си колега на Владимир Путин на брега на Средиземно море, за да обсъди изграждането на бъдещето с него. \r\nМакрон не щади сили. Изборът на затворения и идиличен Форт Брегансон за срещата бе потвърден, въпреки картината на масовите арести на демонстранти в Москва през последните няколко седмици. Въпреки напомнянето на важността на свободата на словото, правото на събиране и участие в избори, френският президент избра да избегне други неприятни теми, като намеса на Русия в изборния процес в западните страни или задържането в Москва на 24 украински моряци и режисьора от Симферопол Олег Сенцов. \r\nПрезидентът отново спомена Достоевски, Тургенев и Стравински като символи на Русия, която той щедро нарича „великата сила на Просвещението\". „Общите идеи“ трябва да направят останалото: от гледна точка на Париж възстановяването на диалога с Москва си струва прекомерните прояви на лиризма в този „дълбоко исторически момент за възстановяването на международния ред“. \r\nКартината на Просвещението представлява малък интерес за Владимир Путин. Букетът с цветя, подарен на Бриджит Макрон не трябва да заблуждава никого: руският лидер обича властта и презира Запада. Той се въздържа от ласкателни забележки по отношение на домакина си. Путин сега се сблъсква с много вътрешни затруднения и посещението му във Франция му позволява да покаже, че Русия отново се превърна в значителен играч на международната сцена до такава степен, че Франция го приема няколко дни преди срещата на върха, която организира тази година, макар Русия да е изгонена от формата. Перспективата (макар и трудоемка) за подобряване на отношенията между Русия и Европейския съюз, и по-специално премахването на санкциите, със сигурност си струва пътуване до Лазурния бряг. \r\nПрезидентът на Русия благодари на Макрон за подкрепата на Франция за пълното завръщане на Русия в Съвета на Европа. Москва представи тази стъпка като голяма дипломатическа победа, а това предполага, че изолацията не е останала без последствия за нея. Освен това Путин посочи (единственият положителен сигнал от своя страна към пресата) за възможността за напредък в Донбас. Той знае, че ситуацията с ЕС не може да се подобри без напредък в Украйна и вижда, че френският президент е готов да се превърне в движеща сила в тази посока. \r\nЛогично е, че Макрон иска да говори с Путин, ако иска да разреши кризите в Сирия, Иран и Либия. Въпреки това е много по-опасна намесата в остри въпроси и неясни мечти за „архитектура на сигурността“ от Лисабон до Владивосток. С други думи, става въпрос за краткосрочни и дългосрочни перспективи. \r\n \r\n Тереза Герова", "date": "2019.08.22", "title": "Le Monde (Франция): Русия – дългосрочната инвестиция на Еманюел Макрон"}
{"url": "http://www.focus-news.net/news/2019/08/22/2691537/smolyan-dvizhenieto-po-pat--86-srednogortsi-rudozem-tryabva-da-se-osashtestvyava-s-povisheno-vnimanie-poradi-remontni-deynosti.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. Движението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда от км 27 до км 29+500 е ограничено за МПС с тегло над 10 тона поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.08.22", "title": "Смолян: Движението по път ІІ-86 Средногорци – Рудозем трябва да се осъществява с повишено внимание поради ремонтни дейности"}
{"url": "http://www.focus-news.net/news/2019/08/22/2691538/makfaks-makedoniya-prokuraturata-v-bih-razsledva-zaplahi-sreshtu-milorad-dodik.html", "text": "Прокуратурата в Босна и Херцеговина разследва смъртни заплахи, отправени към сръбския член на Тристранното председателство на страната  Милорад Додик, предава македонската информационна агенция  „Макфакс“ . \r\n„Прокуратурата в БиХ получи доклад от Агенцията за разследване и защита на БиХ (СИПА) за заплашително съдържание, насочено към Додик в коментари по телевизия БН. Случаят се разследва, не можем да предоставим повече информация или подробности“, цитира агенцията думите на Адиса Карачич, старши експерт по връзки с обществеността в Прокуратурата. \r\n \r\n Тереза Герова", "date": "2019.08.22", "title": "„Макфакс“ (Македония): Прокуратурата в БиХ разследва заплахи срещу Милорад Додик"}
{"url": "http://www.focus-news.net/news/2019/08/22/2691539/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Посещението на държавния глава на Руската федерация Владимир Путин във Франция броени дни преди срещата на Г-7, както и подготовката на форума на върха в Биариц, а също и амбициите на американския президент Доналд Тръмп да придобие Гренландия са част от основните теми, върху които акцентират водещите европейските издания. \r\n \r\n \r\n*** \r\n  Поредната среща на върха на лидерите на страните от Г-7, помрачена от държавния глава на САЩ Доналд Тръмп? Не и според френския президент Еманюел Макрон, който има стриктен план за домакинството си на предстоящия форум на върха в Биариц, коментират в европейската редакция на изданието  Politico . \r\nМиналогодишното събиране на лидерите на Г-7 завърши с хаос, след като Тръмп обяви в любимата си социална мрежа „Туитър“, че няма да подкрепи договореното комюнике – очевидно напук заради коментарите на домакина, канадския премиер Джъстин Трюдо. \r\nМакрон е решен да не позволи на американския му колега да направи шоу и тази година. Хитрият план: след срещата в югозападния курортен град Биариц няма да бъде разпространявано съвместно комюнике.  \r\nНо това не означава, че Макрон е лишен от амбиция, що се отнася до срещата на върха, която ще продължи от 24 до 26 август. В изявление пред репортери, продължило близо два часа, френският президент заяви, че разглежда срещата като ключов момент в стремежа си да спаси „застрашения многостранен либерален световен ред“. В своя маратонски брифинг Макрон заяви, че Франция носи „особена отговорност\" в решаващата промяна на глобалния либерален ред. В противен случай „Европа е изложена на риск да избледнее… и да загуби своя суверенитет“, или по-лошо - „да стане васал“. \r\nСрещата на върха се провежда във време на множество кризи по целия свят.Тръмп враждува на множество фронтове - от търговска война с Китай до причудлива битка с Дания заради идеята за закупуване на Гренландия. Новият премиер на Обединеното кралство Борис Джонсън се бори вътре в страната си и извън нея за Брекзит. Италианският премиер Джузепе Конте вероятно ще присъства на срещата на върха, макар правителството му да се разпадна. Канцлерът на ФРГ Ангела Меркел е изправена пред отслабваща икономика. Всичко това е дори без да се изпада в дълбоки подробности за дълбоките международни разногласия по толкова различни въпроси като Иран и изменението на климата. \r\nЕто някои от основните моменти в стратегията на Макрон за работата на Г-7. \r\n \r\n<>b>Сдържане на Тръмп \r\n \r\nВъпреки че Макрон призна, че той и американският президент „нямат еднакви позиции за глобалния ред, ние нямаме еднакви цели\", той подчерта, че „президентът Тръмп не е бил никъде другаде толкова често, колкото във Франция. Г-7 ще бъде четвъртото му посещение от началото на мандата ми, [това] е полезно за координиране на нещата, защото в противен случай различията се увеличават\".  \r\n \r\nИ докато Макрон е наясно, че „с президента Тръмп, когато прави обещание в предизборна кампания, не можете да го убедите в друго\", както беше случаят с оттеглянето на САЩ от Парижкото споразумение за климата, ядрената сделка с Иран и воденето на търговска война с Китай, всички от които имат дестабилизиращо въздействие върху Европа, той все пак успява да се съсредоточи върху „постигането на истински неща заедно“. Като примери той посочи убеждаването на Тръмп да не изтегля всички американски войски от Сирия и решението на американския президент за съвместни въздушни удари в Сирия през 2018 г. с Великобритания и Франция в отговор на предполагаемо химическо нападение на сирийското правителство. \r\n \r\n Няма отстъпки по въпроса за Брекзит \r\n \r\nМакрон не харесва идеята за излизане на Великобритания от структурите на Общността без споразумение. „Твърдият Брекзит… ще бъде отговорност на британското правителство… Британците решиха за Брекзит. Правителството в Лондон има възможност до последната секунда да отмени член 50\", подчерта френският президент.  \r\nСъгласно думите му, предоговарянето на сделката за Брекзит за премахване на предпазния механизъм за ирландската граница, както предложи Джонсън, „не е вариант... защото това, което той предлага в писмото, което изпрати... е да се избира между целостта на европейския пазар и спазването на Споразумението от Разпети петък. Ние не бихме избрали между тези две неща\", категоричен бе Макрон. \r\nА що се отнася до търговската сделка, която Великобритания би сключила със САЩ, Макрон заяви, че тя няма да компенсира разходите за Брекзит и ще се окаже „цената на историческа васализация… Не мисля, че това е волята на британските хора... да станат младши партньор на САЩ\". \r\n \r\n Отпор на Русия \r\n \r\nДен, след като Белият дом заяви, че Макрон е предложил на Тръмп да покани Русия на срещата на Г-7 догодина, френският президент отхвърли това твърдение, като подчерта, че трябва да се постигне значителен напредък в конфликта в Украйна, преди Москва да може да бъде приветствана обратно във формата. \r\n„Уместно е в крайна сметка Русия да може да се върне към Г-8, но... задължителното предварително условие... е във връзка с Украйна да се намери решение въз основа на Минските споразумения\", припомни Макрон. \r\n„Мисля, че казаното за Русия, че може да се върне на масата без каквито и да било условия, е слабост за Г-7. Това би било стратегическа грешка и дълбока несправедливост\". \r\nВъпреки това, Макрон заяви, че е предпазлив оптимист по отношение на възможността за провеждането на среща на страните от нормандския формат през следващите седмици, за да се договори прекратяването на конфликта в Украйна. \r\n„Можем да продължим с размяна на затворници. Имах дълъг разговор с [Владимир Путин] по този въпрос и той е готов. Можем да продължим напред по Донбас, по демилитаризацията. Изглежда, че президентите на Русия и Украйна са готови да продължат напред\", коментира президентът на Франция. \r\n \r\n Удвояване на данъка върху технологиите \r\n \r\nМакрон е категоричен, че е „лудост“ гигантски компании като „Гугъл“ или „Фейсбук“ да избягват плащането на данъци в страни, където оперират, като им предоставят достъп до „постоянен данъчен рай\". \r\nТой обаче подчерта, че 3-процентовият цифров данък, приет от девет европейски държави, след като не бе наложен на равнището на ЕС, не се е насочен изключително към американски компании, а по-скоро към компании с определено ниво на приходи. \r\nДанъкът предизвика яростта на Тръмп и го накара да заплаши с налагането на 100-процентов данък върху вноса на френско вино. Но Макрон посочи, че министърът на финансите на Тръмп, заедно с други финансови министри на Г-7, са подписали миналия месец принцип за облагане с данъци на технологичните компании в страните, където те правят пари. \r\n \r\n*** \r\n  В навечерието на срещата на върха на Г-7 в югозападния френски курорт Биариц, държавният глава на страната Еманюел Макрон проведе среща с руския си колега Владимир Путин, за да обсъди бъдещето с него, внимателно избягвайки неприятните теми, подчертават в редакцията на парижкия ежедневник  Le Monde . \r\nКогато става въпрос за Русия, обикновено действащият с размах Макрон предпочита да залага на „дългосрочния план\". Едва ли е възможно да го обвиняваме: въпросът е сложен, а събеседникът е непоколебим. На 19 август, когато канцлерът на ФРГ Ангела Меркел и премиерът на Унгария Виктор Орбан отпразнуваха 30-годишнината от първия удар по Желязната завеса, френският президент прие руския си колега на Владимир Путин на брега на Средиземно море, за да обсъди изграждането на бъдещето с него. \r\nМакрон не щади сили. Изборът на затворения и идиличен Форт Брегансон за срещата бе потвърден, въпреки картината на масовите арести на демонстранти в Москва през последните няколко седмици. Въпреки напомнянето на важността на свободата на словото, правото на събиране и участие в избори, френският президент избра да избегне други неприятни теми, като намеса на Русия в изборния процес в западните страни или задържането в Москва на 24 украински моряци и режисьора от Симферопол Олег Сенцов. \r\nПрезидентът отново спомена Достоевски, Тургенев и Стравински като символи на Русия, която той щедро нарича „великата сила на Просвещението\". „Общите идеи“ трябва да направят останалото: от гледна точка на Париж възстановяването на диалога с Москва си струва прекомерните прояви на лиризма в този „дълбоко исторически момент за възстановяването на международния ред“. \r\nКартината на Просвещението представлява малък интерес за Владимир Путин. Букетът с цветя, подарен на Бриджит Макрон не трябва да заблуждава никого: руският лидер обича властта и презира Запада. Той се въздържа от ласкателни забележки по отношение на домакина си. Путин сега се сблъсква с много вътрешни затруднения и посещението му във Франция му позволява да покаже, че Русия отново се превърна в значителен играч на международната сцена до такава степен, че Франция го приема няколко дни преди срещата на върха, която организира тази година, макар Русия да е изгонена от формата. Перспективата (макар и трудоемка) за подобряване на отношенията между Русия и Европейския съюз, и по-специално премахването на санкциите, със сигурност си струва пътуване до Лазурния бряг. \r\nПрезидентът на Русия благодари на Макрон за подкрепата на Франция за пълното завръщане на Русия в Съвета на Европа. Москва представи тази стъпка като голяма дипломатическа победа, а това предполага, че изолацията не е останала без последствия за нея. Освен това Путин посочи (единственият положителен сигнал от своя страна към пресата) за възможността за напредък в Донбас. Той знае, че ситуацията с ЕС не може да се подобри без напредък в Украйна и вижда, че френският президент е готов да се превърне в движеща сила в тази посока. \r\nЛогично е, че Макрон иска да говори с Путин, ако иска да разреши кризите в Сирия, Иран и Либия. Въпреки това е много по-опасна намесата в остри въпроси и неясни мечти за „архитектура на сигурността“ от Лисабон до Владивосток. С други думи, става въпрос за краткосрочни и дългосрочни перспективи. \r\n \r\n*** \r\n  В Германия настояха хората, която извършват доброволни услуги за обществото, да получат право на безплатно пътуване в мрежата на железопътния транспорт, съобщава националният ежедневник  Die Frankfurter Allgemeine Zeitung . \r\nФедералното правителство трябва да отговори по-добре на 100-те хиляди най-вече млади хора с доброволчески професии, които имат реален ангажимент към обществото, с обезщетение в размер на до 400 евро на месец, според профсъюзите. Искането им е във връзка с решението от 1 януари следващата година войниците на служба да пътуват безплатно във влаковете на „Дойче Бан“. \r\n \r\n*** \r\n  Министър-председателят на Дания Мете Фредериксен сподели, че е „изненадана и разочарована“ от решението на държавния глава на САЩ Доналд Тръмп да отмени планираното си посещение в страната заради отказа на Копенхаген да продаде Гренландия, отбелязва британският национален ежедневник  The Guardian . \r\nФредериксен потвърди, че островът не се продава: „Обсъдена е потенциална продажба на Гренландия. Тя беше отхвърлена от премиера на Гренландия Ким Килсен и аз напълно стоя зад това решение“. От редакцията припомнят, че по-рано датският премиер определи предложението на Тръмп за Гренландия като „абсурдно“. \r\nНа свой ред пред репортери в Белия дом по-късно Тръмп заяви: „Смятам, че изказването на датския премиер за абсурдността на идеята е гадна… Не беше хубав начин да го каже. Можеше просто да каже: „Не, предпочитаме да не го правим“. Тя не говори с мен, тя говори със САЩ. Не може да кажат: „Колко абсурдно“!“ \r\nФредериксен настоя, че решението на американския президент няма да засегне стратегическото, военното или търговското сътрудничество между двете страни. „Отмяната на посещението не променя добрите отношения между Дания и САЩ“, увери министър-председателят на скандинавската държава. \r\nПолитици от целия спектър се обединиха в осъждането на искането на Тръмп. „Вече има много добри причини да мислим, че този човек е глупак, сега той просто ни даде друга добра причина“, заяви пред датските медии Ева Фливхолм, външнополитически експерт на Червено-зеления алианс в страната. \r\n \r\n***", "date": "2019.08.22", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/08/22/2691540/pregled-na-osnovnite-temi-vav-velikotarnovskiya-pechat.html", "text": "„Търновци скочиха срещи строеж на гаражи в „Зона В“ е заглавие на първа страница на областния всекидневник  „Янтра ДНЕС” . Великотърновци, живеещи в блок 6 на ул. „Димитър Рашев“, се обявиха срещу застрояването на зелените площи пред блока им с гаражи. Протестното писмо е входирано в Община В. Търново заедно с подписка. „Джипитата скочиха срещу готвените промени в имунизационния календар“, пише още вестникът. Голяма част от личните лекари във В. Търново са против готвените от здравното министерство промени в имунизационния календар, показа проверка на „Янтра ДНЕС“. Според исканите изменения, публикувани за обществено обсъждане, се предвижда намаляване на приемите на основната имунизация на пневмококовата ваксина за деца до 6-годишна възраст. „Задържаха пътник, опитал да подкупи полицаи с 60 лева“ е новина от криминалната хроника. Страница пета ни разказва за Иван Панайотов, който „иска да възроди спомена за забравени бележити търновци“. В раздел „Любопитно“ има материал за 120-годишна статия, която представя търновеца Георги Живков. На спортните страници е поместено интервю с Валентин Игнатов, който заявява „За „Етър“ бих се върнал и от Аляска“.  \r\n„Царъ Борисъ“ с надземен паркинг и с панорамна площадка ще се превърне в новата туристическа перла на старата столица“  е заглавие от другия областен ежедневник  „Борба“ . Готови са проектите за възстановяване на две от най-красивите старинни сгради във Велико Търново, свързани с историята на града, и една от неговите емблеми. Зданията бяха в неугледен вид и през годините са сменили няколко пъти собствениците си. „Кризисен център „Търновград“ ще отвори врати след 4 месеца“ е друга новина от днес. Община Велико Търново ще кандидатства по ОП „Развитие на човешките ресурси“ с проект за подбор, обучение, назначаване и издръжка на персонал за новоизградения Кризисен център за лица, жертви на насилие, пострадали при бедствия и аварии – „Търновград“. „С печалба от пет лева и пет пасти започнал пътят на Снежана Стефанова в туристическия бизнес“, пише още „Борба“, а статията разказва кариерата на една от малцината преподавателки по туристически анимации в България. „Тийнейджър се удави в Янтра“ е новина от криминалната хроника. В областния ежедневник ще намерите и статия за новия дует на търновката Михаела Филева и Орлин Павлов.", "date": "2019.08.22", "title": "Преглед на основните теми във великотърновския печат"}
{"url": "http://www.focus-news.net/news/2019/08/22/2691544/pss-dobri-usloviya-za-turizam-v-planinite.html", "text": "Добри условия за туризъм в планините. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Температурите са между 10-16 градуса. Във високите части на планините духа умерен вятър. Лифтовите съоръжения работят според летния им график. Няма регистрирани инциденти.  \r\nИнформация за обстановката в планините можете да намерите на адреса на ПСС в интернет.  \r\nТелефоните на ПСС са: 02/ 9632000 и 088 1470.", "date": "2019.08.22", "title": "ПСС: Добри условия за туризъм в планините"}
{"url": "http://www.focus-news.net/news/2019/08/22/2691542/pregled-na-osnovnite-temi-v-burgaskiya-pechat.html", "text": ". „Отдават под наем три култови бургаски кръчми“ е водещото заглавие от днешния бой на вестник  ”Черноморски фар“ . „Общинските фирма „БКС“ пускат търг“ и „Дали ще се сменят собствениците им ще стане ясно през септември“ пояснява материалът. Отдаването под наем е за срок от пет години, такова е решението на Общинският съвет на Бургас от февруари 2019 година. Търгът е насрочен за 11 септември, а книжа за участие могат да се подават до 5 септември. „Бургас повишава рейтинга си в туризма с оригинален проект“ четем още от първата страница на ежедневника. „Силата на водата“ е нов проект на Община Бургас по ОП „Региони в растеж 2015-2020“. Има сериозен шанс неговото изпълнение да започне през следващата 2020 година. С този проект се кандидатства с европейски средства, с който: да бъде създаден етнографски комплекс в Ченгенескеле, да се изгради още един малък пристан на Света Анастасия, да се развие предлагането на минерална вода в „Акве Калиде“, да се ремонтира фасадата на храм „Св. св. Кирил и Методий“. „Най-много са регистрираните в Бюрото по труда специалисти“ е още едно заглавие в днешното издание. Локомотивен машинист, монтажист на метални конструкции, техник-поддръжка на вятърни турбини, счетоводител, леяр, фитнес инструктори, наред с готвачи, камериерки и гледачи на болни и възрастни хора – това са част от професиите, за които се търсят българи за работа в чужбина. „Разширяват пристана на острова Света Анастасия“, „В Ахелой отбелязаха 1102 години от славната битка на Цар Симеон“ и „Мъж продавал белина като лекарство против рак“ са други теми във вестника. \r\nТемата на деня е: „Наградата „Нестинарка“ празнува 20-ия си рожден ден“. „Авторът ѝ, скулпторът Ненчо Русев разкрива тайната около създаването ѝ“ и „Възродиха научните четения по хуманитаристика в рамките на Международния фолклорен фестивал“ са подзаглавията на статията.", "date": "2019.08.22", "title": "Преглед на основните теми в бургаския печат"}
{"url": "http://www.focus-news.net/news/2019/08/22/2691543/sliven-mariya-nikolova-e-pobeditel-na-orehovo-ultra.html", "text": "Мария Николова е победител на  маратона Орехово Ултра. Това съобщиха от отдел „Спорт“ в  Община Сливен . Дългогодишната състезателка на АСК  – Лека атлетика Сливен надбяга и мъжете на 50 км/2545 D+ трасе, като спечели с нов рекорд от 5:20 минути. Така подобри своят рекорд от миналата година с 15 минути. \r\nТреньор на  Мария е нейната майка Надя Михова.", "date": "2019.08.22", "title": "Сливен: Мария Николова е победител на Орехово Ултра"}
{"url": "http://www.focus-news.net/news/2019/08/22/2691546/pentagonat-sasht-shte-imat-hiperzvukovo-orazhie-v-blizkite-nyakolko-godini.html", "text": "В арсенала на САЩ ще има хиперзвуково оръжие в течение на близките няколко години, увери министърът на отбраната на страната Марк Еспер в интервю пред телевизионният канал Fox News, предава  ТАСС . \r\nНа военния министър бе зададен въпрос, доколко близко са САЩ до това, да получат хиперзвуково оръжие. „Мисля, че, най-вероятно, това е въпрос на няколко години“, отговори той. \r\nПо-рано изпълняващият длъжността министър на армията на САЩ Раян Маккарти заяви, че Вашингтон проучва възможностите за разработването на различни типове ракети, които по-рано са били забранени от руско-американския договор за ликвидация на ракетите със среден и малък обсег (ДРСМО). \r\n„Що се касае до обсега на ракетите в рамките на ДРСМО, ние вече не сме страна по договора и, на първо място, обмисляме как можем да се възползваме от това – става въпрос за разработването на ракети за нанасяне на точечни удари", "date": "2019.08.22", "title": "Пентагонът: САЩ ще имат хиперзвуково оръжие в близките няколко години"}
{"url": "http://www.focus-news.net/news/2019/08/22/2691534/ruse-v-grada-shte-se-provede-zasedanie-na-oblastnata-epizootichna-komisiya-zaradi-afrikanskata-chuma-po-svinete.html", "text": "В града ще се проведе заседание на Областната епизоотична комисия заради африканската чума по свинете. Това съобщиха от пресцентъра на  Областна администрация - Русе . Заседанието е свикано в изпълнение на указанията от Министерството на земеделието, храните и горите за провеждане на ежеседмични заседания на Областна епизоотична комисия. Събитието ще се състои от 10.00 часа в Зала 1 на Областната администрация. \r\nПо време на срещата ще бъде представена както актуалната епизоотична обстановка по отношение на болестта африканска чума по свинете, така и предприетите мерки за борба със заболяването.", "date": "2019.08.22", "title": "Русе: В града ще се проведе заседание на Областната епизоотична комисия заради африканската чума по свинете"}
{"url": "http://www.focus-news.net/news/2019/08/22/2691547/mvr-trima-dushi-sa-zaginali-a-28-sa-postradali-pri-katastrofi-v-stranata-prez-izminaloto-denonoshtie.html", "text": "Трима души са загинали, а 28 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 26 тежки пътнотранспортни произшествия. В София са регистрирани 27 леки и две тежки катастрофи, при които са пострадали трима души.", "date": "2019.08.22", "title": "МВР: Трима души са загинали, а 28 са пострадали при катастрофи в страната през изминалото денонощие"}
{"url": "http://www.focus-news.net/news/2019/08/22/2691548/sofiyska-voda-vremenno-shte-prekasne-vodosnabdyavaneto-v-chast-ot-selo-marchaevo-na-23-avgust.html", "text": "„Софийска вода” временно ще прекъсне водоснабдяването в част от село Мърчаево на 23 август. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Цар Симеон“ в с. Мърчаево се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Зюмбюл“ и ул. „Сините камъни“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Цар Симеон“ до училището. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2019.08.22", "title": "„Софийска вода” временно ще прекъсне водоснабдяването в част от село Мърчаево на 23 август"}
{"url": "http://www.focus-news.net/news/2019/08/22/2691545/tass-rusiya-i-germaniya-se-dogovoriha-za-satrudnichestvo-za-realizatsiyata-na-severen-potok-2.html", "text": "Москва и Берлин се договориха да улеснят изпълнението на големи съвместни инвестиционни проекти, включително за изграждането на газопровода „Северен поток-2“. Това обяви министърът на външните работи на Руската федерация Сергей Лавров на съвместна пресконференция в Москва след разговори с германския си колега Хайко Маас, предава  TACC . \r\n„Когато разглеждахме търговските и икономическите въпроси, ние изразихме интерес да задълбочим инвестиционното сътрудничество и да помогнем на нашите компании да изпълняват мащабни проекти, включително„ Северен поток-2 “, отбеляза руският външен министър. \r\n„Приветстваме настроението на германския бизнес да работи активно в Руската федерация, което бе потвърдено по време на неотдавнашния Петербургски международен икономически форум, където германският бизнес бе един от най-представените\", добави първият дипломат на Москва. \r\n„Северен поток-2“ е чисто търговски проект, който ще увеличи енергийната сигурност на Европа и който по никакъв начин не е замислен с цел да навреди на Украйна“, каза още Лавров. „Украинските колеги знаят това, срещат се министри на енергетиката, срещат се представители на „Газпром“ и „Нафтогаз“. Има абсолютно конкретни решения, които ще позволят да паднат притесненията на онези, които се опасяват за съдбата на Украйна, освен ако не се опитат отново да политизират тази тема, както направи предишният режим в Киев\". \r\nДоговорът за транзит на руски газ през територията на Украйна е сключен през 2009 г. и изтича в края на 2019 г. Украинската страна многократно е заявявала, че не може да приеме искането на Русия да удължи договора в предишната му форма и обмисля сценарии в случай на прекратяване на транзита. \r\n \r\n Тереза Герова", "date": "2019.08.22", "title": "ТАСС: Русия и Германия се договориха за сътрудничество за реализацията на „Северен поток-2“"}
{"url": "http://www.focus-news.net/news/2019/08/22/2691549/vidin-natovaren-e-trafikat-po-glaven-pat-i-1-montana-vidin-v-posoka-dunav-most-2.html", "text": "Натоварен е трафикът по главен път I-1 Монтана – Видин в посока „Дунав мост 2“. Това каза за  Радио „Фокус“ – Видин  дежурният служител в Областно пътно управление. От граничния пункт „Дунав мост 2“ съобщиха, че работят всички гишета за обработка на документите. На другите два гранични пункта в областта – „Връшка чука“ и „Брегово“, трафикът е спокоен и няма образувани опашки от чакащи автомобили. Остава затворен за автомобили над 12 тона проходът Петрохан, обходният маршрут е през гр. Своге. Движението по път III-1413 Грамада – Синаговци е ограничено за автомобили над 12 тона поради свлачище. Срокът е до 30 август 2019 г. \r\nВъв Видин трафикът е засилен на входно- изходните артерии на града, в централната градска част и по бул. „Панония“.  \r\nАнна ЛОЗАНОВА", "date": "2019.08.22", "title": "Видин: Натоварен е трафикът по главен път I-1 Монтана – Видин в посока „Дунав мост 2“"}
{"url": "http://www.focus-news.net/news/2019/08/22/2691551/vidin-nivoto-na-reka-dunav-v-rayona-na-grada-se-e-povishilo-s-20-sm-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 14 см и водният стоеж е 111 см, съобщиха от местната  Хидрометеорологична станция . Нивото на реката край Видин е 164 см, повишението за последното денонощие е от 20 см. Край Лом през последното денонощие е измерено повишение от 18 см и водният стоеж е 170 см. Нивото на реката край Оряхово е 49 см, там е регистрирано повишение за последното денонощие от 8 см. Температурата на водата край Ново село е 26 градуса, край Оряхово е 27 градуса.", "date": "2019.08.22", "title": "Видин: Нивото на река Дунав в района на града се е повишило с 20 см за последното денонощие"}
{"url": "http://www.focus-news.net/news/2019/08/22/2691550/dobrich-spryano-e-vodopodavaneto-v-rayona-na-humanitarna-gimnaziya-severna-promishlena-zona-i-ul-kaliakra-zaradi-izgrazhdane-na-vodoprovodni-vrazki-po-ul-vida-dimitrova.html", "text": "Спряно е водоподаването в района на Хуманитарна гимназия, Северна промишлена зона и ул. „Калиакра“ заради изграждане на водопроводни връзки по ул. „Вида Димитрова“, съобщиха от ВиК- Добрич, предаде кореспондент на  Радио „Фокус” – Варна . Водоподаването ще бъде нарушено до приключване на работата. Аварии по водопреносната мрежа в областта се отстраняват: \r\n- в община Добрич-селска - с. Долина, с. Смолница, с. Богдан и с. Батово; \r\n- в община Каварна - ул. „Добротица“ в града, с. Топола и с. Белгун; \r\n- в община Генерал Тошево - с. Кардам и с. Рогозина; \r\n- в община Шабла - с. Пролез. \r\nЖулиета НИКОЛОВА", "date": "2019.08.22", "title": "Добрич: Спряно е водоподаването в района на Хуманитарна гимназия, Северна промишлена зона и ул. „Калиакра“ заради изграждане на водопроводни връзки по ул. „Вида Димитрова“"}
{"url": "http://www.focus-news.net/news/2019/08/22/2691553/pazardzhik-po-patya-panagyurski-kolonii-panagyurishte-v-rayona-na-75-km-dvizhenieto-tryabva-da-se-osashtestvyava-s-povisheno-vnimanie-poradi-propadane-na-chast-ot-banketa.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението по пътя Панагюрски колонии – Панагюрище в района на 75 км трябва да се осъществява с повишено внимание, поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.08.22", "title": "Пазарджик: По пътя Панагюрски колонии – Панагюрище в района на 75 км движението трябва да се осъществява с повишено внимание поради пропадане на част от банкета"}
{"url": "http://www.focus-news.net/news/2019/08/22/2691555/gabrovo-ogranicheno-e-preminavaneto-na-avtomobili-s-shirina-nad-33-metra-po-patya-mezhdu-selata-kormyansko-i-malak-varshets.html", "text": "Затворена за движение е улица „Малина“ в Габрово, част от път III-5004 Чехлевци – Велчевци (от км 10+940 до км 11+829). Там се извършват ремонтни дейности, които налагат въвеждането на обходен маршрут през улици в урбанизирана територия на Габрово. Това съобщават за  Радио „Фокус“ – Велико Търново  от Областно пътно управление – Габрово. Очаква се дейностите да приключат в края на месеца. Времето в областта е ясно, настилките са сухи, а трафикът – спокоен. Полицейски патрули са разположени в по-критичните участъци, с концентрация на ПТП. Те следя за правилното протичане на движението и спазване на закона. Ограничено е преминаването на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха, че реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3.30 м, при км 46+800 по общински път до III–403 в село Малки Вършец. Движението по път III-6072 Селище – Стоките при км 11+675 трябва да се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването също е до 31 август. \r\nЛуиза ТРАНЧЕВА", "date": "2019.08.22", "title": "Габрово: Ограничено е преминаването на автомобили с ширина над 3.3 метра по пътя между селата Кормянско и Малък Вършец"}
{"url": "http://www.focus-news.net/news/2019/08/22/2691552/prof-d-r-todor-kantardzhiev-nad-20-ot-karlezhite-obiknoveno-sa-nositeli-na-nyakakvi-infektsii.html", "text": "Над 20% от кърлежите обикновено са носители на някакви инфекции. Това каза директорът на Центъра за заразни и паразитни болести проф. д-р Тодор Кантарджиев, в интервю за  Агенция „Фокус“ . „Въпреки че ухапванията от кърлежи в началните месеци на лятото бяха около 3 пъти повече ухапаните хора от ухапаните миналата година, заболяванията, които се предават от кърлежи и които се диагностицират в Националния център, са с 30% по-малко“, каза професорът. Той добави, че и случаите на лаймската болест също са намалели. „Всичко това се дължи на факта, че Националният център по заразни и паразитни болести широко препоръчваше взимането на еднократна доза антибиотик при свалянето на кърлеж“, поясни Тодор Кантарджиев и заяви, че кърлежите пренасят и други болести. „Кърлежите по градинките пренасят други заболявания, които преминават с неразположение и температура, като ерлихиоза, анаплазмоза и други инфекции. Тази година с една трета са по-малко регистрираните болни от лаймска болест и марсилска треска, благодарение на факта, че повечето хора взеха по една доза антибиотик със сваляне на кърлежа. Това намалява с 10,2 пъти вероятността да се разболееш“, заяви той. Професорът бе категоричен, че инфекциите трябва да се лекуват правилно, за да не настъпят тежки усложнения.  \r\nНадежда ИВАНОВА \r\n \r\n Пълния текст на интервюто четете по-късно в „Мнение”", "date": "2019.08.22", "title": "Проф. д-р Тодор Кантарджиев: Над 20% от кърлежите обикновено са носители на някакви инфекции"}
{"url": "http://www.focus-news.net/news/2019/08/22/2691554/api-nad-73-mln-lv-se-investirat-v-uchastak-ot-pat-ii-49-na-teritoriyata-na-obshtina-kubrat.html", "text": "Започна ремонтът на 9 км от път II-49 Кубрат - Тутракан, в участъка между селата Топчии и Каменово. Това съобщиха от пресцентъра на  Агенция „Пътна инфраструктура“ . Отсечката е основна пътна връзка за жителите от община Кубрат с областния център Разград. Инвестицията е за над 7.3 млн. лв., а средствата са от бюджета на Агенция „Пътна инфраструктура“. \r\nСтроителните работи в момента се изпълняват без спиране на движението като превозните средства преминават двупосочно в платното, в което не се работи. Необходимо е шофьорите да карат внимателно, със съобразена скорост и да спазват стриктно пътната сигнализация, тъй като преминават в отсечка с ремонтни дейности. \r\nПредвидените дейности включват ремонт на настилката, отводнителни дейности, нова маркировка, ограничителни системи и знаци. От пътноподдържащото дружество е изискано да работи максимално мобилизирано, за да може ремонтните дейности да завършат в строителния сезон и да не се затруднява трафикът.  \r\nПрез м. г. със средства от ОП „Региони в растеж“ бяха рехабилитирани общо 31 км от път II-49 Търговище - Разград - Кубрат - Тутракан. Второкласният път е основна транспортна връзка за областите Търговище, Разград и Силистра. Инвестирани са над 20 млн. лв. Основно ремонтирани са участъците Търговище - Разград и Кубрат и Тутракан.", "date": "2019.08.22", "title": "АПИ: Над 7.3 млн. лв. се инвестират в участък от път II-49 на територията на община Кубрат"}
{"url": "http://www.focus-news.net/news/2019/08/22/2691541/shumen-v-grada-shte-se-provede-zasedanie-na-oblastnata-epizootichna-komisiya-zaradi-obstanovkata-v-stranata-po-povod-afrikanskata-chuma-po-svinete.html", "text": "Заседание на Областната епизоотична комисия ще се проведе от 10.00 часа в зала 2 на Областна администрация - Шумен. Това съобщиха от пресцентъра на  Областната администрация . Участниците в срещата ще бъдат запознати с епизоотичната обстановка към настоящия момент, със заповедите и указанията на Министерството на земеделието, храните и горите, Българската агенция по безопасност на храните и Изпълнителната агенция по горите. От Североизточно държавно предприятие (СИДП) и Държавно горско стопанство „Върбица“ ще докладват за хода на изпълнението на предприетите мерки в района на местността Елешница, община Върбица. Представителите на общините ще оповестят информация по отношение подготовката на заявления, констативни протоколи и списъци, отнасящи се до предстоящото изплащане на определените финансови средства, отпуснати за обеззаразяване на личните стопанства, в които бяха отглеждани свине. В дневния ред са включени още доклади от представителите на Областната дирекция по безопасност на храните, Областното пътно управление, Областната дирекция на МВР, Регионалната инспекция по околната среда и водите, Регионалната дирекция по горите, СИДП - Шумен, Областна дирекция „Земеделие“, „Шумен - Пътнически автотранспорт“ ООД и Регионалната здравна инспекция за изпълнението на решенията на Областната епизоотична комисия.", "date": "2019.08.22", "title": "Шумен: В града ще се проведе заседание на Областната епизоотична комисия заради обстановката в страната по повод африканската чума по свинете"}
{"url": "http://www.focus-news.net/news/2019/08/22/2691556/prof-d-r-todor-kantardzhiev-tozi-sezon-ochakvame-komarite-da-razboleyat-hora-ot-zapadnonilska-treska.html", "text": "Този сезон очакваме комарите да разболеят хора от западнонилска треска. Това каза директорът на Центъра за заразни и паразитни болести проф. д-р Тодор Кантарджиев, в интервю за  Агенция „Фокус“ . „Миналата година починалите в Сърбия са 45, в Румъния – 35, в Гърция – над 50“, посочи професорът. По думите му заболяването е засегнало и България през миналата година. „В нашата страна миналата година доказахме 15 случая, двама от които починаха“, добави той.  \r\nПроф. Кантарджиев каза, че асептичните менингити и енцефалити се причиняват от две групи вируси, като едната е именно групата на западнонилската треска, а другата е групата на хората с възпаление на мозъка. „Другата група е свързана с възпаление на мозъка при деца, загуба на съзнание – това са ентеровирусите, които са характерни за периодите на горещините“, поясни той. Тодор Кантарджиев добави, че тази група вируси засяга централната нервна система. \r\nНадежда ИВАНОВА \r\n \r\n Пълния текст на интервюто четете по-късно в „Мнение”", "date": "2019.08.22", "title": "Проф. д-р Тодор Кантарджиев: Този сезон очакваме комарите да разболеят хора от западнонилска треска"}
{"url": "http://www.focus-news.net/news/2019/08/22/2691558/die-welt-sreshtata-lavrov-maas-otnovo-premina-pod-znaka-na-konfrontatsiyata.html", "text": "Министърът на външните работи на ФРГ Хайко Маас разговаря с руския си колега Сергей Лавров в Москва. Както и предходните срещи на двамата дипломати, така и тази мина под знака на конфронтацията, коментират в редакцията на германския национален ежедневник  Die Welt . \r\n„Сергей Лавров принадлежи към онзи тип политици, които напомнят за Съветския съюз., ще му се припомни, от бившия Съветски съюз. Мечешка решителност, привидна дружелюбност, но все пак мрачна. Или на преговарящите в Камарата на представителите на САЩ. Забулен в пашкул от арогантност и сила. Вероятно точно такива мъже да участвали в конференциите от времето на Метерник. Ние определяме музиката, вие танцувате! Хайко Маас, известен с елегантния си гардероб… е на поста външен министър само от година и половина, и има малко общо с Лавров, който изпълнява функциите от 2004 г. насам“. Така изданието описва първите дипломати на Берлин и Москва, които – въпреки че вече провеждаха няколко срещи, така и не успяват да намерят верния тон в общуването помежду си.  \r\nРазговорът им от сряда в Москва бе белязан от конфронтация, макар привидно двамата да се опитаха да демонстрират приятелските си настроения един спрямо друг. \r\nДори беше заявено, че има знаци за напредък по въпроса за Минските споразумения. Налице са „положителни признаци“ за уреждане на конфликта в Източна Украйна и този „импулс“ трябва да се използва, увери Маас. Той допълни, че може да се проведе евентуална среща на министрите на външните работи между Русия и Украйна с посредничеството на Париж и Берлин.  \r\nЛавров изрази подобно оптимистично и сходно мнение, а освен това призова за „уреждане на всички спорове\" в Персийския залив. Фактът, че САЩ не само са напуснали ядрената сделка с Иран, но също така искат да забранят на други да изпълняват това споразумение, предизвиква загриженост, коментира първият дипломат на Москва.  \r\nПодобни призиви, дори онези, подсказващи за своеобразен фронт за солидарност срещу Вашингтон, не трябва да заблуждава, предупреждават от редацията. „Тъй като различията са огромни големи, германско-руските връзки се приближават единствено до добри отношения. Дипломацията има фини форми на измерване на силата“.  \r\nСлед протестите на опозицията в хода на изборите за московски градски съвет на 8 септември и последвалите масови арести, имаше обвинение за намеса на Германия във вътрешните работи на Русия. Маас отхвърли атаката толкова спокойно, колкото и решително. Вероятно „не е реалистично нито в настоящето, нито в бъдещето да се смята, че Германия или германските медии искат да повлияят на вътрешнополитическото развитие или дори да го инициират“. \r\nИ социалдемократът влезе в контраатака. Според Маас фактът, че журналист на „Дойче веле“ е бил възпрепятстван и арестуван по време на работа е „абсолютно неразбираем процес\", който „не е в съответствие със свободата на пресата\". „Това е доста остър меч сред дипломатите“, отговори Лавров. Служителите на руската държавна телевизия RT също биха били възпрепятствани в работата си в Германия, изключени от пресконференции, предаванията им да бъдат блокирани при подобни подозрения. \r\n„В Германия нито една руска медия не е блокирана или маргинализирана“, отговори Маас.  \r\nПолемика възникна и около обсъжданията на Договора за ракети със среден и малък обсег (ДРСМО), който изтече в началото на август. Лавров се оплака, че американците междувременно са изпробвали нова наземна крилата ракета, която е в разрез с ДРСМО. \r\nМаас остана напълно неподвижен. Той каза, че НАТО е „реагирало по подходящ начин\". Защото Русия вече е провеждала такива изпитания, подчерта германският външен министър.  \r\nОт редакцията припомнят, че в редиците на партията на Маас – ГСДО, не е много популярно да се заема ясна позиция срещу Москва или Путин. Още от самото начало Маас се противопостави на това неписано правило. Още през март 2018 г. той критикува преизбирането на Путин с думите: „Резултатът от изборите в Русия ни изненада толкова, колкото обстоятелствата на тези избори“. \r\nВ този дух Маас, който в четвъртък ще се срещне с представители на гражданското общество и неправителствените организации, отново призова Москва да освободи 24-мата украински моряци. Те бяха арестувани през ноември, докато се опитваха да стигнат от Черно до Азовско море.  \r\nСлед края на пресконференцията Лавров и Маас се изправиха весело, за да отидат на вечеря. Със сигурност не са приятели. Но двамата външни министри сякаш се уважават. Може би защото двамата, въпреки всичките си различия, все пак имат прилики. \r\n \r\n Тереза Герова", "date": "2019.08.22", "title": "Die Welt: Срещата Лавров-Маас отново премина под знака на конфронтацията"}
{"url": "http://www.focus-news.net/news/2019/08/22/2691557/stara-zagora-v-grada-shte-se-provede-beerfestat-pod-mototo-kogato-shofirate-nikoga-ne-piyte.html", "text": "Градът отново ще е столица на бирата в дните от 4 до 8 септември. Това съобщиха от пресцентъра на  Община Стара Загора . Началото ще бъде дадено на 4 септември от 19.00 часа, а петте дни на събитието ще предложат тематична и богата музикална програма, качествено пиво и настроение. \r\nПетото издание на „Beerфестът“ ще премине под мотото „Когато шофирате, никога не пийте!“. Кампанията за отговорна консумация включва специална безплатна автобусна линия, която да осигури безаварийно прибиране на посетителите на събитието. През всеки от фестивалните дни от 21.00 часа до 00.00 часа през 30 минути ще тръгва автобус. Маршрутът му покрива почти цялата територия на града, което улеснява максимално посетителите на емблематичното събитие. За тези, които са решили да дойдат с автомобилите си, е осигурен безплатен паркинг. Той ще се намира на мястото на бившия автополигон на ул. „Радецки“. \r\nЗа да се запази чиста и приветлива поляната до пивоварна „Загорка“, и тази година ще се реализира инициативата „Бира за смет“. Всеки пълен с пластмасови и кенови опаковки плик, предаден на съответния пункт за разделно събиране на отпадъци, ще дава на отговорните гости талон за безплатна наливна бира. Повече информация за интересната еко идея ще бъде давана на място. \r\n„Beerфестът“ се организира от Община Стара Загора и „Загорка“ АД.", "date": "2019.08.22", "title": "Стара Загора: В града ще се проведе „Beerфестът“ под мотото „Когато шофирате, никога не пийте!“"}
{"url": "http://www.focus-news.net/news/2019/08/22/2691559/burgas-dvama-mladezhi-sa-s-opasnost-za-zhivota-sled-katastrofa-na-patya-s-kampchiya-s-saedinenie.html", "text": "Двама младежи са с опасност за живота след катастрофа на пътя с. Кампчия – с. Съединение. Това съобщиха от  ОДМВР - Бургас . Инцидентът е станал на 21 август т.г. около 03.50 часа в района на км 5+850 по пътя с. Кампчия – с. Съединение. Поради движение с несъобразена скорост в условията на ляв завой, самостоятелно катастрофира, блъскайки се последователно в крайпътната мантинела и бетонов фундамент на водостока, а впоследствие и се самозапалва до пълно обгоряване извън пътното платно, лек автомобил „БМВ 330 Д“, управляван от 22-годишен мъж от с. Съединение. От ПТП пострадал водачът на автомобила, който е настанен за лечение в отделение „Реанимация“ на УМБАЛ - Бургас с диагноза „политравматизъм“ и с опасност за живота. Пострадали са и неговите двама спътници – 20-годишен мъж от с. Съединение, пътувал на предната дясна седалка, който е настанен за лечение в отделение „Реанимация“ на УМБАЛ - Бургас с диагноза „политравматизъм“ и с опасност за живота, както и 17-годишен мъж от с. Съединение (настанен за лечение в отделение „Неврохирургия“ със сътресение на мозъка и без опасност за живота). Работата по случая продължава от служители на Районно управление - Сунгурларе.", "date": "2019.08.22", "title": "Бургас: Двама младежи са с опасност за живота след катастрофа на пътя с. Кампчия – с. Съединение"}
{"url": "http://www.focus-news.net/news/2019/08/22/2691563/burgas-v-grada-se-vavezhdat-zoni-s-ogranichenie-na-skorostta-do-30-kmch.html", "text": "В града се обособяват няколко зони, в които максималната скорост за движение на автомобилите се ограничава до 30 км/час. Това съобщиха от пресцентъра на  Община Бургас . Целта на мярката е да се намалят инцидентите с тежки последствия на пътя. \r\nС максимална скорост до 30 км/час ще се движат автомобилите в района на централната градска част, заключен между улиците „Булаир“, „Цар Симеон I“, „Св. св. Кирил и Методий“ и „Александровска“. Ограничението ще е в сила и за цялата територия на кварталите „Сарафово“ и „Крайморие“. \r\nПричините за ограничението на скоростта в посочените места са няколко. Едната е, че това са гъсто населени райони. В тях има училища, детски градини, паркове, зони за отдих и каране на велосипеди. Това от своя страна води до интензивно движение на пешеходци и по-голям риск от инциденти, особено през активния летен сезон. \r\nМярката ще има положителен ефект в няколко посоки. На първо място ще намалеят пътните инциденти с тежко пострадали и ще се даде предимство на пешеходците и велосипедистите. Ще се ограничи и нивото на замърсяване на въздуха от автомобилни газове. Нивото на шум също ще спадне, когато колите се движат по-бавно. От друга страна ще се подобри пропускателната способност на улиците. Практиката показва, че при пътен инцидент, ако автомобилът се движи с 30 км./час, шансът на пешеходеца да се отърве само с леки травми е 95%. При удар със скорост от 50 км/час, шансът на пешеходеца намалява на 60%. А при 65 км/час – вероятността пешеходецът да оцелее е 20%. \r\nВ Бургас вече е правен опит за обособяване на зона с ограничение на скоростта до 30 км/час. Това се случи по време на първия учебен ден миналата година в района на ОУ „Братя Миладинови“. Резултатите показват, че по време на експеримента не е имало пътни инциденти или затруднение на движението. Въвеждането на ограничението се прави с решение на Комисията по безопасност на движение по пътищата към Община Бургас. То е мотивирано и от постъпилите множество сигнали от граждани за управление на превозни средства с несъобразена скорост и големия риск от инциденти. Подобна мярка от години се прилага в градове с високо ниво на пътна безопасност, като Лондон, Париж, Берлин, Мадрид и Ню Йорк.", "date": "2019.08.22", "title": "Бургас: В града се въвеждат зони с ограничение на скоростта до 30 км/ч"}
{"url": "http://www.focus-news.net/news/2019/08/22/2691565/veliko-tarnovo-udar-v-darvo-e-prichinata-za-katastrofata-kray-selo-rosno-pri-koyato-zaginaha-dvama-dushi.html", "text": "Удар в дърво е причинил катастрофата, при която вчера загинаха двама души на 80 и 85 години. Това съобщават от  ОДМВР – Велико Търново . Сигналът за инцидента е подаден вчера сутринта, като на място е установено, че двамата съпрузи са пътували с лек автомобил \"ВАЗ\". Водачът е 85-годишен мъж от Габрово. Той напуска пътното платно и се удря в дърво. В резултат на пътнотранспортното произшествие на място е загинала возещата се до него 80-годишна жена, а по-късно в болницата е починал и самият той. В Районно управление – Елена образувано досъдебно производство.", "date": "2019.08.22", "title": "Велико Търново: Удар в дърво е причината за катастрофата край село Росно, при която загинаха двама души"}
{"url": "http://www.focus-news.net/news/2019/08/22/2691562/vratsa-pri-spetsializirana-politseyska-operatsiya-e-zadarzhan-italianets-obyaven-za-izdirvane.html", "text": "При специализирана полицейска операция е задържан италианец, обявен за издирване. Това съобщиха от  ОДМВР - Враца . Акцията е проведена на 21 август 2019 г. на територията на община Враца и е с цел противодействие на незаконната миграция. В хотел в гр. Враца е установен италиански гражданин, обявен за издирване от Република Италия. Лицето е задържано. По време на операцията са извършени проверки на частни адреси обитавани от чуждестранни граждани, ТИР паркинги и места за подслон.", "date": "2019.08.22", "title": "Враца: При специализирана полицейска операция е задържан италианец, обявен за издирване"}
{"url": "http://www.focus-news.net/news/2019/08/22/2691560/die-zeit-maas-othvarli-tvardeniyata-za-namesa-na-germaniya-v-protestite-v-moskva.html", "text": "След протестите и масовите арести в Москва федералният министър на външните работи Хайко Маас (ГСДП) отхвърли твърденията за намеса на Германия във вътрешните работи на Русия, отбелязва националният ежедневник  Die Zeit . \r\n„Това не е реалистично - нито в настоящето, нито в бъдещето - да се вярва, че Германия или германските медии искат да повлияят на вътрешнополитическото развитие или дори да ги инициират\", заяви Маас на среща с руския външен министър Сергей Лавров в Москва. \r\nРуското външно министерство обвини германската корпорация „Дойче веле“ в насърчаване на протестите в Москва. Медията категорично отхвърли твърденията. САЩ също бяха обвинени в подкрепа на демонстрациите срещу изключването на опозицията от изборите за московски градски съвет на 8 септември. В отговор руският парламент създаде орган за разследване на чуждестранна намеса в протестите. \r\nВ същото време Маас подчерта, че Русия, като член на Съвета на Европа, се ангажира да защитава свободата на печата и събранията. Недопустимо е служител на „Дойче веле“, както се случи при протестите, да бъде възпрепятстван или арестуван по време на работа.Това е абсолютно неразбираем процес\", категоричен бе Маас. \r\nЛавров посочи, че западните медии няма да бъдат възпрепятствани при отразяването на протестите, но същевременно припомни, че служителите на държавния телевизионен канал RT в ЕС понякога са били възпрепятствани в работата им.  \r\n \r\n Тереза Герова", "date": "2019.08.22", "title": "Die Zeit: Маас отхвърли твърденията за намеса на Германия в протестите в Москва"}
{"url": "http://www.focus-news.net/news/2019/08/22/2691564/vratsa-73-godishna-zhena-e-stanala-zhertva-na-telefonna-izmama-sas-sumata-s-nad-8-000-lv.html", "text": "73-годишна жена е станала жертва на телефонна измама със сумата с над 8 000 лв. Това съобщиха от  ОДМВР - Враца . Сигналът за измамата е подадена 21 август 2019 г. около 20.00 часа в РУ - Мездра от 73-годишната жена. Тя заявила, че около 16.30 часа на домашния ѝ телефон  позвънил мъж, който се представил за служител на криминална полиция и ѝ казал, че следят група измамници, които ще се свържат с нея, а тя трябва да изпълни исканията им, като им предаде необходимата сума. До 18.00 часа жената разговаряла със „служителят на криминална полиция“ и друго лице, след което оставила до контейнер пред дома си сумата от 5 033 лв. и 1 870 евро. Образувано  е досъдебно производство.", "date": "2019.08.22", "title": "Враца: 73-годишна жена е станала жертва на телефонна измама със сумата с над 8 000 лв."}
{"url": "http://www.focus-news.net/news/2019/08/22/2691566/prof-d-r-todor-kantardzhiev-imame-dva-sluchaya-na-leptospiroza-v-oblast-pazardzhik.html", "text": "Миналата седмица имаме два случая в Област Пазарджик. Това каза директорът на Центъра за заразни и паразитни болести проф. д-р Тодор Кантарджиев, в интервю за  Агенция „Фокус“ . Професор Кантарджиев каза, че с лептоспироза човек може да се зарази, къпейки се в замърсени водоеми. „Обикновено с нея човек се заразява, когато се къпе във водоем, в който се стичат отпадни води от животновъдството – главно прасета“, поясни той. По думите му, това е много тежко заболяване. „Това заболяване води до пожълтяване, засягане на бъбреците, повреда на черния дроб. В Националната референтна лаборатория на центъра се доказа лептоспира иктеро-хеморагика“, каза още проф. Кантарджиев.  \r\nНадежда ИВАНОВА \r\n \r\n Пълния текст на интервюто четете в „Мнение”", "date": "2019.08.22", "title": "Проф. д-р Тодор Кантарджиев: Имаме два случая на лептоспироза в област Пазарджик"}
{"url": "http://www.focus-news.net/news/2019/08/22/2691567/pregled-na-osnovnite-temi-vav-varnenskiya-pechat.html", "text": "„Над 110 учители не достигат за новата учебна година“, става ясно от водещата публикация в днешния брой на вестник  „Черно море“ . Около 1000 са обявените свободни работни места за учители преди началото на новата учебна година в трите най-големи града на страната – София, Пловдив и Варна. Във Варна вакантните позиции за учители са над 110, обясни пред БНР, цитирано от в. „Черно море“, началникът на регионалното управление по образованието в София Ваня Кастрева. „По-евтино ще струва рибарското пристанище „Карантината“, става ясно от заглавието на друга водеща новина. По-евтино с близо 160 000 лв. ще струва рибарско пристанище „Карантината“, а сроковете за построяване – до ноември догодина. Това се разбра на пресконференция в община Варна. Вместо предварително обявените над 13.737 млн. лв. макрорамката на строителните работи е намалена на 13.578 млн. лв. Повече от половината от тези средства са безвъзмездна финансова помощ от Европейския фонд за морско дело и рибарство и национално финансиране. Строежът върви в пълен ход, а разположените в кв. „Аспарухово“ рибари могат да не се притесняват, че хижите им ще пострадат. „Близо 40% от българите не могат да си позволят лятна ваканция“, се посочва в друга публикация в броя. 37% от българите не могат да си позволят ваканция това лято. Това става ясно от съвместното национално представително проучване на bTV и „Маркет линкс”, проведено сред 1034 души над 18 г., в периода 23 – 30 юли. Според социолозите тази тенденция е свързана с ниския социален статус.", "date": "2019.08.22", "title": "Преглед на основните теми във варненския печат"}
{"url": "http://www.focus-news.net/news/2019/08/22/2691568/koha-ditore-kosovo-predsrochnite-izbori-v-kosovo-shte-se-provedat-na-6-oktomvri.html", "text": "Предсрочните парламентарни избори в Косово ще се състоят на 6 октомври, пише прищинският ежедневник  Koha Ditore , като се позовава на източници, които твърдят, че датата е спомената от президента Хашим Тачи на среща с председателя на Централната изборна комисия (ЦИК) Валдете Дака един ден преди народното събрание да гласува разпускането си. \r\nНеназованият източник е добавил, че предсрочния вот ще бъде обявен веднага след разпускането на парламента. „Президентът каза, че парламентът ще бъде разпуснат утре (в четвъртък), а веднага след това, в петък или понеделник, най-късно, ще обявим датата за новите избори. Той реши вота да е на 6 октовмри“. \r\n \r\nПревод и редакция:", "date": "2019.08.22", "title": "Koha Ditore (Косово): Предсрочните избори в Косово ще се проведат на 6 октомври"}
{"url": "http://www.focus-news.net/news/2019/08/22/2691569/dobrich-motorist-e-postradal-pri-intsident-v-balchik.html", "text": "Мотоциклетист е пострадал при пътен инцидент вчера следобед в Балчик. Той се възстановява в МБАЛ „Св. Анна” във Варна. Това съобщават от  ОДМВР - Добрич . Инцидентът е станал около 13.10 часа. Поради движение с несъобразена скорост, 30-годишният моторист пада и се блъска странично в бордюр. Вследствие на инцидента, водачът е настанен в болницата във Варна без опасност за живота. Пътното произшествие е обслужено по административния ред.", "date": "2019.08.22", "title": "Добрич: Моторист е пострадал при инцидент в Балчик"}
{"url": "http://www.focus-news.net/news/2019/08/22/2691572/pleven-dvizhenieto-po-pat-iii-3002-balgarene-bozhurluk-ot-km-0000-do-km-20000-se-regulira-v-edna-lenta.html", "text": "Движението по път III-3002 Българене-Божурлук от км 0+000 до км 20+000 е регулирано в една лента в рамките на днешния ден. Tова съобщиха за  Радио „Фокус“  областно пътно управление – Плевен. Причината са частични ремонтни дейности. Пътните настилки са сухи. Максималните температури ще бъдат между 31° и 37°. Движението по път II-11 Милковица-Сомовит от км 196+000 до км 206+000 е регулирано в една лента  поради ремонтни дейности с частично асфалтиране. Срокът е до 23 август. Движението по път III-3402 Коиловци-Славяново-Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.08.22", "title": "Плевен: Движението по път III-3002 Българене-Божурлук от км 0+000 до км 20+000 се регулира в една лента"}
{"url": "http://www.focus-news.net/news/2019/08/22/2691570/patsient-s-probodna-rana-v-sartseto-e-priet-v-umbal-sv-ekaterina.html", "text": "Пациент с прободна рана в сърцето е преведен по спешност от УМБАЛСМ „Н. И. Пирогов“ в УМБАЛ „Св. Екатерина“ и опериран от дежурния екип на спешния център в болницата. Това съобщиха от пресцентъра на  УМБАЛ „Св. Екатерина“ . Пострадалият е с прободно нараняване на сърцето с масивно кървене и тампонада. Извършена е незабавна оперативна интервенция, при която се установяват пет наранявания в лява гръдна половина, три от които проникват в гръдния кош. Установява се също голямо количество кръв в перикарда и нараняване на лява сърдечна камера. Обработена е и прободна рана в левия бял дроб. След оперативните интервенции пациентът е  преведен в реанимация. В момента е на самостоятелно дишане, стабилен и без опасност за живота.", "date": "2019.08.22", "title": "Пациент с прободна рана в сърцето е приет в УМБАЛ „Св. Екатерина“"}
{"url": "http://www.focus-news.net/news/2019/08/22/2691574/blagoevgrad-351-rasteniya-kanabis-sa-otkriti-pri-spetsializirana-politseyska-operatsiya-v-mestnostite-vologo-i-gyonovitsa.html", "text": "351 растения канабис са открити при специализирана полицейска операция в местностите Волого и Гьоновица. Това съобщиха от  ОДМВР - Благоевград . Специализираната операция е проведена на 21 август 2019 г. на територията на РУ – Петрич. Тя е насочена срещу престъпления, свързани с отглеждането и разпространението на наркотични вещества. В хода на операцията в местността Волого, землище на с. Кърналово, са намерени 58 броя зелени растения с общо тегло 87 кг, реагирали положително на канабис. В местността Гьоновица, землище на град Петрич, са намерени 293 зелени растения, с общо тегло 439.5 кг, реагирали на канабис. След вземане на представителни проби, растенията са били унищожени по законово определения ред. По случаите са бразувани досъдебни производства.", "date": "2019.08.22", "title": "Благоевград: 351 растения канабис са открити при специализирана полицейска операция в местностите Волого и Гьоновица"}
{"url": "http://www.focus-news.net/news/2019/08/22/2691573/protothema-gartsiya-krokodilat-na-fidel-kastro-uhapa-vazrasten-mazh-na-parti-v-shvetsiya.html", "text": "Мъж на около 70 години бе ухапан на парти от крокодил, принадлежал някога на кубинския лидер Фидел Кастро, пише електронното издание на гръцкия вестник  Protothema . Пенсионерът е бил гост на частно парти в аквариума „Скансен“ в Стокхолм. \r\n„Той постави ръката си от грешната страна на ограждението и бе ухапан от един от крокодилите“, заяви служителят на охраната Микаел Петерсон пред местната агенция ТТ. \r\nМъжът е ухапан, след като се е изкачил, за да изнесе реч от част на аквариума, съседна до заграждението на крокодилите. \r\n„Той стоеше с гръб към крокодилите и ръката му бе изтегната назад над защитната бариера, когато крокодилът го ухапа“, заяви говорител на „Скансе“ чрез съобщение. \r\nГоворителят описа случката като „трагичен инцидент“. \r\nВ момента не се знае степента на нараняването, се добавя в изявлението. „Веднага бе докладвано на полицията за инжидента и човекът бе откаран в болница“. \r\nПетерсън поясни: „Той бе силно бинтован, когато пристигнахме на мястото“. \r\nАквариумът „Скансен“ има два кубински крокодила, с имена Кастро и Хилъри. Двойката е взета от московския зоопарк през 1981 година. \r\nКубинският лидер Фидел Кастро е подарил крокодилите на руския космонавт Владимир Шаталов през 70-те. \r\nДарът е бил в знак на приятелство между двете комунистически страни. \r\n„Шаталов ги занесе в Москва и ги отглеждаше в своя апартамент, докато жена му не каза „Стига!“ И тогава той ги даде на зоопарка в Москва“, обяснява Валстрьом, зоологът, отгледал Кастро и Хилъри. \r\nМосковският зоопарк обаче няма място за влечугите и помолва Валстрьом да ги вземе в Стокхолм. \r\n„Взех ги в ръчния си багаж от Москва“, отбелязва още той. \r\nКастро и Хилъри имат 11 деца след пристигането си в Стокхолм. \r\nАквариумът започна разследване за нападението на крокодила и предприема допълнителни действия. \r\n„Нашите мисли са с мъжа и неговото семейство, които са засегнати от този много трагичен инцидент“, заяви говорителят на аквариума. \r\nПолицията в Стокхолм също разследва случая. \r\n \r\nПревод и редакция:", "date": "2019.08.22", "title": "Protothema (Гърция): Крокодилът на Фидел Кастро ухапа възрастен мъж на парти в Швеция"}
{"url": "http://www.focus-news.net/news/2019/08/22/2691561/vecherne-novosti-sarbiya-konkretni-rezultati-ot-sreshtata-vuchich-pompeo-mitata-padat-dialogat-se-vazobnovyava-prez-dekemvri.html", "text": "След срещата между сръбския президент Александър Вучич и държавния секретар на САЩ Майк Помпео, през следващите седмици Вашингтон трябва да осъществи силен натиск върху Прищина да отмени 100-процентовите мита върху сръбските стоки, които наложи преди девет месеца, за да се отстранят пречките пред диалога между враждуващите страни, който трябва да бъде възобновен най-рано в началото на декември, пише белградският ежедневник  „Вечерне новости“. \r\nТова се е разбрало след разговора в Ню Йорк между Помпео и Вучич, като сръбският държавен глава е изразил мнение, че ще бъде трудно диалогът да бъде подновен преди провеждането на избори в Косово, най-вероятно, на 6 октомври. \r\n„Не е проблем дали диалогът ще продължи след два, три или шест месеца, въпреки че времето е много важно, предвид определени политически факти, но е по-важно да се запази мира през този период. Статуквото е невъзможно, тъй като ако пукне една пушка, никой няма да може да спре гърмежа на топовете“, обясни президентът. \r\nВучич обясни за преговорите си с Помпео, че разговорите от този тип обикновено продължават 10-15 минути, но неговата среща с държавния секретар за отношенията между Белград и Прищина е продължила много по-дълго. \r\n„За мен, това беше много важна и информативна среща, струва ми се, че сега разбирам по-добре позицията на САЩ, техните тревоги и страхове“. \r\nПрезидентът съобщи, че е говорил за тежкото положение на църквата, манастира и народа, както и за пагубното действие на митата не само върху икономиката на сърбите в Косово, но и върху живота на населението на цялата територия на страната, и южно, и северно от река Ибър. Той подчерта ,че подкрепата на Помпео, когато става въпрос за тарифите, е несъмнена. \r\n„Не забравяйте, че той е един от малкото хора, които заявиха в официално съобщение след среща с Хашим Тачи, че таксите не могат да останат. Това са много солидни хора, които представляват най-мощната държава в света и те не променят тази позиция“. \r\nСръбският президент подчерта, че САЩ, също така, не променят своята позиция за независимостта на Косово, но отварят някои врати и разбират добре нуждата и необходимостта от постигане на споразумение, с което Сърбия няма да е унижена, а интересите й няма да бъдат подкопани. \r\nТой отбеляза още, че успешно, чрез документи и несъмнени доказателства, е обяснил на Помпео защо Белград не спира кампанията си за отмяна на признанията на независимостта на Косово. \r\n„Казах му че това не фигурира в нито един документ. Посочих, че сме предложили и на албанците, предвид това, че не могат да намерят нови държави, които да ги признаят, да престанат да водят тази кампания и да не искат членство в Интерпол и други организации, докато не приключим окончателно с този диалог, а ние, от своя страна, няма да лобираме за отмяна на признанията. Те не приеха това, така че ние просто си вършим работата. \r\n„Новости“ обаче отбеляза, че отново изявлението от Държавния департамент след срещата между двамата предизвиква тревога. \r\n„По време на срещата Помпео е насърчил Сърбия да се фокусира върху стратегическите си цели – членството в ЕС и подновяването на диалога с Косово за цялостна нормализация на отношенията, който да доведе до взаимно признаване“. \r\nОсвен това от дипломатическото ведомство на Вашингтон добавят, че Помпео отново е призовал „двете страни да избягват провокации, които възпрепятстват процеса на нормализация и да възприемат дух на компромис и гъвкавост, които са необходими за постигането на договор и използване на потенциала и на двете страни“. \r\nВъншният министър на Сърбия Ивица Дачич, който се срещна с посланика на САЩ Кайл Скот в Белград в сряда, казва, че срещата на Вучич и Помпео е показала, че Вашингтон е променил подхода си към решаването на косовския въпрос и че САЩ се застъпват за компромисно решение, което би отчитало интересите на Сърбия: \r\n„Не бива да се мисли, че САЩ са променили позицията си за независимостта на Косово, но Доналд Тръмп и неговите най-близки сътрудници, съветникът по националната сигурност Джон Болтън, държавният секретар Помпео и вицепрезидентът Майк Пенс, смятат, че е необходимо преговорите да продължат и да се търси компромис. Вашингтон отстоява нашата позиция, че въпросът с Косово не е решен. Това е нещо голямо и голяма промяна“. \r\nЗа професора от ФПН Драгана Джуканович няма съмнение, че след разговора между Вучич и Помпео, Америка ще има още по-голямо желание да се ангажира по различни пътища с решаването на косовския въпрос. \r\n„Вашингтон, след като изостави един от ключовите си играчи в Прищина, Рамуш Харадинай, сега изпрати ясен сигнал, че е в техен интерес процесът да бъде разблокиран и да се постигне споразумение. САЩ обявиха в края на миналата година, че продължаването на диалога е една от стратегическите им цели в Западните Балкани. Очаквам, че след изборите в Прищина разговорите ще бъдат подновени и значителен напредък може да бъде постигнат през първата половина на следващата година, когато става въпрос за евентуално компромисно споразумение между двете страни“. \r\nВучич имаше отделни срещи със заместник-помощника на държавния секретар Матю Палмър в Ню Йорк в сряда и изпълнителния вицепрезидент на Атлантическия съвет Деймън Уилсън. Косово беше доминираща тема и по време на тези разговори и Вучич се е обявил в защита на интересите на сръбския народ в Косово и запазването на жизненоважни национални и държавни интереси на Сърбия. \r\n \r\nПревод и редакция:", "date": "2019.08.22", "title": "„Вечерне новости“ (Сърбия): Конкретни резултати от срещата Вучич-Помпео: Митата падат, диалогът се възобновява през декември"}
{"url": "http://www.focus-news.net/news/2019/08/22/2691571/der-spiegel-lavrov-i-maas-sporiha-na-preskonferentsiyata-sled-sreshtata-v-moskva.html", "text": "Германското издание  Der Spiegel  публикува материал за срещата между министрите на външните работи на ФРГ и Руската федерация – Хайко Маас и Сергей Лавров, като поставя акцента върху спора, възникнал между двамата дипломати по време на пресконференцията в Москва.  \r\nМаас критикува открито Русия за ситуацията със свободата на пресата в страната, засягайки скандала с арестуването на журналист на „Дойче веле“. В отговор Лавров напомни за трудностите, с които са се сблъсквали журналисти на руската държавна телевизия RT.   \r\nРуското външно министерство обвини чуждестранния оператор на Федерална република Германия в призоваване към участие в протестите в Москва. Медията отхвърли твърденията и обвини Русия в използване на „методи на полицейска държава\".  \r\n \r\n Тереза Герова", "date": "2019.08.22", "title": "Der Spiegel: Лавров и Маас спориха на пресконференцията след срещата в Москва"}
{"url": "http://www.focus-news.net/news/2019/08/22/2691577/blagoevgrad-mazh-e-zadarzhan-za-strelba-s-pistolet-pri-skandal-v-zhk-elenovo.html", "text": "Мъж е задържан за стрелба с пистолет при скандал в жк. „Еленово“. Това съобщиха от  ОДМВР - Благоевград . Сигналът за чут изстрел в жк. „Еленово“ е подаден около 23.00 часа снощи в 02 РУ – Благоевград. Незабавно на място е изпратен полицейски екип, който установява, че в резултат на скандал между трима мъже, единият от тях е произвел изстрел в пода със законно притежаван пистолет. Няма пострадали. Оръжието и боеприпаси са предадени с протокол за доброволно предаване. По случая е образувано досъдебно производство. Стрелецът е задържан със заповед за 24 часа.", "date": "2019.08.22", "title": "Благоевград: Мъж е задържан за стрелба с пистолет при скандал в жк. „Еленово“"}
{"url": "http://www.focus-news.net/news/2019/08/22/2691578/gabrovo-pozhar-e-goryal-v-proizvodstven-tseh-v-sevlievo-nyama-postradali.html", "text": "Пожар е горял в производствен цех в Севлиево, няма пострадали. Сигналът за инцидента е получен в 14.25 часа вчера, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ - Габрово. Причината за инцидента е неправилно извършване на огневи работи. Данни за пострадали граждани няма, но са нанесени щети по сградата. Цехът се намира на ул. „Великотърновско шосе“. В гасенето е участвал екип от трима пожарникари.  \r\nЗа изминалото денонощие е регистрирано само още едно произшествие – за запалени сухи треви в района на Севлиево. Няма щети и пострадали. Ден преди това  горяха и две нерегламентирани сметища – едното в покрайнините на града, а другото в кв. „Възраждане“. \r\nЛуиза ТРАНЧЕВА", "date": "2019.08.22", "title": "Габрово: Пожар е горял в производствен цех в Севлиево, няма пострадали"}
{"url": "http://www.focus-news.net/news/2019/08/22/2691579/smolyan-kashta-i-pchelni-kosheri-sa-izgoreli-pri-pozhar-v-selo-galabovo.html", "text": "Къща и пчелни кошери са изгорели при пожар в село Гълъбово. Това съобщиха от  ОДМВР – Смолян . Сигналът за инцидента е подаден на 21 август 2019 г. около 10.00 часа на тел.112. Съобщено е, че в с. Гълъбово, общ. Баните е възникнал пожар и гори къща, собственост на 70-годишен мъж от селото. В хода на проверката е установено, че изцяло е изгоряла покривната конструкция на къщата, цялото домакинство на втори етаж от нея, в това число  мебели, покъщнина и инвентар, лятна пристройка – тип кухня, прикрепена към първия етаж от къщата с инвентара в нея, осем броя пчелни кошери, 7 броя прозорци PVC дограма, гредоред над втория етаж и различен по вид дървен и метален инвентар. По първоначални данни е установено, че пожарът е възникнал в следствие на небрежно боравене от страна на собственика на къщата с газов котлон и газова бутилка към него, намирали се в кухненската пристройка към къщата. Мъжът е оставил без надзор работещия газов котлон. Пожарогасенето е извършено от РСПБЗН - Баните. Помощ за овладяване на пожара са оказали жители на с. Гълъбово. За ликвидиране на произшествието своевременно са изпратени два екипа на РСПБЗН - Баните, благодарение на които пожарът не се е разпространил в съседни сгради и е ликвидиран в заварената площ.", "date": "2019.08.22", "title": "Смолян: Къща и пчелни кошери са изгорели при пожар в село Гълъбово"}
{"url": "http://www.focus-news.net/news/2019/08/22/2691575/poredna-sreshta-maas-lavrov-pod-znaka-na-konfrontatsiyata-komentari-v-germanskiya-pechat-agentsiya-fokus.html", "text": "Още от първата визита на Хайко Маас след поемането му на поста министър на външните работи на ФРГ в Москва през май 2017 г. стана ясно, че с руския му колега Сергей Лавров няма да развият приятелски отношения. Маас бе посрещнат хладно – тенденция, която се запази и през следващите му пътувания. Четвъртото му по ред посещение в Руската федерация не обърна тенденцията. Въпреки опитите за запазване на добрия тон, първите дипломати на Берлин и Москва отново влязоха в конфронтация – директно пред медиите. Темата е във фокуса на водещите печатни медии в Германия. Агенция „Фокус“ представа някои от по-интересните коментари за срещата.  \r\n*** \r\n \r\n„Размяна на тежки обвинения на срещата между Маас и Лавров“ е заглавието, под което авторитетният национален ежедневник  Die Frankfurter Allgemeine Zeitung  публикува материал за посещението на германския външен министър в Москва.  \r\n \r\n„Маас и Лавров обменят удари“, написа на свой ред баварският  Die Sueddeutsche Zeitung , най-тиражираният вестник в Германия. \r\n \r\nПо повод визитата на външния министър на ФРГ в Русия вестник  BILD  публикува материал под заглавие: „Протестите в Москва: Маас отхвърли обвиненията за германска намеса“. \r\n \r\nИзданието  Focus  също не пропусна да отбележи: „Лавров и Маас се скараха пред публика“. \r\n \r\n \r\nМинистърът на външните работи на ФРГ Хайко Маас разговаря с руския си колега Сергей Лавров в Москва. Както и предходните срещи на двамата дипломати, така и тази мина под знака на конфронтацията, коментират в редакцията на германския национален ежедневник  Die Welt . \r\n„Сергей Лавров принадлежи към онзи тип политици, които напомнят за Съветския съюз., ще му се припомни, от бившия Съветски съюз. Мечешка решителност, привидна дружелюбност, но все пак мрачна. Или на преговарящите в Камарата на представителите на САЩ. Забулен в пашкул от арогантност и сила. Вероятно точно такива мъже да участвали в конференциите от времето на Метерник. Ние определяме музиката, вие танцувате! Хайко Маас, известен с елегантния си гардероб… е на поста външен министър само от година и половина, и има малко общо с Лавров, който изпълнява функциите от 2004 г. насам“. Така изданието описва първите дипломати на Берлин и Москва, които – въпреки че вече провеждаха няколко срещи, така и не успяват да намерят верния тон в общуването помежду си.  \r\nРазговорът им от сряда в Москва бе белязан от конфронтация, макар привидно двамата да се опитаха да демонстрират приятелските си настроения един спрямо друг. \r\nДори беше заявено, че има знаци за напредък по въпроса за Минските споразумения. Налице са „положителни признаци“ за уреждане на конфликта в Източна Украйна и този „импулс“ трябва да се използва, увери Маас. Той допълни, че може да се проведе евентуална среща на министрите на външните работи между Русия и Украйна с посредничеството на Париж и Берлин.  \r\nЛавров изрази подобно оптимистично и сходно мнение, а освен това призова за „уреждане на всички спорове\" в Персийския залив. Фактът, че САЩ не само са напуснали ядрената сделка с Иран, но също така искат да забранят на други да изпълняват това споразумение, предизвиква загриженост, коментира първият дипломат на Москва.  \r\nПодобни призиви, дори онези, подсказващи за своеобразен фронт за солидарност срещу Вашингтон, не трябва да заблуждава, предупреждават от редацията. „Тъй като различията са огромни големи, германско-руските връзки се приближават единствено до добри отношения. Дипломацията има фини форми на измерване на силата“.  \r\nСлед протестите на опозицията в хода на изборите за московски градски съвет на 8 септември и последвалите масови арести, имаше обвинение за намеса на Германия във вътрешните работи на Русия. Маас отхвърли атаката толкова спокойно, колкото и решително. Вероятно „не е реалистично нито в настоящето, нито в бъдещето да се смята, че Германия или германските медии искат да повлияят на вътрешнополитическото развитие или дори да го инициират“. \r\nИ социалдемократът влезе в контраатака. Според Маас фактът, че журналист на „Дойче веле“ е бил възпрепятстван и арестуван по време на работа е „абсолютно неразбираем процес\", който „не е в съответствие със свободата на пресата\". „Това е доста остър меч сред дипломатите“, отговори Лавров. Служителите на руската държавна телевизия RT също биха били възпрепятствани в работата си в Германия, изключени от пресконференции, предаванията им да бъдат блокирани при подобни подозрения. \r\n„В Германия нито една руска медия не е блокирана или маргинализирана“, отговори Маас.  \r\nПолемика възникна и около обсъжданията на Договора за ракети със среден и малък обсег (ДРСМО), който изтече в началото на август. Лавров се оплака, че американците междувременно са изпробвали нова наземна крилата ракета, която е в разрез с ДРСМО. \r\nМаас остана напълно неподвижен. Той каза, че НАТО е „реагирало по подходящ начин\". Защото Русия вече е провеждала такива изпитания, подчерта германският външен министър.  \r\nОт редакцията припомнят, че в редиците на партията на Маас – ГСДО, не е много популярно да се заема ясна позиция срещу Москва или Путин. Още от самото начало Маас се противопостави на това неписано правило. Още през март 2018 г. той критикува преизбирането на Путин с думите: „Резултатът от изборите в Русия ни изненада толкова, колкото обстоятелствата на тези избори“. \r\nВ този дух Маас, който в четвъртък ще се срещне с представители на гражданското общество и неправителствените организации, отново призова Москва да освободи 24-мата украински моряци. Те бяха арестувани през ноември, докато се опитваха да стигнат от Черно до Азовско море.  \r\nСлед края на пресконференцията Лавров и Маас се изправиха весело, за да отидат на вечеря. Със сигурност не са приятели. Но двамата външни министри сякаш се уважават. Може би защото двамата, въпреки всичките си различия, все пак имат прилики. \r\n \r\n \r\nСлед протестите и масовите арести в Москва федералният министър на външните работи Хайко Маас (ГСДП) отхвърли твърденията за намеса на Германия във вътрешните работи на Русия, отбелязва националният ежедневник  Die Zeit . \r\n„Това не е реалистично - нито в настоящето, нито в бъдещето - да се вярва, че Германия или германските медии искат да повлияят на вътрешнополитическото развитие или дори да ги инициират\", заяви Маас на среща с руския външен министър Сергей Лавров в Москва. \r\nРуското външно министерство обвини германската корпорация „Дойче веле“ в насърчаване на протестите в Москва. Медията категорично отхвърли твърденията. САЩ също бяха обвинени в подкрепа на демонстрациите срещу изключването на опозицията от изборите за московски градски съвет на 8 септември. В отговор руският парламент създаде орган за разследване на чуждестранна намеса в протестите. \r\nВ същото време Маас подчерта, че Русия, като член на Съвета на Европа, се ангажира да защитава свободата на печата и събранията. Недопустимо е служител на „Дойче веле“, както се случи при протестите, да бъде възпрепятстван или арестуван по време на работа.Това е абсолютно неразбираем процес\", категоричен бе Маас. \r\nЛавров посочи, че западните медии няма да бъдат възпрепятствани при отразяването на протестите, но същевременно припомни, че служителите на държавния телевизионен канал RT в ЕС понякога са били възпрепятствани в работата им. \r\n \r\nГерманското издание  Der Spiegel  публикува материал за срещата между министрите на външните работи на ФРГ и Руската федерация – Хайко Маас и Сергей Лавров, като поставя акцента върху спора, възникнал между двамата дипломати по време на пресконференцията в Москва.  \r\nМаас критикува открито Русия за ситуацията със свободата на пресата в страната, засягайки скандала с арестуването на журналист на „Дойче веле“. В отговор Лавров напомни за трудностите, с които са се сблъсквали журналисти на руската държавна телевизия RT.   \r\nРуското външно министерство обвини чуждестранния оператор на Федерална република Германия в призоваване към участие в протестите в Москва. Медията отхвърли твърденията и обвини Русия в използване на „методи на полицейска държава\". \r\n \r\n \r\n Тереза Герова", "date": "2019.08.22", "title": "Поредна среща Маас-Лавров под знака на конфронтацията (Коментари в германския печат – Агенция „Фокус“)"}
{"url": "http://www.focus-news.net/news/2019/08/22/2691581/pleven-42-godishen-mazh-e-stanal-zhertva-na-poboy.html", "text": "42-годишен мъж е станал жертва на побой в града. Това съобщиха от  ОДМВР - Плевен . Сигналът е подаден на 21 август в полицията. На място са изпратени полицейски екип и екип на спешна помощ – Плевен. Установена е  самоличността на пострадалия – 42-годишен. Той е откаран в спешна помощ при УМБАЛ \"Д-р Георги Странски\" - Плевен за оказване на медицинска помощ. В 16.45 часа на 21 август мъжът подава писмен сигнал в полицията с приложени към него медицински документи, удостоверяващи нанесените телесни повреди. Заявява, че инцидентът е станал пред дома му. От проведените мероприятия е установен извършителят на побоя - 24-годишен плевенчанин. За случая са уведомени дежурен разследващ полицай от Първо РУ – Плевен и дежурен прокурор от РП – Плевен.", "date": "2019.08.22", "title": "Плевен: 42-годишен мъж е станал жертва на побой"}
{"url": "http://www.focus-news.net/news/2019/08/22/2691576/shumen-nyama-novi-potvardeni-sluchai-na-afrikanska-chuma-v-oblastta.html", "text": "На този етап няма нови потвърдени случаи на африканска чума по свинете в Шуменско. Това стана ясно по време на заседанието на Областната епизоотична комисия, предаде репортер на  Радио \"Фокус\" - Шумен.  Информация за епизоотичната обстановка в страната и региона представи д-р Наташа Баева от ОБДХ. В претърсваната зона в местността Елешница няма съобщения за умрели диви прасета. Очаква се резултат от проба на диво прасе, което е било блъснато на автомагистрала \"Хемус\", 3 км преди бензиностанция ОМВ в посока Варна. Продължава ежеседмично пробонабиране от промишлени свинеферми и ферми тип А. От 25 юли са изпратени 391 проби от умрели свине от 7 промишлени свинеферми, отглеждащи около 62-63 000 прасета. По-ниска е смъртността във фермите тип А като от там са изпратени 7 проби. \r\nИвелина ИВАНОВА", "date": "2019.08.22", "title": "Шумен: Няма нови потвърдени случаи на африканска чума в областта"}
{"url": "http://www.focus-news.net/news/2019/08/22/2691582/index-harvatiya-otzovaha-harvatski-diplomat-ot-berlin-zaradi-priziv-za-byala-evropa.html", "text": "Хърватският дипломат Елизабета Маджаревич бе отзована от посолството на страната във федералната германска столица Берлин заради расистки скандал, предава местният информационен сайт  Index . \r\nСлед проверка Министерството на външните работи в Загреб предложи на Маджаревич да се наложи най-тежката дисциплинарна мярка, а именно уволнение. Външният министър на страната Гордан Глич Радман потвърди информацията.  \r\nСкандалът се заформи около публикация на Маджаревич в социалната мрежа „Фейсбук“, в която тя изразява подкрепа за „Бяла Европа“ и обвинява германския канцлер Ангела Меркел в „липса на собствена култура“.  \r\nСпоред МВнР в Загреб, с коментарите си Маджаревич, която е първи секретар в хърватското посолство в Германия, е нарушила законите и етичния кодекс, който задължава дипломатите да защитават имиджа на страната им зад граница. Това обаче не са първите спорни изявления, които хърватският дипломат прави.  \r\nМадаревич, след като бе привикана за обяснение в МВнР, се защити, като заяви, че профилът й е бил хакнат.  \r\nПремиерът на Хърватия Андрей Пленкович определи поведението на дипломата като  катастрофа. Президентът на Хърватия Колинда Грабар-Китарович също реагира с пост в социалната мрежа „Туитър“. \r\n„Приветствам бързата реакция на министър Гордан Глич Радман, който веднага ме информира за стъпките, които предприема, и фактите, които трябва да бъдат определени. Изявленията, насърчаващи нетолерантността и расизма, са неприемливи. Нужни са патриотизъм, професионализъм, откритост към света и защита на хърватските национални интереси и ценностите, на които се основава съвременната хърватска държава“, написа Колинда. \r\nРешението за санкцията все още не е потвърдено от дисциплинарния съд, подчертава медията. \r\n \r\n Тереза Герова", "date": "2019.08.22", "title": "Index (Хърватия): Отзоваха хърватски дипломат от Берлин заради призив за \"Бяла Европа\""}
{"url": "http://www.focus-news.net/news/2019/08/22/2691583/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на  Радио „Фокус“  ще поставим акцент върху предаването ще поставим акцент върху работата на Община Дупница по проекти, насочени към деца и младежи в неравностойно положение. От Ели Подгорска, началник на отдел „Социални проекти с национално и европейско финансиране”, ще научим повече за проектите, посредством които се изгражда нова социална инфраструктура. Да бъде разкрит Център за кризисно настаняване на бездомни лица планира община Дупница. Центърът ще заработи от 15 ноември на текущата година до 15 април на следващата година. Бездомните лица ще могат да намерят подслон за една нощ от 18.00 часа вечерта до 10.00 часа на следващия ден. Ще се осигурят санитарни помещения, дезинфекционни средства и помощ за личната хигиена, ще се съдейства и за търсене на медицинска помощ при необходимост. Стефи Илиева, социален експерт към Община Дупница е нашият събеседник по темата. В предаването ще ви разкажем и за емблечатичите сгради в Дупница. За историята на Часовниковата кула в града, за Джамията, за бившия Младежки дом и черквите в Дупница ще говорим с Анелия Геренска, директор на Общински исторически музей – Дупница. \r\nПредаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Венцеслав Илчев.", "date": "2019.08.22", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2019/08/22/2691580/kosovskite-lideri-izraziha-zadovolstvoto-si-ot-izyavlenieto-na-darzhavniya-departament-sled-sreshtata-pompeo-vuchich.html", "text": "Държавният департамент на САЩ излезе с изявление до пресата след срещата между държавния секретар Майк Помпео и сръбския президент Александър Вучич. В съобщението се казва, че първият дипломат на Вашингтон е насърчил Сърбия да се съсредоточи върху европейската си интеграция и ускоряването на домашните реформи, както и във „възобновяването на преговорите с Косово за постигане на споразумение за цялостна нормализация на отношенията и взаимно признаване“. \r\n„Секретарят настоя, че и двете страни трябва да избягват провокации, които биха попречили на процеса на нормализация и да се ангажират с дух на компромис и гъвкавост, които са необходими за постигането на споразумение и разкриването на потенциала на двете страни“. \r\nИзявлението бе прието позитивно от лидерите в Косово. Вицепремиерът в оставка Енвер Ходжай написа в  „Туитър“ . „Приветстваме изявлението на секретар Помпео за диалога Косово-Сърбия. Окончателното споразумение за нормализация трябва да бъде фокусирано върху взаимното признаване, като единствени начин двете страни да просперират и да ускорят своето придвижване към интеграция в Европейския съюз“, написа Ходжай. \r\nДействащият министър на външните работи Беджет Пацоли написа във  „Фейсбук“ , че САЩ са насърчили Сърбия да се съсредоточи върху възобновяването на преговорите с Косово, за да бъде постигнато цялостно споразумение за нормализация на отношенията и взаимно признаване.  „Секретарят Помпео подчерта, че те трябва да избягват провокациите, които възпрепятстват процеса на нормализация и да се ангажират с дух на компромис и гъвкавост, за да се гарантира, че ще бъде постигнато споразумение и ще бъде отключен потенциала на двете страни“, написа дипломат номер едно на Прищина. Освен това Пацоли изрази възхищението си от Помпео за принципната му позиция в подкрепа на Косовом, като отбеляза, че той е изразил своята подкрепа в последните срещи помежду им. \r\n \r\nПревод и редакция:", "date": "2019.08.22", "title": "Косовските лидери изразиха задоволството си от изявлението на Държавния департамент след срещата Помпео-Вучич"}
{"url": "http://www.focus-news.net/news/2019/08/22/2691587/pleven-25-godishen-mazh-ot-knezha-e-s-porezna-rana-v-gradniya-kosh-sled-poboy.html", "text": "25-годишен мъж от Кнежа е с порезна рана в гръдния кош след побой. Това съобщиха от   ОДМВР-Плевен  . На 21 август в полицията в Червен бряг е получен сигнал, че след възникнал спор в град Кнежа 39-годишен от същия град нанася порезна рана с нож в дясната половина на гръдния кош на 25-годишен свой съгражданин. На пострадалия е оказана медицинска помощ във ФСМП-Кнежа. Няма опасност за живота му. Извършен е оглед от полицейски служители, при който е иззет нож. Случаят се изяснява. Извършителят е задържан за срок до 24 часа. За престъпление от НК е уведомен прокурор.", "date": "2019.08.22", "title": "Плевен: 25-годишен мъж от Кнежа е с порезна рана в гръдния кош след побой"}
{"url": "http://www.focus-news.net/news/2019/08/22/2691584/varna-chasti-ot-nyakolko-kvartala-na-grada-sa-bez-vodopodavane-zaradi-avarii.html", "text": "Части от няколко квартала на града и една улица в Провадия са без водоподаване поради възникнали аварии. Това съобщиха за  Радио „Фокус“ – Варна  от дружеството „Водоснабдяване и канализация“ в града. До около 14.00 часа вода няма да имат абонати в района на зеленчуковата борса. С нарушения във водоподаването ще са адреси, заключени между бул. „Васил Левски“ , ул. „Кракра“ и ул. „Тодор Влайков“, около „Колелото“ до около 18.00 часа. В ниската част на квартал „Виница“ вода няма да има до около 14 часа. Без водоподаване ще са и абонатите между ул. „Асен Разцветников“, „Антон Франгя“, „Боян Илиев“ и ул. „6-ти Септември“, и бл. 18 до около 14.00 часа. В квартал „Бриз“ проблеми с водоподавнето ще имат ползватели по ул. „Стоян Бъчваров“. Очаква се неудобството да бъде отстранено, също до около 14.00 ааса. Поради извършване капиталов ремонт в Провадия ще бъде спряна водата по ул. „Скобелев“. \r\nДиана СТОЕВА", "date": "2019.08.22", "title": "Варна: Части от няколко квартала на града са без водоподаване заради аварии"}
{"url": "http://www.focus-news.net/news/2019/08/22/2691585/burgas-oshte-dve-kompanii-shte-investirat-v-industrialniya-i-logistichen-park.html", "text": "Пореден инвеститор стартира изграждане на нова база в Индустриален и логистичен парк – Бургас. Това е дружество „Би Ес Ем Балкан Сървис Мениджмънт“ ЕООД, част от групата „Мак Порт Интернешънъл“, която е базирана в Австрия. Това съобщиха от пресцентъра на  Община Бургас . То предлага обслужване, ремонт и всякакво техническо съдействие на машини с марката Либхер – от Maritime дивизията на немския бранд. Цялостните решения в специализирани услуги са успели да наложат дружеството като подходящ и надежден партньор за компаниите в сектора. Очакванията са строително-монтажните работи да приключат в срок около 12 месеца.  \r\nТази седмица друг чуждестранен инвеститор сключи договор за покупка на имот в Индустриален и логистичен парк – Бургас. Името на дружеството е „СИЗА Дженерал Трейдинг енд Контрактинг“ ЕООД. Закупеният от него имот е с размер 5,5 декара. Компанията ще изгради модерно производство за изработка и реформиране на въздуховоди с поточна линия и сглобяване на климатични инсталации.", "date": "2019.08.22", "title": "Бургас: Още две компании ще инвестират в Индустриалния и логистичен парк"}
{"url": "http://www.focus-news.net/news/2019/08/22/2691586/nsi-prez-vtoroto-trimesechie-na-2019-g-1-2198-hil-balgarski-grazhdani-sa-realizirali-turisticheski-patuvaniya-757-ot-tyah-sa-bili-v-stranata.html", "text": "През второто тримесечие на 2019 г. 1 219.8 хил. български граждани са реализирали туристически пътувания. Това сочи  статистика на Националния статистически институт (НСИ) . Преобладаващата част от тях - 75.7%, са пътували само в страната, 19.1% - само в чужбина, а 5.2% са пътували както в страната, така и в чужбина. В сравнение със същото тримесечие на 2018 г. общият брой на пътувалите лица на възраст 15 и повече навършени години нараства с 12.4%. \r\nПрез второто тримесечие на 2019 г. най-много са пътували българите на възраст 25 - 44 години - 548.0 хил., или 44.9% от всички пътували лица. Във всички възрастови групи преобладава относителният дял на пътуванията в страната, като най-висок е при лицата на възраст 65 и повече навършени години - 78.0% от пътувалите в тази възрастова група. При пътуванията в чужбина делът на пътувалите лица на възраст 25 - 44 години е най-голям - 19.9% от пътувалите в съответната възрастова група.  \r\nПо-голяма част от туристическите пътувания на лицата на възраст 15 и повече навършени години както в страната (46.2%), така и в чужбина (78.4%) са били с цел „почивка и екскурзия“. \r\nПрез второто тримесечие на 2019 г. като самостоятелни са били регистрирани 1 485.5 хил., или 89.2% от общия брой лични пътувания. Относителният дял на самостоятелните пътувания без резервация в страната е 94.2%, а на тези в чужбина - 68.5%. \r\nВ структурата на разходите по видове с най-голям относителен дял в страната са тези за храна - 37.8%, докато в чужбина са разходите за транспорт - 29.0%. \r\nПрез второто тримесечие на 2019 г. средният разход при пътуване с лична цел на едно лице на възраст 15 и повече навършени години е 198.34 лв. в страната и 658.74 лв. в чужбина. \r\nСъщевременно разходите на едно лице за професионално пътуване са средно 168.82 лв. в страната и 1 198.35 лв. в чужбина.", "date": "2019.08.22", "title": "НСИ: През второто тримесечие на 2019 г. 1 219.8 хил. български граждани са реализирали туристически пътувания, 75.7% от тях са били в страната"}
{"url": "http://www.focus-news.net/news/2019/08/22/2691589/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Предсрочните парламентарни избори в Косово ще се състоят на 8 октомври, пише прищинският ежедневник  Koha Ditore , като се позовава на източници, които твърдят, че датата е спомената от президента Хашим Тачи на среща с председателя на Централната изборна комисия (ЦИК) Валдете Дака един ден преди народното събрание да гласува разпускането си. \r\nНеназованият източник е добавил, че предсрочния вот ще бъде обявен веднага след разпускането на парламента. „Президентът каза, че парламентът ще бъде разпуснат утре (в четвъртък), а веднага след това, в петък или понеделник, най-късно, ще обявим датата за новите избори. Той реши вота да е на 6 октовмри“. \r\n*** \r\n \r\n  След срещата между сръбския президент Александър Вучич и държавния секретар на САЩ Майк Помпео, през следващите седмици Вашингтон трябва да осъществи силен натиск върху Прищина да отмени 100-процентовите мита върху сръбските стоки, които наложи преди девет месеца, за да се отстранят пречките пред диалога между враждуващите страни, който трябва да бъде възобновен най-рано в началото на декември, пише белградският ежедневник  „Вечерне новости“. \r\nТова се е разбрало след разговора в Ню Йорк между Помпео и Вучич, като сръбският държавен глава е изразил мнение, че ще бъде трудно диалогът да бъде подновен преди провеждането на избори в Косово, най-вероятно, на 6 октомври. \r\n„Не е проблем дали диалогът ще продължи след два, три или шест месеца, въпреки че времето е много важно, предвид определени политически факти, но е по-важно да се запази мира през този период. Статуквото е невъзможно, тъй като ако пукне една пушка, никой няма да може да спре гърмежа на топовете“, обясни президентът. \r\nВучич обясни за преговорите си с Помпео, че разговорите от този тип обикновено продължават 10-15 минути, но неговата среща с държавния секретар за отношенията между Белград и Прищина е продължила много по-дълго. \r\n„За мен, това беше много важна и информативна среща, струва ми се, че сега разбирам по-добре позицията на САЩ, техните тревоги и страхове“. \r\nПрезидентът съобщи, че е говорил за тежкото положение на църквата, манастира и народа, както и за пагубното действие на митата не само върху икономиката на сърбите в Косово, но и върху живота на населението на цялата територия на страната, и южно, и северно от река Ибър. Той подчерта ,че подкрепата на Помпео, когато става въпрос за тарифите, е несъмнена. \r\n„Не забравяйте, че той е един от малкото хора, които заявиха в официално съобщение след среща с Хашим Тачи, че таксите не могат да останат. Това са много солидни хора, които представляват най-мощната държава в света и те не променят тази позиция“. \r\nСръбският президент подчерта, че САЩ, също така, не променят своята позиция за независимостта на Косово, но отварят някои врати и разбират добре нуждата и необходимостта от постигане на споразумение, с което Сърбия няма да е унижена, а интересите й няма да бъдат подкопани. \r\nТой отбеляза още, че успешно, чрез документи и несъмнени доказателства, е обяснил на Помпео защо Белград не спира кампанията си за отмяна на признанията на независимостта на Косово. \r\n„Казах му че това не фигурира в нито един документ. Посочих, че сме предложили и на албанците, предвид това, че не могат да намерят нови държави, които да ги признаят, да престанат да водят тази кампания и да не искат членство в Интерпол и други организации, докато не приключим окончателно с този диалог, а ние, от своя страна, няма да лобираме за отмяна на признанията. Те не приеха това, така че ние просто си вършим работата. \r\n„Новости“ обаче отбеляза, че отново изявлението от Държавния департамент след срещата между двамата предизвиква тревога. \r\n„По време на срещата Помпео е насърчил Сърбия да се фокусира върху стратегическите си цели – членството в ЕС и подновяването на диалога с Косово за цялостна нормализация на отношенията, който да доведе до взаимно признаване“. \r\nОсвен това от дипломатическото ведомство на Вашингтон добавят, че Помпео отново е призовал „двете страни да избягват провокации, които възпрепятстват процеса на нормализация и да възприемат дух на компромис и гъвкавост, които са необходими за постигането на договор и използване на потенциала и на двете страни“. \r\nВъншният министър на Сърбия Ивица Дачич, който се срещна с посланика на САЩ Кайл Скот в Белград в сряда, казва, че срещата на Вучич и Помпео е показала, че Вашингтон е променил подхода си към решаването на косовския въпрос и че САЩ се застъпват за компромисно решение, което би отчитало интересите на Сърбия: \r\n„Не бива да се мисли, че САЩ са променили позицията си за независимостта на Косово, но Доналд Тръмп и неговите най-близки сътрудници, съветникът по националната сигурност Джон Болтън, държавният секретар Помпео и вицепрезидентът Майк Пенс, смятат, че е необходимо преговорите да продължат и да се търси компромис. Вашингтон отстоява нашата позиция, че въпросът с Косово не е решен. Това е нещо голямо и голяма промяна“. \r\nЗа професора от ФПН Драгана Джуканович няма съмнение, че след разговора между Вучич и Помпео, Америка ще има още по-голямо желание да се ангажира по различни пътища с решаването на косовския въпрос. \r\n„Вашингтон, след като изостави един от ключовите си играчи в Прищина, Рамуш Харадинай, сега изпрати ясен сигнал, че е в техен интерес процесът да бъде разблокиран и да се постигне споразумение. САЩ обявиха в края на миналата година, че продължаването на диалога е една от стратегическите им цели в Западните Балкани. Очаквам, че след изборите в Прищина разговорите ще бъдат подновени и значителен напредък може да бъде постигнат през първата половина на следващата година, когато става въпрос за евентуално компромисно споразумение между двете страни“. \r\nВучич имаше отделни срещи със заместник-помощника на държавния секретар Матю Палмър в Ню Йорк в сряда и изпълнителния вицепрезидент на Атлантическия съвет Деймън Уилсън. Косово беше доминираща тема и по време на тези разговори и Вучич се е обявил в защита на интересите на сръбския народ в Косово и запазването на жизненоважни национални и държавни интереси на Сърбия. \r\n*** \r\n \r\n  Съдът наложи мярка за задържане от 30 дни в ареста за специалния пропурор Катица Янева във връзка с разследването на случая „Рекет“, съобщава електронното издание на македонския вестник  „Независен“ . \r\nМярката бе поискана от Прокуратурата заради „основателни подозрения“, че Янева е злоупотребила със служебното си положение и правомощия с цел лична изгода.  \r\nИзслушването на Янева в Прокуратурата в присъствието на нейния адвокат Стеван Павлески, продължи около четири часа. Обсъжда се също налагането на мярка за неотклонение. \r\nПрокурорът Вилма Русковска заяви, че е необходимо да се разпореди задържането на Жанева, тъй като през шестте месеца на досъдебно производство са събрани множество доказателства.Тя подчерта, че разследването все още е открито и добави, че има конфликт на интереси, защото Павлески е адвокат на Янева и едновременно с това на Цветан Панделески, заподозрян по делото „Империя“. Русковска добави, че засега няма други заподозрени по случая „Рекет“, но това не означава, че в бъдеще няма да бъдат привлечени нови уличени. \r\n*** \r\n \r\n  Мъж на около 70 години бе ухапан на парти от крокодил, принадлежал някога на кубинския лидер Фидел Кастро, пише електронното издание на гръцкия вестник  Protothema . Пенсионерът е бил гост на частно парти в аквариума „Скансен“ в Стокхолм. \r\n„Той постави ръката си от грешната страна на ограждението и бе ухапан от един от крокодилите“, заяви служителят на охраната Микаел Петерсон пред местната агенция ТТ. \r\nМъжът е ухапан, след като се е изкачил, за да изнесе реч от част на аквариума, съседна до заграждението на крокодилите. \r\n„Той стоеше с гръб към крокодилите и ръката му бе изтегната назад над защитната бариера, когато крокодилът го ухапа“, заяви говорител на „Скансе“ чрез съобщение. \r\nГоворителят описа случката като „трагичен инцидент“. \r\nВ момента не се знае степента на нараняването, се добавя в изявлението. „Веднага бе докладвано на полицията за инжидента и човекът бе откаран в болница“. \r\nПетерсън поясни: „Той бе силно бинтован, когато пристигнахме на мястото“. \r\nАквариумът „Скансен“ има два кубински крокодила, с имена Кастро и Хилъри. Двойката е взета от московския зоопарк през 1981 година. \r\nКубинският лидер Фидел Кастро е подарил крокодилите на руския космонавт Владимир Шаталов през 70-те. \r\nДарът е бил в знак на приятелство между двете комунистически страни. \r\n„Шаталов ги занесе в Москва и ги отглеждаше в своя апартамент, докато жена му не каза „Стига!“ И тогава той ги даде на зоопарка в Москва“, обяснява Валстрьом, зоологът, отгледал Кастро и Хилъри. \r\nМосковският зоопарк обаче няма място за влечугите и помолва Валстрьом да ги вземе в Стокхолм. \r\n„Взех ги в ръчния си багаж от Москва“, отбелязва още той. \r\nКастро и Хилъри имат 11 деца след пристигането си в Стокхолм. \r\nАквариумът започна разследване за нападението на крокодила и предприема допълнителни действия. \r\n„Нашите мисли са с мъжа и неговото семейство, които са засегнати от този много трагичен инцидент“, заяви говорителят на аквариума. \r\nПолицията в Стокхолм също разследва случая.", "date": "2019.08.22", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/08/22/2691588/montana-106-kg-tyutyun-bez-banderol-sa-izzeti-pri-spetsializirana-politseyska-operatsiya-na-teritoriyata-na-lom.html", "text": "106 кг тютюн без бандерол са иззети при специализирана полицейска операция на територията на Лом. Акцията е проведена на 21 август 2019 г. между 09.00 часа и 13.00 часа. Тя е за противодействие на незаконната търговия и разпространение на акцизни стоки без български акцизен бандерол и противодействие на престъпления против паричната и кредитната система, т нар. лихварство. Участие са взели служители на РУ - Лом и криминалисти от ОДМВР - Монтана.  \r\nВ хода на акцията са проверени 2 частни имота и едно МПС. Намерени и иззети са 106 кг нарязан тютюн и тютюн на цели и начупени парчета, за който не е представен документ за платен акциз.  \r\n6 полиетиленови чувала, съдържащи 65 кг насипен нарязан тютюн, са иззети от избено помещение на къща, собственост на 49-годишен криминално проявения и осъждан жител на града. По време на провеждани процесуално-следствени действия 28-годишният син на собственика направил опит да се оттегли с лек автомобил \"Фолксваген голф\" с монтанска регистрация. Автомобилът е спрян от полицейските служители. При извършената проверка в багажния му отсек са намерени 4 полиетиленови чували, съдържащи  40.6 кг насипен нарязан тютюн, без поставен български акцизен бандерол.  \r\nПо случаите са образувани досъдебни производства в РУ - Лом.", "date": "2019.08.22", "title": "Монтана: 106 кг тютюн без бандерол са иззети при специализирана полицейска операция на територията на Лом"}
{"url": "http://www.focus-news.net/news/2019/08/22/2691590/stara-zagora-svetovnata-operna-prima-veselina-katsarova-shte-provede-sreshta-s-grazhdani-v-mezhdunarodniya-mladezhki-tsentar-na-29-avgust.html", "text": "На 29 август  2019 г. от 18.00 часа в Международния младежки център (бившето кино „Жельо Диманов“) в Стара Загора, ще се състои среща на Веселина Кацарова - световно известна оперна прима, Почетен гражданин на Стара Загора и артистичен директор на Държавна опера - Стара Загора с почитатели и приятели на нейното голямо изкуство. Това съобщиха от пресцентъра на  Община Стара Загора . \r\nВеселина Кацарова е родена в Стара Загора. Започва да свири на пиано на четири години. След като завършва обучението си по пиано в Музикалното училище в родния град, продължава образованието си по оперно пеене в Музикалната академия при проф. Реса Колева. Още като студентка изпълнява главни роли в Националната опера.  \r\nСветовната й кариера започва през 1989 г., когато сключва договор с операта в Цюрих. Там много скоро се превръща в любимка на публиката и е определена от международната преса като голямото откритие на Херберт фон Караян. През същата година печели Първа награда на Германския песенен конкурс “Neue Stimmen” в Gütersloh. Две години по-късно  Кацарова прави дебюта си на фестивала в Залцбург с две матинета в Моцартеума, както и като Анио от „Милосърдието на Тит“ под диригентството на сър Колин Дейвис. През есента на същата година дебютира с огромен успех и като Розина в операта „Севилският бръснар“ на Росини. С роли от опери на Моцарт и Хендел, композиторите от епохата на белканто и френски репертоар е участвала в най-големите оперни театри и фестивали: Гран театр в Женева, Ковънт Гардън, Гран театр Лисеу Барселона, Дойче опера Берлин, баварската Щатсопера, Парижката национална опера, Миланската скала, Лирик опера в Чикаго, Метрополитен, операта в Сан Франциско, Театро Реал в Мадрид, фестивала в Залцбург Маджо Музикале Фиорентино, оперния фестивал „Росини“ в Пезаро. Веселина Кацарова е работила с прочути диригенти като Херберт фон Караян, Николаус Харнонкурт, сър Колин Дейвис, Пинкас Щайнберг, Сейджи Озава, Даниел Баренбойм, Рикардо Мути. Волфганг Савалиш, Айвър Болтън, Владимир Федосеев и Зубин Мета. Изнасяла е концерти и рецитали навсякъде в Европа, САЩ и Япония. Записите й за RCA Red Seal са многократно награждавани. \r\nВеселина Кацарова е носител на титлата Камерзингерин на баварската Щатсопера в Мюнхен, както и Камерзингерин във Виенската Щатсопера. \r\nПо всичко личи, че музикалният свят е в нозете на прекрасното мецо сопрано и великолепна актриса. И въпреки това, тя не забравя корените си и където и да се намира, с гордост прокламира, че се гордее, че е българка и е от Стара Загора. Нещо повече. Преди три години, тя пое ангажимента на артистичен директор на Старозагорската опера. Благодарение на нея, меломаните имаха честта и удоволствието да гледат и слушат първокласни оперни певци. Нещо повече. За втора година Веселина Кацарова, именно в Стара Загора провежда Международен майсторски клас с млади оперни изпълнители. Освен че преподава своя опит, допринася името на родния град да се произнася с уважение по всички краища на света. \r\nСрещата с Веселина Кацарова е от поредицата „Красивите лица на Стара Загора“ и е посветена на 140 години от възстановяването на града - герой. Организатор е сайтът за литература, изкуство и култура dolap.bg със съдействието на Община Стара Загора и Международен младежки център.", "date": "2019.08.22", "title": "Стара Загора: Световната оперна прима Веселина Кацарова ще проведе среща с граждани в Международния младежки център на 29 август"}
{"url": "http://www.focus-news.net/news/2019/08/22/2691595/d-r-emil-karaivanov-kmet-na-asenovgrad-za-perioda-2015-2019-g-obshtinata-ostana-finansovo-stabilna.html", "text": "За периода 2015 – 2019 Община Асеновград няма неразплатени разходи или просрочени задължения и осъществява предвидените инвестиции. Това каза пред журналисти кметът на Община Асеновград д-р Емил Караиванов, съобщиха за  Радио „Фокус“ – Пловдив  от Общината. За четирите години бюджетът на Общината се движи като изпълнение в границите от 30 до 35 милиона лева. Данните в цифри изглеждат така: 2015 г. – 35 019 521 лв.; 2016 г. – 33 820 079 лв.; 2017 г. – 28 189 380 лв.; 2018 г. – 30 466 257 лв.; 2019 г. – план, актуализиран към м. юли – 50 120 819 лв., отчет към м. Юли – 23 670 093 лв. \r\nКметът д-р Караиванов уточни, че за всяка една от тези бюджетни години има реализирани икономии в края на съответната година. Преходните остатъци варират от 3,6 милиона (за 2016 г.) до 10 милиона за 2019 г. към м. юли: 2015 г. – 4 262 651 лв.; 2016 г. – 3 673 184 лв.; 2017 г. – 5 796 636 лв.; 2018 г. – 7 090 868 лв.; 2019 г. – 10 310 741 лв. към м. юли. \r\n„Трябва още веднъж да подчертая, че усвояването и погасяването на банковите кредити, отпуснати през предходните години, се извършва по определения график и в определените срокове”, каза кметът по повод изтеглените от Общината дългосрочни банкови кредити и кредит от фонд „Флаг” за реализирането на инфраструктурните обекти и за осигуряване на общинското участие в проекти като „Водния цикъл”. \r\n„Общината е финансово стабилна, получава ритмично заложените в бюджета приходи и не е изпитвала затруднения при изплащане на заемите си. Общината няма неразплатени разходи и просрочени задължения. Осъществява предвидените инвестиции. Има висок кредитен рейтинг. Спазват се фискалните правила, относно размера на общинския дълг и плащанията по него, определени в Закона за публичните финанси. Запазването на финансовата устойчивост и стабилност на общинските финанси е била и остава една от основните цели в управлението на Общината”, заяви д-р Караиванов.", "date": "2019.08.22", "title": "Д-р Емил Караиванов, кмет на Асеновград: За периода 2015 – 2019 г. Общината остана финансово стабилна"}
{"url": "http://www.focus-news.net/news/2019/08/22/2691592/plovdiv-nito-edin-ot-izmervanite-pokazateli-za-kachestvoto-na-vazduha-v-karlovo-ne-previshava-dopustimite-normi.html", "text": "Резултатите от измерванията за качеството на въздуха от мобилната автоматична станция (МАС), поставена в Карлово заради вчерашния пожар в депото край града не показват превишения. Това съобщиха от пресцентъра на  РИОСВ - Пловдив . От началото на мониторинга до момента отчетените стойности на фини прахови частици (ФПЧ10) са 19,5 µg/m3 при алармен праг 50 µg/m3., на серен диоксид - 4 µg/m3 (при допустими 350 µg/m3), на азотен диоксид – 11,5 µg/m3 (при допустими 200 µg/m3) и на въглероден оксид – 0,3 mg/ m3 (при допустими за 8 часа 10 mg/ m3).  \r\nПожарът е възникнал вчера рано сутринта в Клетка № 3 на „Регионално депо за неопасни отпадъци за общините Карлово и Хисаря“. Той е бил на площ 100 - 150 кв. м и е овладян от огнеборците още в 11.30 часа същия ден.", "date": "2019.08.22", "title": "Пловдив: Нито един от измерваните показатели за качеството на въздуха в Карлово не превишава допустимите норми"}
{"url": "http://www.focus-news.net/news/2019/08/22/2691593/20-studenti-ot-egipet-se-obuchavaha-v-tehnicheskiya-ucheben-tsentar-na-chez.html", "text": "20 студенти от Египет преминаха обучение в Техническия учебен център на ЧЕЗ Разпределение България. Това съобщиха от пресцентъра на  ЧЕЗ . Студентите са от 2 до 5 курс от електротехнически и химико-технологични специалности. Обученията се състояха в рамките на 4 дни. \r\n„Целта на изготвената специално за студентите програма е те да бъдат запознати с възможностите за бъдеща професионална реализация, да намерят връзката между изучаваните дисциплини и реалната работна среда, да се срещнат с опитни специалисти, които чрез знанията си да ги мотивират за направения избор на специалност и бъдещо кариерно развитие“, обясни Меглена Велинова, ръководител на Техническия учебен център. \r\nПрограмата на обучението беше съобразена с учебния план на Каирския университет и включи теми като безопасни условия на работа, елементи на електроразпределителната мрежа, дистанционно отчитане, разкриване на нерегламентирани въздействия в електроразпределителната мрежа, съвременни методи на работа – лабораторна кола и термовизионна камера, екологични теми. Проведени бяха и практически обучения на учебния полигон на центъра. Студентите посетиха една от обновените подстанции на ЧЕЗ Разпределение в град София и диспечерския център на компанията. С обученията на студентите се ангажираха специалисти от дружеството.  \r\nТехническият учебен център на ЧЕЗ Разпределение дава възможности за повишаване на квалификацията в областта на електроенергетиката и осигуряване на качествени специалисти в сферата. Центърът предлага сътрудничество с образователните институции, като на разположение на обучаващите са учебен полигон и напълно оборудвани технически зали.", "date": "2019.08.22", "title": "20 студенти от Египет се обучаваха в Техническия учебен център на ЧЕЗ"}
{"url": "http://www.focus-news.net/news/2019/08/22/2691594/kathimerini-kitayskata-banka-vliza-v-gartsiya-tazi-godina.html", "text": "Китайската централна банка ще открие клон в Гърция до края на годината. Съответното обяви ръководителят на банката по европейските операции Жоу Лихон в рамките на среща в Атина с министъра на външните работи на южната ни съседка Никос Дендиас и заместник-министъра на външните работи по икономическата дипломация Костас Фрагонянис, съобщава електронното издание на гръцкия вестник  Kathimerini . \r\nКитайската банка е четвъртата по големина банка в света по активи. Тя стои зад три други китайски банки с близо три трилиона долара. \r\nГърция ще бъде седмата страна, в която банката ще отвори клон след Люксембург, европейската централа в Брюксел, Великобритания, Франция, Германия, Италия и Унгария. \r\n \r\n Тереза Герова", "date": "2019.08.22", "title": "Kathimerini: Китайската банка влиза в Гърция тази година"}
{"url": "http://www.focus-news.net/news/2019/08/22/2691597/varna-devet-novi-sluchaya-s-nositeli-na-virusa-na-hiv-sa-registrirani-v-rzi.html", "text": "Девет нови случая с носители на вируса на ХИВ са регистрирани във Варна. Това съобщиха за  Радио „Фокус“ – Варна  от Регионалната здравна инспекция (РЗИ) в града. Географското разпространение в страната показва, че по-голямата част от новоинфектираните с ХИВ са предимно в големите градове: София – 64 лица, в област Пловдив – 15 лица, Пазарджик –  9 лица, Монтана и Русе – по 6 лица, Велико Търново – 5 лица, Кюстендил – 4 лица, по 3 лица в областите: Бургас, Разград, Сливен, Смолян и Хасково, по 2 лица в Софийска област, Враца и Ямбол, и единични случаи в останалите области. Към 31-ви юли 2019 г., общо 1 639 лица с ХИВ се проследяват в секторите за лечение на пациентите с ХИВ/СПИН, а 1 591 (97%) от тях получават съвременна антиретровирусна терапия. Осигурени са всички необходими тестове и консумативи за мониторинг.  \r\nНа 15 август 2019 г. стартира националната лятна АНТИСПИН кампания, която ще продължи до 15 септември 2019 г. РЗИ – Варна ще се включи с редица инициативи в кампанията. Сред тях са седмица на отворените врати, раздаване на информационни материали, безплатно и анонимно изследване и лекции.  \r\nОт януари до края на месец юни тази година 177 560 лица са се изследвали за ХИВ в България. В страната функционират 13 кабинета за безплатно и анонимно консултиране и изследване за ХИВ (КАБКИС) към регионалните здравни инспекции. В тези кабинети се извършват предтестови и след тестови консултации и изследвания от подготвени медицински специалисти за повишаване на информираността по проблемите на ХИВ/СПИН. Продължава дейността и на 17 мобилни медицински кабинета, 15 от които са предоставени на РЗИ и 2 на неправителствени организации. През периода 1986–09.08.2019 г. в България са регистрирани общо 3 173 лица с ХИВ инфекция. От началото на тази година са открити нови 147 ХИВ–серопозитивни, от които 93% са български граждани и 7% чужденци. Запазва се тенденцията от последните години броят на новорегистрираните мъже да е многократно по-голям от инфектираните жени. Съотношението е 5:1 (123 мъже и 24 жени). Пътят на предаване на инфекцията също не е променен. И тази година 86% от новорегистрираните с ХИВ–инфекция са се инфектирали по сексуален път (от тях – 42% са мъже, съобщили за хомосексуален контакт и 44% при хетеросексуален контакт). Делът на инфектираните при инжекционна употреба на наркотици е 13 %. Най-засегната е възрастовата група 30-39 г. – 40%, следвана от възрастовата група 40-49 г. – 23%. Към 31 юли 2019 г. общо 1 639 лица с ХИВ се проследяват в секторите за лечение на пациентите с ХИВ/СПИН, а 1 591 (97%) от тях получават съвременна антиретровирусна терапия. Осигурени са всички необходими тестове и консумативи за мониторинг.", "date": "2019.08.22", "title": "Варна: Девет нови случая с носители на вируса на ХИВ са регистрирани в РЗИ"}
{"url": "http://www.focus-news.net/news/2019/08/22/2691596/atanas-shopov-e-kandidatat-za-kmet-na-obshtina-pazardzhik-izdignat-ot-abv.html", "text": "Кандидатурата на АБВ за кмет на Община Пазарджик е Атанас Шопов. Това каза на пресконференция заместник-председателят на партията Владимир Маринов, предаде репортер на  Радио „Фокус“ - Пазарджик . „В ръководството на ПП АБВ никога не е имало съмнения, че нашият кандидат ще е Атанас Шопов. Ние сме убедени, че той заслужава подкрепата на гражданите, не само, защото той може да направи община Пазарджик различна, а и защото ще допринесе Пазарджик да се развива в правилна посока“, обясни Маринов. Той допълни, че формата, под която ще се явят на местния вот в община Пазарджик е Коалиция „Алтернатива за Пазарджик“, в която освен АБВ се включват „Движение 21“ и ПП „Възраждане“. Атанас  \r\nШопов е общински председател на АБВ в Пазарджик и общински съветник. „Сигурен съм, че той ще даде всичко от себе си за града, в който живее и съм убеден, че ще получи подкрепата на гражданите“, допълни Маринов. \r\nВаня НИКОЛОВА", "date": "2019.08.22", "title": "Атанас Шопов е кандидатът за кмет на Община Пазарджик, издигнат от АБВ"}
{"url": "http://www.focus-news.net/news/2019/08/22/2691598/tass-ruski-eksperti-predlozhiha-v-uchilishtata-da-se-vavedat-urotsi-po-world-of-tanks-fifa-i-dota-2.html", "text": "Институтът за развитие на интернет (ИРИ) е изпратил писмо на министъра на просвещението на Руската Федерация Олга Василева с предложение да се въведат като факултативни дисциплини в училищата уроци по киберспорт. Конкретно, експертите са приложили списък от игри, които, според тях, ще подхождат най-добре за тези цели, като съответстващото писмо е попаднало в редакция на  ТАСС . \r\nСред предложените от ИРИ игри са както футболните симулатори (FIFA 2019), така и много популярните онлайн игри (Dota II, Starcraft II, World of Tanks, Minecraft и други). Както уверяват експертите, въвеждането на такива факултативни дисциплини е необходимо за развитието на определени навици у децата: стратегическо и логическо мислене, умения за бързо взимане на решения, работа в екип. \r\nОсвен това, от института са уверени, че тази практика ще спомогне за създаването на здравословна култура на потребление сред игровия контингент при децата, а освен това ще привлече интереса им към образователния процес. Например, предлагат експертите, по време на факултативите децата ще се научат не само да получават полза от игрите, но и правилно да дават на очите си да почиват, да правят динамични паузи, да се научат да обсъждат стратегията на отбора и да се занимават с ефективен тайм-мениджмънт. \r\n„Игрите и киберспорта са едно от най-популярните увлечения на съвременните младежи. Често децата играят тайно от родителите си, което създава риск от попадане под деструктивно влияние. Инициативата на ИРИ ще помогне да се избегне травмиране на детската психика и здраве, създавайки доверително поле, където младеците ще играят и развиват своите киберспортивни таланти, а учителите и родителите ще зная\tт, че това се случва в безопасни условия и според препоръките, одобрени от психолозите и експертите“, коментира пред ТАСС инициативата генералният директор на ИРИ Сергей Петров. \r\nПо неговите думи, също така е важно да се подкрепят руските играчи, защото, макар и списъкът да е от чуждестранни игри, „дори в момента има интересни игри от руски компании стартъпи, които в бъдеще могат да достигнат нивото на световните марки ида получат популярност сред младата аудитория“. \r\n \r\n Инициативата на ИРИ \r\n \r\nПо-рано институтът за развитие на интернет вече предлагаше на просветното министерство на Русия да въведе в училищата като експериментални факултативи уроците по киберспорт. Според информацията на ИРИ, експериментът може да бъде реализиран в периода 2020-2025 в няколко училища във всеки субект на Руската Федерация в съответствие с федералните проекти „Съвременно училище“ и „Цифрова образователна среда“ на националния проект „Образование“. Институтът обясни, че ИТ индустрията се нуждае от приток на квалифициран персонал, „който вече е в недостиг и този дефицит само ще нараства“. В допълнение, придобитите умения по избор в училище могат да бъдат приложени във висшето образование. \r\nОт своя страна Министерството на образованието заяви, че е готово да разгледа предложението на ИРИ, като същевременно отбеляза важността на въпроса за безопасността и опазването на здравето на децата, когато става въпрос за различни гаджети и тяхното въздействие върху тялото на тийнейджъра. \r\n \r\nПревод и редакция:", "date": "2019.08.22", "title": "ТАСС: Руски експерти предложиха в училищата да се въведат уроци по World of Tanks, FIFA и Dota 2"}
{"url": "http://www.focus-news.net/news/2019/08/22/2691591/afp-damask-otvori-koridor-za-izvezhdane-na-tsivilni-ot-kontroliranite-ot-buntovnitsite-rayoni-v-idlib.html", "text": "Правителството в Дамаск отвори коридор за извеждане на цивилни от контролираните от бунтовниците градове в провинция Идлиб, предава  AFP . Агенцията припомня, че от април насам силите на Дамаск провеждат масирана операция в северозападната провинция на страната. \r\n„Сирийското правителство обяви отварянето на хуманитарен коридор Соуран в северната част на провинция Хама\", предаде държавната информационна агенция SANA, цитирана от френската медия. \r\nКоридорът ще бъде използван за евакуация на „цивилни граждани, които искат да напуснат райони, контролирани от терористи в северната част на Хама и южната част на провинция Идлиб\", става ясно още от съобщението.  \r\n \r\n Тереза Герова", "date": "2019.08.22", "title": "AFP: Дамаск отвори коридор за извеждане на цивилни от контролираните от бунтовниците райони в Идлиб"}
{"url": "http://www.focus-news.net/news/2019/08/22/2691601/sport-ludogorets-priema-maribor-tazi-vecher-ot-2030-chasa-v-razgrad.html", "text": "Днес са първите мачове от последната елиминационна фаза в Лига Европа преди групите на турнира. 42 отбора започват битка за 21 свободни места. Лудогорец приема Марибор тази вечер от 20:30 часа в Разград. Българският шампион е за шести път пред влизане в груповата фаза на един от двата европейски турнира. Тимът е в добро настроение, след като през уикенда успя да измъкне трите точки като гост на Черно море. Словенците пристигнаха раздирани от проблеми. Отпадането с две загуби от Розенборг в Шампионска лига бе окачествено като пълен провал. Наред с това „лилавите“ вървят много слабо в първенството - те бяха считани за фаворит за титлата, но след 6 мача имат само 1 победа и актив от 6 точки, който им отрежда едва шестото място, при 10 тима в елита.", "date": "2019.08.22", "title": "Спорт: Лудогорец приема Марибор тази вечер от 20:30 часа в Разград"}
{"url": "http://www.focus-news.net/news/2019/08/22/2691600/d-r-hristo-dimitrov-bls-vavezhdaneto-na-elektronen-registar-na-vaksinite-shte-predotvrati-problemi-kato-tezi-koito-imahme-s-infektsiite-ot-morbili.html", "text": "Въвеждането на единен електронен регистър на ваксините в България ще предотврати проблеми от типа на тези, които имахме с инфекцията от морбили. Той ще улесни работата не само на личните лекари, но и на държавната администрация в здравеопазването. Това каза в ефира на  Радио „Фокус“ – Велико Търново  д-р Христо Димитров, председател на Районната колегия на Български лекарски съюз във Велико Търново. Той уточни, че има уверение от главния държавен здравен инспектор доц. Ангел Кунчев, че такъв ще бъде създаден до края на годината. „Ние искаме чисто технологично и организационно нещата да се случват много по-лесно и за пациентите, и за лекарите. Електронният регистър на ваксините би разрешил много от проблемите, които възникнаха с инфекциите от морбили. Освен това известяването на пациентите за това с какво и кога трябва да се имунизират не трябва да е отговорност само на лекарите, а и на Министерството и на РЗИ“, обясни д-р Димитров. Той допълни, че единната система ще улесни и контрола – ще се знае в реално време колко имунизации са направени, колко предстоят, какви са сроковете на годност на препаратите. \r\nВъв връзка с готвените промени в имунизационния календар лекарят коментира, че БЛС все още няма единна позиция за становището си. Водят се разговори дали повторните БЦЖ и Манту ваксини трябва да отпаднат за 11-годишните. Отговорът вероятно ще стане ясен в началото на есента. \r\nЛуиза ТРАНЧЕВА", "date": "2019.08.22", "title": "Д-р Христо Димитров, БЛС: Въвеждането на електронен регистър на ваксините ще предотврати проблеми като тези, които имахме с инфекциите от морбили"}
{"url": "http://www.focus-news.net/news/2019/08/22/2691603/plovdiv-sedem-sela-v-oblastta-sa-s-narusheno-vodopodavane-zaradi-avarii.html", "text": "Седем села в областта са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са абонатите от населените места Беловица, Маноле, Строево, Желязно, Правище, Браниполе и Горнослав. С нарушено водоподаване днес са също жителите на град Сопот, съ-що абонатите в района на улица „Гергана“ в град Асеновград. Екипите на водоснабдителното дружество отстраняват аварии и в района на Стария град на Пловдив, както и при улиците „Ела“ и „Изворна“, също при бул. „Дунав“ в областния град. \r\nТони МИХАЙЛОВ", "date": "2019.08.22", "title": "Пловдив: Седем села в областта са с нарушено водоподаване заради аварии"}
{"url": "http://www.focus-news.net/news/2019/08/22/2691599/faz-sadat-v-drezden-shte-obyavi-prisadata-za-ubiystvoto-v-kemnits.html", "text": "Година след фаталното нападение с нож срещу германец в източния град Кемниц, съдът в Дрезден ще произнесе присъдата, съобщава националният ежедневник  Die Frankfurter Allgmeine Zeitung . \r\nПрокуратурата поиска лишаване от свобода за срок от десет години за убийство и нанасяне на опасни телесни повреди. Подсъдимият не коментира твърденията по време на процеса. В скорошно интервю за телевизия ZDF обаче 24-годишният сириец увери, че е невинен.  \r\nУбийството предизвика вълна от масови протести в Кемниц, както и нов дебат за имиграцията в Германия. \r\n \r\n Тереза Герова", "date": "2019.08.22", "title": "FAZ: Съдът в Дрезден ще обяви присъдата за убийството в Кемниц"}
{"url": "http://www.focus-news.net/news/2019/08/22/2691604/bsp-shte-dade-preskonferentsiya-v-tsentralata-na-partiyata.html", "text": "От 14.30 часа в централата на БСП на ул. „Позитано” 20 ще се проведе пресконференция. Това съобщиха от пресцентъра на  БСП .", "date": "2019.08.22", "title": "БСП ще даде пресконференция в централата на партията"}
{"url": "http://www.focus-news.net/news/2019/08/22/2691609/nad-150-000-kasa-tsigari-sa-izzeti-pri-proverki-v-rayonite-na-gkpp-dunav-most-i-gkpp-dunav-most-2.html", "text": "155 640 къса (7782 кутии) цигари иззеха митнически служители от Главна дирекция „Митническо разузнаване и разследване“ (ГД МРР) при проверки в районите на  ГКПП „Дунав мост“ и ГКПП „Дунав мост 2“, извършени в последния месец (в периода 20 юли - 20 август 2019 г). Това съобщиха от пресцентъра на  Агенция „Митници“ . Голяма част от цигарите са били укрити в пригодени тайници кухини в пътнически микробуси, леки и товарни автомобили. Установено е, че цигарите са пренасяли 7 български и 7 чуждестранни граждани. \r\n146 360 къса (7318) кутии от задържаните цигари  са с валиден  български акцизен бандерол и от различни търговски марки. Те са открити в няколко случая, в естествените кухини на превозни средства – автомобили и микробуси, пътуващи от България за Румъния, както и в багажа на двама пътници. \r\nПри митническите проверки районите на „Дунав мост“ - Русе и Видин са иззети и 9280 къса (464 кутии) цигари без български акцизен бандерол, от различни търговски марки. При два от случаите цигарите са открити в товарни автомобили с румънска регистрация.  \r\nДруги 1080 къса нелегални цигари без български бандерол с надписи „For duty free sale only“ са иззети при проверка на товарен автомобил с турска регистрация на ГКПП Силистра. Срещу шофьора на автомобила, турски гражданин, е съставен акт за установеното административно нарушение.", "date": "2019.08.22", "title": "Над 150 000 къса цигари са иззети при проверки в районите на ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2019/08/22/2691610/varna-10-godishno-dete-e-postradalo-pri-katastrofa-v-rayona-na-bul-vasil-levski.html", "text": "10-годишно дете е пострадало при катастрофа в района на бул. „Васил Левски“. Това съобщиха от  ОДМВР - Варна . Инцидентът е станал днес малко след 9.00 часа. По ул. „Кап. Р. Николов“ във Варна около 09.10 часа автопатрулен екип забелязва лек автомобил „БМВ 318“, което криволичи. Предприет е опит за извършване на полицейска проверка на водача, като са подадени звуков и светлинен сигнал да спре автомобила, но водачът му ускорява в посока бул. „В. Левски“. На локално платно към бул. „В. Левски“ водачът на автомобила блъска изчакващ на знак „Стоп\" лек автомобил „Опел Корса“, който от своя страна удря друго МПС пред него, водачът на което обаче напуска място на произшествието и към момента е неизвестен. От екип на „Спешен център“ в болница е откарано 10-годишно момче, пътник от „БМВ“-то, което се е оплакало от болки в главата. В болницата детето е прегледано, установена е контузия и е насочено за домашно лечение. При предприетата проверка на водача на „БМВ“-то с инициали И. А. (на 24 г. от с. Пет могили, обл. Шумен) е установено, че е неправоспособен и е управлявал МПС след употреба на алкохол - 1.69 в издишания въздух. Работата по случая продължава.", "date": "2019.08.22", "title": "Варна: 10-годишно дете е пострадало при катастрофа в района на бул. „Васил Левски“"}
{"url": "http://www.focus-news.net/news/2019/08/22/2691606/kathimerini-sluchayat-na-zapadnonilska-treska-v-balgariya-e-svarzan-s-kipar.html", "text": "В България са потвърдени два случая на Западнонилска треска, като за един от пациентите се знае, че през част от това лято е живял в Кипър, пише електронното издание на гръцкия вестник  Kathimerini . \r\nМинистерството на външните работи на България не е излизало с нова информация към четвъртък сутринта, но според Philenews, здравното ведомство на страната е публикувало съобщение за 48-годишен българин, който е диагностициран със Западнонилска треска (ЗНТ). \r\nМъжът, от Пазарджик, е строителен работник, който през последните два месеца живее в Кипър. \r\nСпоред българските власти, работникът се е разболял от треска веднага след завръщането си в страната и се е чувствал много зле. Веднага е приет в болница и му е поставена диагноза ЗНТ. \r\nДруги градове в България също са нащрек, като в официално изявление се казва, че клиники за инфекциозни заболявания в Белград и Ниш съобщават за заразени хора. Повечето случаи са били свързани със симптоми на летен грип, докато в редица други случаи е била засегната нервната система. \r\nСпоред допълнителни съобщения в медиите, на радара на българските власти за възможни инфекции със ЗНТ са и други места, освен Кипър. \r\nСпоред държавните медицински служби на Република Кипър, девет случая на ЗНТ са били потвърдени в южната част на страната през тази година до 16 август. Всички случаи са свързани с невроинвазивното заразяване с вируса, като двама пациенти остават в критично състояние, а четирима други са изписани от болницата. \r\nПо-рано тази седмица бе потвърден един смъртен случай в резултат от ЗНТ в покрайнините на Никозия, като здравните служби посочват, че пациентът е бил много възрастен. \r\n \r\nПревод и редакция:", "date": "2019.08.22", "title": "Kathimerini: Случаят на Западнонилска треска в България е свързан с Кипър"}
{"url": "http://www.focus-news.net/news/2019/08/22/2691602/miroslav-petrov-oblasten-upravitel-na-pleven-zapochna-izgotvyaneto-na-dokumenti-na-stopanite-predprieli-merki-za-pochistvane-i-dezinfektsiya-na-obektite-tip-zaden-dvor.html", "text": "Започна изготвянето на документи за предстоящото подпомагане на стопаните, предприели мерки за почистване и дезинфекция на обектите след извършване на доброволно клане на прасета. Това каза за  Радио „Фокус“  Мирослав Петров, областен управител на Плевенска област. „Допустими за подпомагане са собственици са отглеждащи до 5 прасета за угояване, разположени в санитарни зони и отглеждани във ферми тип „лично стопанство“, които не продават на пазара, а добиват месо само за лична употреба“, каза Мирослав Петров. Той обясни, че санитарните зони включват обектите тип „заден двор“ в 20 км зона около индустриалните ферми, както и тези, намиращи се в населени места, които представляват висок епизоотичен риск за разпространение на заболяването и определени с решение на Областната епизоотична комисия. „Стопаните трябва да бъдат включени в списък, изготвен от кмета/кметския наместник на населеното място, представен в Областната епизоотична комисия, заверен от областния управител и от официалния ветеринарен лекар, с подпис и печат. Списъкът следва да бъде изготвен и заверен в срок до 26 август“, добави Мирослав Петров.  \r\nВиолета КРЪСТЕВА", "date": "2019.08.22", "title": "Мирослав Петров, областен управител на Плевен: Започна изготвянето на документи на стопаните, предприели мерки за почистване и дезинфекция на обектите тип „заден двор“"}
{"url": "http://www.focus-news.net/news/2019/08/22/2691607/400-litra-rakiya-bez-dokumenti-sa-izzeti-pri-proverki-v-sevlievo-i-obshtina-lom.html", "text": "Близо 400 литра ракия без документи за платен акциз са иззели митнически служители от ГД „Митническо разузнаване и разследване“ и полицейски служители при проверка в два частни имота – единият в Севлиево, а другият в село в района на Лом. Това съобщиха от пресцентъра на  Агенция „Митници“ . \r\nПри първата проверка са открити 242 л течност с вид и мирис на етилов алкохол, а при втората проверка са намерени  други 156 литра. В рамките на проверките собствениците не са предоставили документи, с които да докажат, че акцизът за алкохола е платен. Ракията е съхранявана в избени помещения и помощни постройки, разлята в бидони и други пластмасови съдове. Взети са проби за анализ. Ракията с общо количество 398 л е иззета, работата по случая продължава. \r\nПри трети случай митнически служители от ГД МРР са извършили проверка на регистриран специализиран малък обект за дестилиране на територията на община Дулово. На територията на казана са намерени складирани 80 литра ракия, които са изварени преди проверката, но за тях не са представени акцизни документи.", "date": "2019.08.22", "title": "400 литра ракия без документи са иззети при проверки в Севлиево и община Лом"}
{"url": "http://www.focus-news.net/news/2019/08/22/2691608/blagoevgrad-8-litsa-sa-zadarzhani-pri-spetsializirana-politseyska-operatsiya-v-oblastta.html", "text": "8 лица са задържани при специализирана полицейска операция по линия на противодействие на битовата престъпност и на незаконната миграция. Това съобщиха от  ОДМВР – Благоевград . Тя е проведена в периода 20 – 21 август на територията, обслужвана от Първо и Второ районни управления при ОДМВР – Благоевград. Акцията е била съвместна със сили и средства на Дирекция „Жандармерия“. В хода на операцията са били проверени 9 места за подслон, 7 търговски обекта, 207 бр. МПС, 172 лица, съставени бяха 32 бр. фиша и 12 бр. АУАН.", "date": "2019.08.22", "title": "Благоевград: 8 лица са задържани при специализирана полицейска операция в областта"}
{"url": "http://www.focus-news.net/news/2019/08/22/2691615/dots-ilian-gospodinov-nimh-ochakva-ni-otnositelno-topla-esen-s-normalno-kolichestvo-valezhi-za-sezona.html", "text": "Очаква ни относително топла есен, с нормално количество валежи за сезона. Това каза климатологът доц. Илиан Господинов в Националния институт по метеорология и хидрология  в интервю за  Агенция „Фокус“   за това каква есен ни очаква. „Много е трудно да се правят дългосрочни прогнози и това, което може да се каже за предстоящ сезон не е много. Тази година нещата не са се променили и не можем да кажем някакви много конкретни параметри за това каква есен ни очаква. Има някои основни неща, които можем да кажем – много малко вероятно е есента да бъде много студена“, прогнозира той. По думите му преходните сезони пролет и есен са малко особени, тъй като есента започва с доста топло време в началото на сезона и завършва с практически зимно време в края на сезона - от лятно време на 1 септември завършваме със зимно време на 30 ноември. „Малко вероятно е средните сезонни температури да бъдат много под нормалните или да бъде относително студено като цяло за сезона, по-скоро един сезон с температури, близки или по-високи от нормалните“, посочи Господинов. Той допълни, че ни очаква относително по-топло и сухо време през септември и по-валежно време с напредване на есента. \r\nЗорница КОСТАДИНОВА \r\n \r\n Пълния текст на интервюто четете по-късно в „Мнение”", "date": "2019.08.22", "title": "Доц. Илиан Господинов, НИМХ: Очаква ни относително топла есен, с нормално количество валежи за сезона"}
{"url": "http://www.focus-news.net/news/2019/08/22/2691612/ruse-v-oblastta-sa-konstatirani-3-novi-sluchaya-na-afrikanska-chuma-pri-divi-svine-v-selata-prosena-mechka-i-pisanets.html", "text": "В областта са констатирани 3 нови случая на африканска чума при диви свине в селата Просена, Мечка и Писанец. Заместник областният управител на Русе Свилен Иванов заедно с д-р Николай Ненов от Областната дирекция по безопасност на храните проведоха заседание на Постоянно действащата междуведомствена областна епизоотична комисия във връзка с усложнената обстановка по отношение на болестта африканска чума по свинете на територията на областта. Това съобщиха от пресцентъра на  Областна администрация - Русе . По време на заседанието беше посочено, че през настоящата седмица в областта е констатирано едно ново огнище на заболяването в промишлена свинеферма в село Караманово, с което броят на пострадалите свинекомплекси от вируса в региона става четири. От вчера там е започнало и умъртвяването на всичките 4500 прасета, като процесът се е забавил поради необходимостта от промяна мястото на площадката за загробване. Също така от понеделник насам са регистрирани 3 нови случая на болестта при диви свине в селата Просена, Мечка и Писанец. \r\nИзвършва се и подробен анализ на биосигурността в поразените свинекомплекси, за да могат да се предприемат всички необходими мерки при извършването на новите зареждания на обектите със свине. В тази дейност помага и екип от Германия, които ще изготви детайлна експертиза на всички засегнати индустриални ферми от Северна България. \r\nОтчетен беше и общият брой на евтаназираните към днешна дата прасета, който е 70 440, като в него не са включени умъртвените вчера животни в свинекомплекса в с. Караманово. Все още не е приключило и умъртвяването на прасетата от свинефермата в с. Голямо Враново поради запитване от страна на собствениците към Министерството на земеделието, храните и горите за евентуална възможност за запазване на част от отглежданите животни. \r\nВажно е да се отбележи, че тенденцията на национално ниво към момента е повишаване броят на случаите на африканска чума по диви свине. \r\nВ рамките на заседанието бяха разгледани и две заявление от Държавното горски стопанство в Бяла и Държавно ловно стопанство „Дунав“ в Русе за достъп до инфектирана зона. \r\nВ заключение, в понеделник се очаква всички изискуеми документи от страна на общините за подпомагане на собствениците на доброволно умъртвените прасета, отглеждани в стопанства тип „заден двор“ да бъдат предадени в Областна администрация - Русе и съответно областният управител да ги одобри. Още в понеделник е предвидено да се проведе и следващото заседание на Областна епизоотична комисия.", "date": "2019.08.22", "title": "Русе: В областта са констатирани 3 нови случая на африканска чума при диви свине в селата Просена, Мечка и Писанец"}
{"url": "http://www.focus-news.net/news/2019/08/22/2691611/yordanka-fandakova-kmet-na-sofiya-150-elektricheski-trotinetki-sa-predostaveni-za-spodeleno-patuvane.html", "text": "150 електрически тротинетки са предоставени на София за споделено пътуване. Това заяви кметът на София Йорданка Фандъкова, предаде репортер на  Агенция “Фокус” . “Към момента имаме маркирани 58 паркоместа в зоните в по-широкия център на столицата. Общо 200 сме предвидили за паркиране на велосипеди, тротинетки и мотопеди”, обясни Фандъкова. “Столична община и София като град сме едни от първите, които преди масовото навлизане на този вид средство за придвижване се заехме с това да осигурим специални места за паркиране, за да може да се регулира този процес. В цяла Европа това е доста голямо предизвикателство в момента”, добави столичният кмет. По думите й изграждането на паркоместа е наистина важно, за да не се допусне хаос с паркирането на тротинетки града. “Виждаме че все повече хора използват този вид транспорт и затова една от мерките за по чист въздух е насърчаването и използването на алтернативни начини на придвижване”, каза още Фандъкова. \r\nВиолета СИМЕОНОВА", "date": "2019.08.22", "title": "Йорданка Фандъкова, кмет на София: 150 електрически тротинетки са предоставени за споделено пътуване"}
{"url": "http://www.focus-news.net/news/2019/08/22/2691613/burgas-normalno-se-osashtestvyava-dvizhenieto-prez-gkpp-malko-tarnovo.html", "text": "Нормално се осъществява движението през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. \r\nМария КУРТЕВА", "date": "2019.08.22", "title": "Бургас: Нормално се осъществява движението през ГКПП „Малко Търново“"}
{"url": "http://www.focus-news.net/news/2019/08/22/2691617/d-r-sotir-ivanov-direktor-ot-nachaloto-na-godinata-do-sega-chetirite-obekta-kam-istoricheski-muzey-petrich-sa-poseteni-ot-turisti-ot-60-razlichni-darzhavi.html", "text": "От началото на годината до сега четирите обекта към Исторически музей – Петрич са посетени от туристи, представители на 60 различни държави. Това каза за  Радио „Фокус“ – Пирин  д-р Сотир Иванов, директор на Исторически музей – Петрич. По думите му, посетителите идват от целия Европейски съюз (ЕС), от Русия, от Северна Африка, както и от Близкия Изток. \"Лично аз се впечатлявам на туристи от Индия, Индонезия, Австралия, Нова Зеландия, Корея\", каза още д-р Сотир Иванов. Според него всичко това показва, че има един устойчив туристически поток от всички държави. „Не споменавам туристите, които имаме от Китай и Япония, защото те са едни от редовните посетители у нас. Имаме и редица туристи от САЩ, Канада, Мексико, Фарьорски острови, които са малко на брой, но бих определил като устойчив туристически поток“, добави д-р Иванов. Той отбеляза, че всичко това създава едно усещане, че може би българите подценяваме нашата история и това, което сме успели да направим в миналото. „То е важно, защото историческите обекти се посещават от специална категория хора. Те приемат историята за свое хоби и смятат, че е важно да се учим от нея, защото нейните уроци ни позволяват да не правим едни и същи грешки. Тоест, българската история с нейните успехи и с нейните трудности за всички тези хора извън България се явява важен елемент от човешката история, привлекателен и харизматичен“, коментира д-р Иванов. Той уточни, че често посетители казват, че при първа възможност биха посетили обектите към музей още веднъж в следващите години. „Това е, защото очевидно успяваме да създаваме приятели не само на нашите обекти, но и на българската история и българската култура като цяло“, подчерта директорът на Исторически музей-Петрич. \r\n \r\nЛивия НИНОВА", "date": "2019.08.22", "title": "Д-р Сотир Иванов, директор: От началото на годината до сега четирите обекта към Исторически музей – Петрич са посетени от туристи от 60 различни държави"}
{"url": "http://www.focus-news.net/news/2019/08/22/2691618/predsedatelyat-na-narodnoto-sabranie-tsveta-karayancheva-shte-prisastva-na-otkrivaneto-na-rudnik-ada-tepe-kray-krumovgrad.html", "text": "Председателят на Народното събрание Цвета Караянчева ще присъства на откриването на рудник „Ада тепе“ – първият новоразработен рудник в България през последните няколко десетилетия. Това съобщиха от пресцентъра на  Народното събрание . Официалната церемония ще се състои на 23 август 2019 г. край Крумовград.", "date": "2019.08.22", "title": "Председателят на Народното събрание Цвета Караянчева ще присъства на откриването на рудник „Ада тепе“ край Крумовград"}
{"url": "http://www.focus-news.net/news/2019/08/22/2691620/rbk-rusiya-rusnatsite-prodalzhavat-da-kupuvat-nay-mnogo-nedvizhimi-imoti-v-balgariya-nared-s-ispaniya-turtsiya-i-sasht.html", "text": "През първото полугодие на 2019 година най-популярните страни за покупки на недвижими имоти сред жителите на Москва са България, Испания, Турция, Италия и САЩ, съобщава в съобщение до пресата аналитическия център Prian.ru, предава агенция  РБК . \r\nФинландия е най-популярната дестинация за гражданите на Санкт Петербург, следвана от Испания и Турция. Следващи по популярност са България и Италия, поясняват експертите. \r\nПрез първото шестмесечие на 2019 година жителите на Казан са купили най-много имоти в Турция. На второ място при тях е Испания, а на трето – САЩ. Също така жителите на столицата на Татарстан са купували недвижима собственост в България и Чехия. Сред жителите на Новосибирск на първо място е България, на второ Турция, а на трето – Испания. Жителите на Сибир придобиват имоти още в САЩ и Германия, които са съответно на четвърто и пето място, се казва в изявлението. \r\nНай-известен сред жителите на Владивосток е Тайланд. Също така там се ползват с висока популярност имотите в България, Турция, САЩ и Испания. \r\nПрез есента на 2018 година анализаторите са регистрирали ръст с един път и половина на интереса към курортни имоти. Съобщава се, че в тази сфера сред руснаците най-предпочитани са обектите във Франция и Италия. \r\n \r\nПревод и редакция:", "date": "2019.08.22", "title": "РБК (Русия): Руснаците продължават да купуват най-много недвижими имоти в България, наред с Испания, Турция и САЩ"}
{"url": "http://www.focus-news.net/news/2019/08/22/2691616/yordanka-fandakova-kmet-na-sofiya-bezopasnostta-na-patya-e-predizvikatelstvo-zashtoto-nyama-regulatsii-v-zakona-za-dvizhenie-po-patishtata.html", "text": "Предизвикателство е безопасността на пътя, защото все още няма регулации в Закона за движението по пътищата. Това заяви пред журналисти кметът на София Йорданка Фандъкова, предаде репортер на  Агенция “Фокус” . \"Тротинетките вече са факт, те се движат по улиците на града и доста често се създават конфликти между различните участници в движението. Призовавам всички хора, които са любители на този начин на придвижване да бъдат внимателни и да няма конфликт между пешеходците, шофьорите и съответно от хората, които използват велосипеди или тротинетки”, обясни Фандъкова.  \r\nЙорданка Фандъкова коментира, че е било важно партньорството и работата с компаниите, \"които проявиха интерес към развитието на споделено пътуване с тротинетки\". \"Поставихме няколко условия и очаквам едно от важните условия да се изпълни в следващите дни. Наред с ограничението на скоростта - 20км/ч в градски условия, да има възможност автоматично да се намалява скоростта до 5 км/ч в парковете и градините на София”, каза Фандъкова. “Едновременно с това да се спира движението на тротинетки по пешеходните зони, за да не се получават инциденти”, добави още кметът на София\". \r\nВиолета СИМЕОНОВА", "date": "2019.08.22", "title": "Йорданка Фандъкова, кмет на София: Безопасността на пътя е предизвикателство, защото няма регулации в Закона за движение по пътищата"}
{"url": "http://www.focus-news.net/news/2019/08/22/2691605/zeri-kosovo-ne-mozhe-da-ima-iznenada-dnes-parlamentat-shte-bade-razpusnat-tvardi-predsedatelyat-na-pg-na-alians-za-badeshteto-na-kosovo.html", "text": "Председателят на парламентарната група на „Алианс за бъдещето на Косово“ Ахмет Исуфи заяви, че законодателният орган в Прищина ще бъде разпуснат и не може да има изненада по въпроса, цитира думите му електронното издание на вестник  Zeri . \r\n„Като парламентарна група днес сме готови да гласуваме за разпускането на парламента. Очакваме 93 подписа в отговор на този призив. Не може да има изненада, тъй като всяка политическа партия е заявила, че подкрепя мярката\", подчерта Исуфи пред RTK. \r\nТой също отхвърли възможността за съставяне на техническо правителство. „Убеден съм, че днес парламентът ще прекрати своето съществуване. Не може да има служебно правителство, днес ще има само разпускане на парламента\", допълни политикът от партията на премиера Рамуш Харадинай.  \r\n \r\n Тереза Герова", "date": "2019.08.22", "title": "Zeri (Косово): Не може да има изненада днес, парламентът ще бъде разпуснат, твърди председателят на ПГ на „Алианс за бъдещето на Косово“"}
{"url": "http://www.focus-news.net/news/2019/08/22/2691622/sofiya-bliznatsi-sa-rodeni-sled-speshno-tsezarovo-sechenie-na-patsientka-sas-spukan-apendiks.html", "text": "Близнаци са родени след спешно цезарово сечение на пациентка със спукан апендикс. Това съобщиха от пресцентъра на  Първа САГБАЛ „Света София“ . Екип на болницата е извършил спешно цезарово сечение на пациентка с перфориран апендикс. На 5 август 2019 г. в болницата постъпва 30-годишна жена, бременна с близнаци, тя се оплаква от силни болки в корема и втрисане. Наличието на данни за остър хирургичен корем карат специалистите да направят спешно цезарово сечение в 28 гестационна седмица. Така на бял свят се появяват две бебета – момче с тегло 1100 грама и ръст 33 см и момиче – 1030 грама, 30 см.  \r\nЕкипът, участвал в операцията е в състав: д-р Антон Баев, акушер-гинеколог, д-р Красимир Недялков, началник на Първо отделение по гинекология, д-р Екатерина Гилева, анестезиолог и специализант д-р Лина Минковска. Специалистите определят случая като изключително рядък. \r\nБебета са заченати инвитро и са в стабилно състояние.", "date": "2019.08.22", "title": "София: Близнаци са родени след спешно цезарово сечение на пациентка със спукан апендикс"}
{"url": "http://www.focus-news.net/news/2019/08/22/2691621/plovdiv-trima-dushi-sa-postradali-pri-katastrofa-na-izhoda-na-grada.html", "text": "Трима души са пострадали при катастрофа на изхода на Пловдив на моста на „Пещерско шосе“. Това каза за  Радио „Фокус“ – Пловдив  говорителят на Областната дирекция на МВР. Сигналът за произшествието е подаден в 11.25 часа. По първоначални данни са се блъснали два автомобила. Трима са пострадали. Движението се извършва в едната лента и се регулира от екипи на сектор „Пътна полиция“. Предстои да бъдат изяснени причините за настъпването на пътнотранспортното произшествие. \r\nТони МИХАЙЛОВ", "date": "2019.08.22", "title": "Пловдив: Трима души са пострадали при катастрофа на изхода на града"}
{"url": "http://www.focus-news.net/news/2019/08/22/2691619/dobrich-ofitsialen-vnositel-na-elektrobusi-predstavi-produkt-vav-vrazka-s-planovete-na-obshtinata-da-modernizira-avtoparka-i-oblika-na-transporta-v-grada.html", "text": "Официален вносител на електробуси представи продукт във връзка с плановете на Общината да модернизира автопарка и облика на транспорта в града, предаде кореспондентът на  Радио „Фокус” – Варна . Пред граждани, представители на Община град Добрич и журналисти официалният вносител на автобуси KARSAN в България представи електрически автобус KARSAN JEST.  Той е производство на KARSAN и германският концерн BMW. Инициативата е свързана с плановете на общинско дружество „Градски транспорт Добрич“ ЕООД да модернизира автопарка и да промени облика на транспортните услуги в града. Представените автобуси са с малки размери, подходящи са за ненатоварени и довозващи линии в големите градове, както и за основни линии в по-малки населени места, като Добрич. Електробусът е изключително подходящ за шумните и замърсени градски условия, предвид нулевите емисии. Капацитет им е 22 – 25 места, според конфигурацията и използваните батерии. Оборудвани са с електрически управляема двукрила врата за пътническия салон с ширина 1200 мм, осигурен е лесен достъп до салона за пътници, височината на стъпалото е само 270 мм от земята,има  рампа за инвалидни колички, климатик, usb за зареждане на телефон, таблет и други полезни устройства. На представянето присъстваха кметът на Добрич Йордан Йорданов, който лично тества автобусът в ролята на шофьор, кметският екип – д-р Емилия Баева, Росица Йорданова и арх. Боян Коларов, директори на общински предприятия и общински служители.  \r\nЖулиета НИКОЛОВА", "date": "2019.08.22", "title": "Добрич: Официален вносител на електробуси представи продукт във връзка с плановете на Общината да модернизира автопарка и облика на транспорта в града"}
{"url": "http://www.focus-news.net/news/2019/08/22/2691625/pazardzhik-79-godishen-velosipedist-e-blasnat-ot-lek-avtomobil-predi-razklona-za-avtomagistrala-trakiya.html", "text": "79-годишен велосипедист е блъснат от лек автомобил преди  разклона за автомагистрала „Тракия“. Това съобщиха от   ОДМВР - Пазарджик . Катастрофата е станала снощи малко след 22:00 часа в отсечката между Пазарджик и разклона за АМ „Тракия“. 46-годишен с инициали С.Н. от областния град застигнал и блъснал с „БМВ“-то си велосипедиста с инициали А.А. (на 79 г.) от съседното село Ивайло. Възрастният мъж предприел маневра с колелото си между двете платна и тогава бил ударен от движещото се по посока за Пазарджик возило. На мястото са пристигнали екипи на „Пътна полиция“ и „Спешна помощ“. Пострадалият е транспортиран и настанен в МБАЛ - Пазарджик с черепна травма, но без опасност за живота. На мястото е извършен оглед, образувано е дознание.", "date": "2019.08.22", "title": "Пазарджик: 79-годишен велосипедист е блъснат от лек автомобил преди  разклона за автомагистрала „Тракия“"}
{"url": "http://www.focus-news.net/news/2019/08/22/2691623/v-sgradata-na-gdbop-shte-se-provede-brifing.html", "text": "В сградата на ГДБОП ще се проведе брифинг в 14.30 часа. Това съобщиха от пресцентъра на  МВР .", "date": "2019.08.22", "title": "В сградата на ГДБОП ще се проведе брифинг"}
{"url": "http://www.focus-news.net/news/2019/08/22/2691627/dots-ilian-gospodinov-nimh-nyamame-osnovanie-da-ochakvame-izvanredni-meteorologichni-yavleniya-prez-esenta.html", "text": "Нямаме основание да очакваме специално извънредни метеорологични явления, но това не ни освобождава от сбъдване на такива събития по принцип. Това каза климатологът доц. Илиан Господинов в Националния институт по метеорология и хидрология  в интервю за  Агенция „Фокус“   за това каква есен ни очаква. „Тази есен също ще има валежни обстановки и циклони, които ще минават по-скоро през октомври и ноември, но не е изключено и през септември. При тези обстановки е възможно да се създават по-екстремни обстоятелства, свързани с времето – по-обилни валежи, някакви условия за наводнения“, заяви той. Според него вероятността за такива събития е в рамките на нормалното – не са изключени, но няма основание да очакваме много по-голям брой от средното за този период от време. „България е малка страна и по отношение на аномалии на времето от мащаб един сезон, те се случват в цялата страна. Например в България е малко вероятно в част от страната да е относително студено, а в другата част да е относително топло“, обясни Господинов. Той допълни, че това се отнася и за целия регион на Балкански полуостров. \r\nЗорница КОСТАДИНОВА \r\n \r\n Пълния текст на интервюто четете по-късно в „Мнение”", "date": "2019.08.22", "title": "Доц. Илиан Господинов, НИМХ: Нямаме основание да очакваме извънредни метеорологични явления през есента"}
{"url": "http://www.focus-news.net/news/2019/08/22/2691624/atanas-shopov-abv-shte-rabotim-za-promyana-v-upravlenieto-na-obshtina-pazardzhik.html", "text": "Ние работим единствено за промяна на това управление. Това каза на пресконференция в Пазарджик кандидатът за кмет на АБВ Атанас Шопов, предаде репортер на  Радио „Фокус“ – Пазарджик . „Това управление на кмета Тодор Попов е вредно както за община Пазарджик, така и за жителите ѝ. Винаги сме защитавали интересите на хората от общината, не ни е било страх да ги отстояваме. Аз съм сигурен, че през октомври Община Пазарджик ще има нов кмет, защото ние сме длъжни да осигурим по-достоен живот на нашите деца и внуци“, каза също Шопов. Той допълни, че Коалиция „Алтернатива за Пазарджик“, ще има и листа за общински съветници. „Това са стойностни хора, до момента листата ни е на 60 - 70% запълнена. Ще участваме активно като издигаме и кандидати за кметове на села. Търсим и намираме млади и активни хора, които искат да има промяна в тяхното село“, посочи Шопов. Той уточни, че вече имат кандидати за 13 от населените места в община Пазарджик. „Там, където нямаме издигнати кандидати, ще подкрепим достойни хора“, уточни Шопов. \r\nВаня НИКОЛОВА", "date": "2019.08.22", "title": "Атанас Шопов, АБВ: Ще работим за промяна в управлението на община Пазарджик"}
{"url": "http://www.focus-news.net/news/2019/08/22/2691626/gabrovo-v-regionalniya-istoricheski-muzey-shte-bade-otkrita-izlozhba-s-orazhiya-ot-rusko-turskata-osvoboditelna-voyna.html", "text": "Изложба с оръжия, използвани в Руско-турската война от 1878 година, представя Регионалният исторически музей. Поводът за нея са две годишнини – 142-та от Шипченската епопея и 85-ата от откриването на паметника на Свободата на връх „Св. Никола“. Това съобщиха за  Радио „Фокус“ – Велико Търново  от културната институция. В експозицията са включени 35 ценности – част от фонда на Регионалния музей. Акценти са гладкоцевното и нарезно кремъчно-искрово и капсулно оръжие, както и ятаганите местно производство. Участват още някои интересни марки вносни револвери, които са били на въоръжение в създадената още на 25 юни 1877 година доброволна милиция в Габрово. Експонирани са основните оръжия на руската армия на европейския театър на бойните действия – „Бердана“ №1 и № 2, „Крънка“, „Смит и Уесън“, различни типове саби, палаши и шашки. Представено е първото оръжие на Българското опълчение – пушката „Шаспо“. Интерес представляват и ползваните от османската армия – „Пибоди/Хенри-Мартини”, „Снайдер”, „Ремингтън”, различни типове саби и ятагани. Официалното откриване е днес от 17.30 часа. \r\nЧестванията продължават утре със състезание за ученици по изкачване на стълбите към Паметника на свободата, лекция на тема „Бъди на върха“ с Дарин Маджаров и представянето на книгата на ген. Георги Вазов – „Участието на българите в Освободителната война“. \r\nКулминацията ще е на 24 август, а програмата по часове можете да откриете на интернет сайта на Община Габрово. \r\nЛуиза ТРАНЧЕВА", "date": "2019.08.22", "title": "Габрово: В Регионалния исторически музей ще бъде открита изложба с оръжия от Руско-турската освободителна война"}
{"url": "http://www.focus-news.net/news/2019/08/22/2691628/dobrich-obshtinata-kandidatstva-s-proekt-po-op-regioni-v-rastezh-za-zakupuvane-na-elektricheski-avtobusi-za-modernizirane-na-gradskiya-transport.html", "text": "Общината кандидатства с проект по Оперативна програма „Региони в растеж“ в раздела за интегрирана градска среда. Част от проекта е свързан със закупуване на нови и екологични транспортни средства. Това съобщи Катя Петкова, управител на общинското предприятие „Градски транспорт Добрич“ ЕООД, предаде кореспондент на  Радио „Фокус” – Варна . Проектът е входиран в Министерството на регионалното развитие и благоустройството на 19 август тази година. Фирма KARSAN е откликнала първа на запитването и търсенето, посочи Катя Петкова. По този повод днес в града се състоя представяне на една от опциите, които могат да бъдат предложени на жителите и гостите на Добрич. „Като начало идеята на проекта е да бъдат закупени четири превозни средства със съпътстващи към тях зарядни станции. Първоначалната идея е тези превозни средства да се движат по бул. „Добричка епопея“, чиято реконструкция също ще бъде част от проекта на Общината“, допълни Катя Петкова. Тя отбеляза още, че е предвидено прецизиране на информационни табели и светофарни уредби. „Надявам се това да са първите стъпки, с които ще променим облика на транспорта в града“, каза Катя Петкова. \r\nЖулиета НИКОЛОВА", "date": "2019.08.22", "title": "Добрич: Общината кандидатства с проект по ОП „Региони в растеж“ за закупуване на електрически автобуси за модернизиране на градския транспорт"}
{"url": "http://www.focus-news.net/news/2019/08/22/2691614/gazeta-express-kosovo-razpusnaha-parlamenta-v-kosovo.html", "text": "Членовете на парламента на Косово гласуваха за разпускането му, като по този начин павираха пътя за провеждането на предсрочни избори в най-младата държава на Балканите, съобщава електронното издание на прищинския ежедневник  Gazeta Express . \r\nПартиите се споразумяха да разпуснат шестия състав на законодателния орган, след като премиерът Рамуш Харадинай подаде оставка миналия месец във връзка с призоваването му от Прокуратурата от Хага на разпит като заподозрян за ролята му на командващ на Армията за освобождение на Косово (АОК).  \r\nОбщо 89 депутати от управляващи и опозиция гласуваха в подкрепа на предложението, само двама се въздържаха. След разпускането на парламента властите ще трябва да организират избори в рамките на 45 дни. Очаква се президентът на Косово Хашим Тачи да обяви датата на изборите съвсем скоро, макар датата 6 октомври да се споменава като възможна за провеждането им. \r\n \r\n Тереза Герова", "date": "2019.08.22", "title": "Gazeta Express (Косово): Разпуснаха парламента в Косово"}
{"url": "http://www.focus-news.net/news/2019/08/22/2691629/sk-germanski-uchenitsi-se-vklyuchiha-v-pochistvane-na-voenni-grobishta-kray-sandanski.html", "text": "За 26-ти път ученици от училището „Йорг Цюрн“ прекараха две седмици в България, където се запознаха с местната история и се включиха в почистването на германско военно гробище в разположения в подножието на Пирин планина град Сандански, съобщава регионалният германски вестник  Die Suedkurier .  \r\nПод мотото „Работа за мир“ 21 млади хора се включиха в инициативата за гробищата, която се провежда за десети път.  Както и в предишните години, двуседмичната кампания е проведена в сътрудничество с Регионалната асоциация на Баден-Вюртемберг за поддръжка на германските военни гробища.  \r\nИзданието подчертава, че в Сандански са погребани 19 германски войници, загинали през Първата световна война, както и 16 загинали през Втората световна война. Групата е посетила и гробищата в Марино поле, където са отбелязани имената на 369 загинали германски войници. Кампанията е била подкрепена и от българи.  \r\n \r\n Тереза Герова", "date": "2019.08.22", "title": "SK: Германски ученици се включиха в почистване на военни гробища край Сандански"}
{"url": "http://www.focus-news.net/news/2019/08/22/2691631/sport-mesi-podnovi-trenirovki-s-otbora.html", "text": "Нападателят на Барселона Лионел Меси поднови нормални тренировки с отбора. Очаква се аржентинецът да бъде на разположение на треньорския щаб за двубоя с Бетис през уикенда.  \r\nМеси получи травма на десния прасец още в началото на предсезонната подготовка и през цялото време до момента се готви по индивидуална програма. Барса обаче остана без нападатели, след като Усман Дембеле и Луис Суарес получиха контузии и това е накарало медицинския щаб на каталунците да ускори възстановителните процедури на Меси. \r\nВ негово отсъствие Барселона започна сезона в Примера дивисион със загуба с 0:1 от Атлетик Билбао.", "date": "2019.08.22", "title": "Спорт: Меси поднови тренировки с отбора"}
{"url": "http://www.focus-news.net/news/2019/08/22/2691630/vladimir-marinov-zam-predsedatel-na-abv-tryabva-da-se-slozhi-kray-na-slivaneto-na-partiya-v-darzhava-kakvoto-gerb-se-opita-da-postigne.html", "text": "Трябва да се сложи край на сливането на партия в държава, каквото ГЕРБ в последните години се опитва да постигне. Това каза за дневния информационен блок „Добър ден“ на  Радио „Фокус“  зам.-председателят на ПП АБВ Владимир Маринов. Алтернатива за българско възраждане може да предложи промяна в лицето на своите представители по места, обясни той. БСП и АБВ успяха да се споразумеят за коалиране, заяви Маринов, като уточни, обаче, че има места, където не е постигнат резултат заради различната гледна точка на двете партии. „В по-голямата част от 170-те общини с готовност за участие в местните избори, които обявихме в началото на седмицата, участваме самостоятелно. Безспорно обединени сме по-силни, но там, където това не може да се случи, трябва да покажем възможностите си. АБВ разполага с потенциал, на който биха завидели и най-големите политически сили. Надявам се на предстоящите избори, преминавайки от първи към втори тур, там където можем да срещнем подкрепа, от БСП към нас и обратно, отново да проведем конструктивни разговори, които да доведат до успешен край. В крайна сметка лявото трябва да победи. С тези избори трябва да поставим началото на края на управляващата вече 10 години политическа сила“, отбеляза Маринов. Той каза още, че няма яснота за кандидатите за кметове в София и Пловдив. В края на месеца ще станат ясни имената на номинираните от АБВ за кметове на столичните райони, уточни Маринов. Подценяването на местния вот е грешка, защото той има огромно значение за това, което предстои да се случи на политическата сцена на национално ниво, добави зам.-председателят на АБВ. Общините трябва да вземат бъдещето си в своите ръце, каза още той. По думите му това може да се случи с пълно ниво на местно самоуправление и децентрализация на общинската и местната власт.  \r\nВиктория МЕСРОБОВИЧ-КУВЕНДЖИЕВА", "date": "2019.08.22", "title": "Владимир Маринов, зам.-председател на АБВ: Трябва да се сложи край на сливането на партия в държава, каквото ГЕРБ се опита да постигне"}
{"url": "http://www.focus-news.net/news/2019/08/22/2691633/komsomolskaya-pravda-ekspert-za-rezultatite-ot-sreshtata-putin-makron-es-iska-da-e-s-rusiya-za-da-ne-dopusne-byagstvoto-y-kam-kitay.html", "text": "Визитата на руския президент Владимир Путин при френския му колега Еманюел Макрон премина в невиждано топла атмосфера. И не става въпрос за климата на Лазурния бряг, където лидерът на Петата република прие руския си гост, пише руското издание  „Комсомолская правда“  в материал, представен без редакторска намеса. \r\n„Русия е много дълбоко европейска страна. Вярваме в Европа от Лисабон до Владивосток“, написа Макрон на руски(!) в своя „Фейсбук“. А по-късно стана известно, че заедно с Вашингтон той не е против връщането на Русия в Г-7. И въобще, всячески намеква: май дойде време да се помирим. „КП“ се свърза с експерт, който обясни защо така изведнъж стопанинът на Елисейския дворец изпрати такива любовни сигнали към Русия? \r\n„Строго погледнато, Макрон не каза нищо ново: още в президентската кампания през 2017 г. той обеща да продължи диалога с Русия, макар и „от позицията на силата“, коментира специалистът по Франция, водещ научен сътрудник на Института по Европа към РАН Сергей Фьодоров. „Тази страна винаги се е стремила да води независима външна политика – например, още през 1966 година, в разгара на Студената война, тогавашният президент Шарл дьо Гол демонстративно отиде на визита в СССР, с което се дистанцира забележимо от САЩ и останалия Запад“. \r\nИ въпреки че според експерта е неправилно да се сравнява тази ситуация със сегашната, движението на Петата република към Москва обективно е предопределено: \r\n„Макрон винаги е претендирал да стане едноличен европейски лидер (макар и във външната политика) и в момента всички карти му се подреждат. В Италия има правителствена криза; във Великобритания новият премиер Борис Джонсън е зает с Брекзит; в Германия канцлерът Ангела Меркел обяви, че излиза от политиката през 2021 година. Така че за Макрон това е идеалният момент да се представи като влиятелен световен играч за обща изгода. Всъщност, както многократно беше казано и в Москва, и в Европа, санкционната война е неизгодна за двете страни. И ако най-накрая Русия се обърне към Китай и прекъсне икономическите връзки с ЕС, тогава загубите на западните й съседи ще бъдат още по-големи“, смята Сергей Фьодоров. \r\nВ крайна сметка, според експерта, без Русия е невъзможно да се поддържа стабилност в Европа и да се решат най-сложните международни проблеми (било то Сирия, Иран или Венецуела). Основните европейски играчи - Франция и Германия, търсят компромис с Москва и не искат си причиняват вреди заради конфронтация с нея. Освен това в украинската криза, заради която всичко започна, има малко оптимизъм - Путин и Макрон тъкмо обсъждаха изпълнението на споразуменията от Минск за постигане на мир в Източна Украйна. \r\n \r\nПревод и редакция:", "date": "2019.08.22", "title": "„Комсомолская правда“: Експерт за резултатите от срещата Путин-Макрон: ЕС иска да е с Русия, за да не допусне „бягството й към Китай“"}
{"url": "http://www.focus-news.net/news/2019/08/22/2691634/yordanka-fandakova-kmet-na-sofiya-ot-dnes-zapochva-podmyana-na-kolchetata-na-ul-graf-ignatiev.html", "text": "От днес започва подмяна на колчетата на ул. „Граф Игнатиев“. Това каза кметът на София Йорданка Фандъкова, предаде репортер на  Агенция „Фокус“ . „След първите инциденти, които станаха след монтирането на ограничителите, които бяхме длъжни да сложим от гледна точка безопасността на трамвая, аз поисках да се разгледат други варианти и да се монтират по-безопасни ограничители“, обясни Фандъкова. „Имаше експертен съвет към главния архитект, където беше взето решението за ограничителите и колчетата, те трябваше да се произведат и от днес започва вече монтажът, който ще осигури по-голяма безопасност за хората на ул. „Граф Игнатиев“, добави столичният кмет. „Работата по монтажа на новите колчета няма да се плаща от Столична община, ще бъде поета от изпълнителя. Единствено новите колчета се закупуват от общината, а старите ограничители ще се ползват за обезопасяване на други пространства, например паркови места“, коментира още Фандъкова.   \r\nВиолета СИМЕОНОВА", "date": "2019.08.22", "title": "Йорданка Фандъкова, кмет на София: От днес започва подмяна на колчетата на ул. „Граф Игнатиев“"}
{"url": "http://www.focus-news.net/news/2019/08/22/2691635/varna-kiparets-e-schupil-panoramno-staklo-na-gradski-avtobus-sled-spor-s-shofyora.html", "text": "Кипърски гражданин, постоянно пребиваващ у нас, е бил арестуван вчера следобед след скандал с шофьор на градски автобус във Варна. Това съобщават от  ОДМВР . Сигнал за случая е подаден около 16.50 часа. Автобусът от градския транспорт се е движел по линия 148. След спор с шофьора лицето с инициали Н. Л. (на 24 години), използвайки аварийно чукче, е счупило едно от страничните панорамни стъкла на автобуса. Младият мъж е задържан за срок до 24 часа. По случая е образувано бързо полицейско производство, а след отпадане на основанието за задържане е освободен.", "date": "2019.08.22", "title": "Варна: Кипърец е счупил панорамно стъкло на градски автобус след спор с шофьора"}
{"url": "http://www.focus-news.net/news/2019/08/22/2691632/prof-miroslav-ivanov-institut-po-lozarstvo-i-vinarstvo-pleven-na-pazara-ne-se-sreshta-dostatachno-balgarsko-grozde.html", "text": "На пазара не се среща достатъчно българско грозде. Това каза за  Радио „Фокус“  проф. Мирослав Иванов, Институт по лозарство и винарство-Плевен, ръководител на отдел ,,Селекция винарство и химия“ по повод Денят за свободен достъп в Института. „Казвам това, със съжаление. Ще се постараем да организираме възможности за продажба на повече българско грозде на тържища и в магазини. Ние като научен институт не можем да покриваме нуждите на пазара с нашето производство“, каза проф. Мирослав Иванов. Той припомни, че липсва съсловна организация на лозарите, което също затруднява производството.  \r\n„Българинът е свикнал да работи сам за себе си и съюзът на винопроизводителите не съществува, за да защитава интересите им. Смятаме да направим необходимото, за да се възстанови такъв тип организация“, каза още проф. Мирослав Иванов.  \r\nВиолета КРЪСТЕВА", "date": "2019.08.22", "title": "Проф. Мирослав Иванов, Институт по лозарство и винарство-Плевен: На пазара не се среща достатъчно българско грозде"}
{"url": "http://www.focus-news.net/news/2019/08/22/2691636/the-japan-times-yuzhna-koreya-izleze-ot-pakta-za-spodelyane-na-razuznavatelna-informatsiya-s-yaponiya.html", "text": "В ход, който би могъл допълнително да допринесе за по-нататъшното изостряне на отношенията между Япония и Южна Корея, Сеул обяви, че ще бракува ключов пакт за споделяне на разузнавателна информация с Токио, заявявайки, че споразумението не отговаря на „националните интереси“ на страната, съобщава англоезичното електронно издание  The Japan Times . \r\nПозовавайки се на „сериозна промяна“ в условията за сътрудничество в областта на сигурността, която се дължи на неотдавнашното засилване на контрола върху износа от страна на японското правителство, от Синята къща заявиха, че планират да информират Токио за хода преди крайния срок, който изтича в събота. Уточнено бе, че съответното ще бъде направено по дипломатически канал.  \r\nПактът, подписан през ноември 2016 г., позволява на двамата американски съюзници да споделят чувствителна информация относно ракетните заплахи от Северна Корея, наред с други неща. Той се подновява автоматично ежегодно, освен ако една от страните не реши да го прекрати. \r\nПървоначално се очакваше Сеул да разшири пакта, имайки предвид значението на военното сътрудничество между САЩ, Южна Корея и Япония. Връзките на Токио и Сеул бяха силно обтегнати наскоро по въпросите на търговията и историята. Припомня се, че миналата година Върховният съд на Южна Корея осъди японски фирми да изплатят обезщетение за принудителен труд, използван във военно време. \r\n \r\n Тереза Герова", "date": "2019.08.22", "title": "The Japan Times: Южна Корея излезе от пакта за споделяне на разузнавателна информация с Япония"}
{"url": "http://www.focus-news.net/news/2019/08/22/2691639/d-r-petar-yankov-ekolog-migratsiyata-na-ptitsite-veche-zapochva-i-teche-s-palna-sila.html", "text": "Миграцията на птиците вече започва и тече с пълна сила. Това каза в интервю за  Агенция „Фокус“  Д-р Петър Янков еколог към природозащитния център „Пода“ на Българското дружество за защита на птиците (БДЗП). „Разбира се различните видове птици прелитат по различно време. Най-напред започнаха да се появяват още през юли месец някои от дъждосвирцовите птици като стридояда, например“, добави екологът. Д-р Янков коментира, че в началото на август е започнала много активно миграцията на белия щъркел. „Известно е, че белият щъркел прелита през месец август, като постепенно числеността му нараства от началото на месеца до към 25 - 26 август. Когато за един ден минават най-много птици, за целия сезон, за целия месец август обикновено минават около 260 000 бели щъркела. А на 26 август, така наречения пиков ден, минават от порядъка на 20 до 32 000 само за този ден“, обясни още д-р Янков.  \r\nВиолета СИМЕОНОВА  \r\n Пълния текст на интервюто четете по-късно в „Мнение”", "date": "2019.08.22", "title": "Д-р Петър Янков, еколог: Миграцията на птиците вече започва и тече с пълна сила"}
{"url": "http://www.focus-news.net/news/2019/08/22/2691637/pregled-na-mezhdunarodnite-novini-do-13-chasa-agentsiya-fokus.html", "text": "През първото полугодие на 2019 година най-популярните страни за покупки на недвижими имоти сред жителите на Москва са България, Испания, Турция, Италия и САЩ, съобщава в съобщение до пресата аналитическия център Prian.ru, предава агенция  РБК . \r\nФинландия е най-популярната дестинация за гражданите на Санкт Петербург, следвана от Испания и Турция. Следващи по популярност са България и Италия, поясняват експертите. \r\nПрез първото шестмесечие на 2019 година жителите на Казан са купили най-много имоти в Турция. На второ място при тях е Испания, а на трето – САЩ. Също така жителите на столицата на Татарстан са купували недвижима собственост в България и Чехия. Сред жителите на Новосибирск на първо място е България, на второ Турция, а на трето – Испания. Жителите на Сибир придобиват имоти още в САЩ и Германия, които са съответно на четвърто и пето място, се казва в изявлението. \r\nНай-известен сред жителите на Владивосток е Тайланд. Също така там се ползват с висока популярност имотите в България, Турция, САЩ и Испания. \r\nПрез есента на 2018 година анализаторите са регистрирали ръст с един път и половина на интереса към курортни имоти. Съобщава се, че в тази сфера сред руснаците най-предпочитани са обектите във Франция и Италия. \r\n*** \r\n   За 26-ти път ученици от училището „Йорг Цюрн“ прекараха две седмици в България, където се запознаха с местната история и се включиха в почистването на германско военно гробище в разположения в подножието на Пирин планина град Сандански, съобщава регионалният германски вестник  Die Suedkurier .  \r\nПод мотото „Работа за мир“ 21 млади хора се включиха в инициативата за гробищата, която се провежда за десети път.  Както и в предишните години, двуседмичната кампания е проведена в сътрудничество с Регионалната асоциация на Баден-Вюртемберг за поддръжка на германските военни гробища.  \r\nИзданието подчертава, че в Сандански са погребани 19 германски войници, загинали през Първата световна война, както и 16 загинали през Втората световна война.  Групата е посетила и гробищата в Марино поле, където са отбелязани имената на 369 загинали германски войници. Кампанията е била подкрепена и от българи. \r\n*** \r\n  В България са потвърдени два случая на Западнонилска треска, като за един от пациентите се знае, че през част от това лято е живял в Кипър, пише електронното издание на гръцкия вестник  Kathimerini . \r\nМинистерството на външните работи на България не е излизало с нова информация към четвъртък сутринта, но според Philenews, здравното ведомство на страната е публикувало съобщение за 48-годишен българин, който е диагностициран със Западнонилска треска (ЗНТ). \r\nМъжът, от Пазарджик, е строителен работник, който през последните два месеца живее в Кипър. \r\nСпоред българските власти, работникът се е разболял от треска веднага след завръщането си в страната и се е чувствал много зле. Веднага е приет в болница и му е поставена диагноза ЗНТ. \r\nДруги градове в България също са нащрек, като в официално изявление се казва, че клиники за инфекциозни заболявания в Белград и Ниш съобщават за заразени хора. Повечето случаи са били свързани със симптоми на летен грип, докато в редица други случаи е била засегната нервната система. \r\nСпоред допълнителни съобщения в медиите, на радара на българските власти за възможни инфекции със ЗНТ са и други места, освен Кипър. \r\nСпоред държавните медицински служби на Република Кипър, девет случая на ЗНТ са били потвърдени в южната част на страната през тази година до 16 август. Всички случаи са свързани с невроинвазивното заразяване с вируса, като двама пациенти остават в критично състояние, а четирима други са изписани от болницата. \r\nПо-рано тази седмица бе потвърден един смъртен случай в резултат от ЗНТ в покрайнините на Никозия, като здравните служби посочват, че пациентът е бил много възрастен. \r\n*** \r\n  Членовете на парламента на Косово гласуваха за разпускането му, като по този начин павираха пътя за провеждането на предсрочни избори в най-младата държава на Балканите, съобщава електронното издание на прищинския ежедневник  Gazeta Express . \r\nПартиите се споразумяха да разпуснат шестия състав на законодателния орган, след като премиерът Рамуш Харадинай подаде оставка миналия месец във връзка с призоваването му от Прокуратурата от Хага на разпит като заподозрян за ролята му на командващ на Армията за освобождение на Косово (АОК).  \r\nОбщо 89 депутати от управляващи и опозиция гласуваха в подкрепа на предложението, само двама се въздържаха. След разпускането на парламента властите ще трябва да организират избори в рамките на 45 дни. Очаква се президентът на Косово Хашим Тачи да обяви датата на изборите съвсем скоро, макар датата 6 октомври да се споменава като възможна за провеждането им. \r\n*** \r\n  Година след фаталното нападение с нож срещу германец в източния град Кемниц, съдът в Дрезден ще произнесе присъдата, съобщава националният ежедневник  Die Frankfurter Allgmeine Zeitung . \r\nПрокуратурата поиска лишаване от свобода за срок от десет години за убийство и нанасяне на опасни телесни повреди. Подсъдимият не коментира твърденията по време на процеса. В скорошно интервю за телевизия ZDF обаче 24-годишният сириец увери, че е невинен.  \r\nУбийството предизвика вълна от масови протести в Кемниц, както и нов дебат за имиграцията в Германия. \r\n*** \r\n  Правителството в Дамаск отвори коридор за извеждане на цивилни от контролираните от бунтовниците градове в провинция Идлиб, предава  AFP . Агенцията припомня, че от април насам силите на Дамаск провеждат масирана операция в северозападната провинция на страната. \r\n„Сирийското правителство обяви отварянето на хуманитарен коридор Соуран в северната част на провинция Хама\", предаде държавната информационна агенция SANA, цитирана от френската медия. \r\nКоридорът ще бъде използван за евакуация на „цивилни граждани, които искат да напуснат райони, контролирани от терористи в северната част на Хама и южната част на провинция Идлиб\", става ясно още от съобщението. \r\n*** \r\n  Хърватският дипломат Елизабета Маджаревич бе отзована от посолството на страната във федералната германска столица Берлин заради расистки скандал, предава местният информационен сайт  Index . \r\nСлед проверка Министерството на външните работи в Загреб предложи на Маджаревич да се наложи най-тежката дисциплинарна мярка, а именно уволнение. Външният министър на страната Гордан Глич Радман потвърди информацията.  \r\nСкандалът се заформи около публикация на Маджаревич в социалната мрежа „Фейсбук“, в която тя изразява подкрепа за „Бяла Европа“ и обвинява германския канцлер Ангела Меркел в „липса на собствена култура“.  \r\nСпоред МВнР в Загреб, с коментарите си Маджаревич, която е първи секретар в хърватското посолство в Германия, е нарушила законите и етичния кодекс, който задължава дипломатите да защитават имиджа на страната им зад граница. Това обаче не са първите спорни изявления, които хърватският дипломат прави.  \r\nМадаревич, след като бе привикана за обяснение в МВнР, се защити, като заяви, че профилът й е бил хакнат.  \r\nПремиерът на Хърватия Андрей Пленкович определи поведението на дипломата като  катастрофа. Президентът на Хърватия Колинда Грабар-Китарович също реагира с пост в социалната мрежа „Туитър“. \r\n„Приветствам бързата реакция на министър Гордан Глич Радман, който веднага ме информира за стъпките, които предприема, и фактите, които трябва да бъдат определени. Изявленията, насърчаващи нетолерантността и расизма, са неприемливи. Нужни са патриотизъм, професионализъм, откритост към света и защита на хърватските национални интереси и ценностите, на които се основава съвременната хърватска държава“, написа Колинда. \r\nРешението за санкцията все още не е потвърдено от дисциплинарния съд, подчертава медията. \r\n*** \r\n  Предсрочните парламентарни избори в Косово ще се състоят на 6 октомври, пише прищинският ежедневник  Koha Ditore , като се позовава на източници, които твърдят, че датата е спомената от президента Хашим Тачи на среща с председателя на Централната изборна комисия (ЦИК) Валдете Дака един ден преди народното събрание да гласува разпускането си. \r\nНеназованият източник е добавил, че предсрочния вот ще бъде обявен веднага след разпускането на парламента. „Президентът каза, че парламентът ще бъде разпуснат утре (в четвъртък), а веднага след това, в петък или понеделник, най-късно, ще обявим датата за новите избори. Той реши вота да е на 6 октовмри“. \r\n*** \r\n  След протестите и масовите арести в Москва федералният министър на външните работи Хайко Маас (ГСДП) отхвърли твърденията за намеса на Германия във вътрешните работи на Русия, отбелязва националният ежедневник  Die Zeit . \r\n„Това не е реалистично - нито в настоящето, нито в бъдещето - да се вярва, че Германия или германските медии искат да повлияят на вътрешнополитическото развитие или дори да ги инициират\", заяви Маас на среща с руския външен министър Сергей Лавров в Москва. \r\nРуското външно министерство обвини германската корпорация „Дойче веле“ в насърчаване на протестите в Москва. Медията категорично отхвърли твърденията. САЩ също бяха обвинени в подкрепа на демонстрациите срещу изключването на опозицията от изборите за московски градски съвет на 8 септември. В отговор руският парламент създаде орган за разследване на чуждестранна намеса в протестите. \r\nВ същото време Маас подчерта, че Русия, като член на Съвета на Европа, се ангажира да защитава свободата на печата и събранията. Недопустимо е служител на „Дойче веле“, както се случи при протестите, да бъде възпрепятстван или арестуван по време на работа.Това е абсолютно неразбираем процес\", категоричен бе Маас. \r\nЛавров посочи, че западните медии няма да бъдат възпрепятствани при отразяването на протестите, но същевременно припомни, че служителите на държавния телевизионен канал RT в ЕС понякога са били възпрепятствани в работата им. \r\n*** \r\n  В арсенала на САЩ ще има хиперзвуково оръжие в течение на близките няколко години, увери министърът на отбраната на страната Марк Еспер в интервю пред телевизионният канал Fox News, предава  ТАСС . \r\nНа военния министър бе зададен въпрос, доколко близко са САЩ до това, да получат хиперзвуково оръжие. „Мисля, че, най-вероятно, това е въпрос на няколко години“, отговори той. \r\nПо-рано изпълняващият длъжността министър на армията на САЩ Раян Маккарти заяви, че Вашингтон проучва възможностите за разработването на различни типове ракети, които по-рано са били забранени от руско-американския договор за ликвидация на ракетите със среден и малък обсег (ДРСМО). \r\n„Що се касае до обсега на ракетите в рамките на ДРСМО, ние вече не сме страна по договора и, на първо място, обмисляме как можем да се възползваме от това – става въпрос за разработването на ракети за нанасяне на точечни удари", "date": "2019.08.22", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/08/22/2691640/varna-politsiyata-razsledva-opit-za-grabezh-ot-magazin-v-rayon-primorski.html", "text": "Полицейски служители във Варна изясняват обстоятелствата по подаден сигнал за крадци, опитали да ограбят магазин. Това съобщават от   Областната дирекция на МВР . Сигналът е подаден на 21 август, но случаят е от около 3.40 часа предния ден. В денонощен магазин на територията на район „Приморски“ две неизвестни лица, след заплаха с предмети, наподобяващи пистолети, са направили опит за грабеж на оборотни пари, но без да вземат нищо са напуснали търговския обект. По случая е образувано досъдебно производство, работата продължава.", "date": "2019.08.22", "title": "Варна: Полицията разследва опит за грабеж от магазин в район „Приморски“"}
{"url": "http://www.focus-news.net/news/2019/08/22/2691642/veliko-tarnovo-katastrofa-mezhdu-kola-i-bus-e-stanala-na-pat-pleven-ruse-pri-razklona-za-selo-gorna-studena-nyama-danni-za-postradali.html", "text": "Катастрофа между лек автомобил и бус временно е затруднила движението по път Плевен – Русе при разклона за село Горна Студена. Това съобщи  слушател на Радио „Фокус“ – Велико Търново .  \r\nОт ОДМВР – Велико Търново уточниха, че няма данни за пострадали. Движението в района не е спирано, а непосредствено след инцидента трафикът се е регулирал от пътни полицаи. Към момента движението се осъществява нормално. \r\n „Фокус“ припомня , че само преди седмица в същия участък стана друга тежка катастрофа, при която загина мъж. Там има ограничение на скоростта от 60 км/ч, което много от шофьорите не спазват. \r\nЛуиза ТРАНЧЕВА", "date": "2019.08.22", "title": "Велико Търново: Катастрофа между кола и бус е станала на път Плевен – Русе при разклона за село Горна Студена, няма данни за пострадали"}
{"url": "http://www.focus-news.net/news/2019/08/22/2691641/prof-miroslav-ivanov-v-doklada-mi-po-povod-denya-na-svobodniya-dostap-v-instituta-nablyagam-na-vazmozhnostite-za-biologichno-proizvodstvo-na-grozde.html", "text": "В доклада ми по повод деня на свободния достъп в Института наблягам на възможностите за биологично производство на грозде. Това каза за  Радио „Фокус“  проф. Мирослав Иванов, ръководител на отдел ,,Селекция винарство и химия“ към Института по лозарство и винарство - Плевен, по повод Деня за свободен достъп в Института. ,,Пред колегите си ще наблегна както на възможностите за отглеждане на различни сортове в цялата страна, така и на спецификата на биологичното производство. То е една експериментална дейност, която се нуждае от научен контрол“, каза проф. Мирослав Иванов. ,,Има възможности за такова производство е Плевенският регион, но то изисква специфични почвени и климатични условия и е възможно в определени микрорайони“, подчерта проф. Мирослав Иванов.  \r\nВиолета КРЪСТЕВА", "date": "2019.08.22", "title": "Проф. Мирослав Иванов: В доклада ми по повод деня на свободния достъп в Института наблягам на възможностите за биологично производство на грозде"}
{"url": "http://www.focus-news.net/news/2019/08/22/2691645/kiriakos-mitsotakis-zachitaneto-na-pravata-na-gratskoto-maltsinstvo-v-albaniya-sa-uslovie-za-integratsiyata-y-v-es.html", "text": "Зачитането на правата на гръцкото малцинство в Албания са условие за интеграцията на страната в структурите на Европейския съюз. Това подчерта министър-председателят на Гърция Кириакос Мицотакис в писмо до дружеството „Омния“, съобщава скопското електронно издание  „Локално“ , като се позовава на тиранската телевизия „Ора Нюз“. \r\n„Основна загриженост на гръцкото правителство, както и моя лична, е ефикасната защита на малцинствените и имотните права на гръцкото малцинство в Албания, което е условие за започване на преговорите за интеграцията на Албания в ЕС. Правителството и „Нова демокрация“ винаги ще бъдат на страната на гръцката общност в Албания, във всеки един аспект“, се казва в писмото на Мицотакис. \r\nЛидерът на кабинета в Атина също така допълни, че двустранните отношения между двете страни ще се развиват и укрепват не само в контекста на интеграцията на Албания в ЕС, но и в по-широк аспект. Това, по думите на Мицотакис, ще бъде положително както за малцинствата, така и за напредъка на двете страни. \r\n \r\n Тереза Герова", "date": "2019.08.22", "title": "Кириакос Мицотакис: Зачитането на правата на гръцкото малцинство в Албания са условие за интеграцията й в ЕС"}
{"url": "http://www.focus-news.net/news/2019/08/22/2691644/nina-popova-obshtina-petrich-obshtinata-vsyaka-godina-zadelya-ot-byudzheta-si-sredstva-za-podobryavane-na-usloviyata-v-uchilishtata-i-detskite-gradini.html", "text": "Община Петрич всяка година заделя от бюджета си средства за подобряване на условията в училищата и детските градини. Това каза за  Радио „Фокус“ - Пирин  Нина Попова, директор на Дирекция „Образование“ към Община Петрич. Тя обясни, че тази година има известни разлики в сравнение със ситуацията от миналата година. „Ако миналото лято мина под знака на започването на изключително големи строително-монтажни дейности с цел повишаване на енергийната ефективност, създаване на достъпна среда, подобряване на интериора и материалната база в образователната структура в община Петрич по ОП „Региони в растеж“, то тази година продължават дейностите по оперативната програма. Те са вече на финалната права. Със средства по тази програма все още продължава изграждането на спортния терен, който се намира в двора на Профилирана гимназия „Пейо Яворов“, коментира експертът. Нина Попова добави, че продължава и ремонтът на сградите на детските градини в община Петрич и ако усилията им до момента са били насочени към подобряване на вътрешните условия като санитарни възли, занимални, спални помещения, кухни и т.н., то вече започват да обръщат внимание и на външните пространства - двора и детските съоръжения, които са морално остарели в по-голямата си част. По думите ѝ до този момент всички групи в детските градини са с монтирани климатици и по този начин са успели да създадат едни по-добри условия в детските градини особено през летните горещи месеци. \r\nНатали СТЕФАНОВА", "date": "2019.08.22", "title": "Нина Попова, Община Петрич: Общината всяка година заделя от бюджета си средства за подобряване на условията в училищата и детските градини"}
{"url": "http://www.focus-news.net/news/2019/08/22/2691649/reuters-indoneziya-shte-stroi-nova-stolitsa-v-provintsiya-iztochen-kalimantan-na-ostrov-borneo.html", "text": "Индонезия ще построи новата си столица в провинция Източен Калимантан на остров Борнео, заяви министърът по поземленото планиране на страната Софиан Джалил в четвъртък, цитиран от местните медии, предава  Reuters . \r\nПрезидентът Джоко Уидодо миналата седмица официално предложи на парламента столицата да бъде преместена от пренаселения и замърсен 10-милионен град Джакарта (на остров Ява) някъде на Борнео (Калимантан). \r\nИндонезийската част на острова има пет провинции, известни със своите джунгли, орангутани и запаси от въглища. \r\n„Да, Източен Калимантан, но не знаем къде точно“, цитира думите на Джалил Detik.com. \r\nПравителството разполага с 3000 хектара (7,413 декара) земя в провинцията за първия етап на развитие, каза министърът. \r\nМедиите спекулират, че Уидодо ще избере района на Букит Соехарто в Източен Калимантан или град Самбоджа за новия център на администрацията. \r\nБамбанг Броджонегоро, началникът на националната агенция за развитие и планиране (Бапенас), наскоро заяви, че за по-добра свързаност в архипелага столицата трябва да е пристанищен град. \r\nКенеди Симанджунтак, заместник-шеф на Бапенас, помолен да потвърди коментара на Джалил, каза: „Все още няма решение от правителството за новото местоположение на столицата“. \r\nПреместването на столицата ще струва около 33 милиарда долара, ценова марка, която включва нови правителствени офиси и домове за около 1,5 милиона държавни служители, които се очаква да се опаковат и да започнат да се движат до 2024 г., според Бапенас. \r\n \r\nПревод и редакция:", "date": "2019.08.22", "title": "Reuters: Индонезия ще строи нова столица в провинция Източен Калимантан на остров Борнео"}
{"url": "http://www.focus-news.net/news/2019/08/22/2691647/mvr-prodalzhava-rabota-po-razsledvaneto-na-tezhkoto-kriminalno-prestaplenie-izvarsheno-v-rayona-na-negovan.html", "text": "Криминалисти продължават работа по разследването на тежкото криминално престъпление, извършено в района на Негован, съобщиха от пресцентъра на  МВР . Във връзка със предприетото разследване на тежко криминално престъпление, извършено на територията на Негован, МВР разпространява снимки от намерени на мястото части от дрехи. Хората, които могат да идентифицират свои познати и близки по предоставените снимки могат, при гарантирана анонимност, да сигнализират на тел. 112 или в най-близкото поделение на МВР. Съдействието им ще помогне за установяването на самоличността на жена, на предполагаема възраст 45-55 години, а мъжът - на възраст между 65 - 75 години.", "date": "2019.08.22", "title": "МВР продължава работа по разследването на тежкото криминално престъпление, извършено в района на Негован"}
{"url": "http://www.focus-news.net/news/2019/08/22/2691646/mon-s-500-leva-poveche-shte-poluchavat-zhelaeshtite-da-prepodavat-po-programa-motivirani-uchiteli.html", "text": "С 500 лева ще бъде увеличена заплатата на учителите, които се включат в Национална програма „Мотивирани учители“ и пожелаят да работят в училища с проблемни области, включително с ученици, които имат ниски образователни резултати или нисък социален статус, съобщиха от пресцентъра на  Министерство на образованието и науката (МОН) . Учителите ще получават и допълнителни средства за наем в размер на 200 лева за срок от 12 месеца. Предвиждат се и средства за възстановяване на транспортни разходи за пътуващите учители за същия период. Това предвижда Проект за изменение на програмата. Преди изменението средствата за допълнително финансово стимулиране бяха в размер на 300 лева. \r\nПрограмата разширява възможностите за включване на специалисти в едногодишните обучения за придобиване на професионална квалификация „учител” за всеки един от учебните предмети – математика, информатика и информационни технологии, чужди езици, биология и здравно образование, химия и опазване на околната среда. Вече ще се допускат и кандидати с образователно-квалификационна степен „бакалавър“ освен специалисти със степен „магистър”.  \r\nДо 10 дни от публикуване на изменението на програмата на официалния сайт на МОН ще се приемат документи на кандидатите за допускане до процедурата по подбор. \r\nНационална програма “Мотивирани учители“ е създадена, за да бъдат подкрепени училищата чрез комплекс от мерки за осигуряване на квалифицирани и мотивирани педагогически специалисти за справяне в реалната училищна среда.  \r\nУдължава се и срокът за кандидатстване по програма „Подпомагане на общините за реализиране на дейности за образователна десегрегация“. Това ще става до 15 октомври 2019 г. включително като продължителността на подадените в този срок и евентуално одобрени проекти за финансиране ще бъде до края на учебната 2019/2020 година.", "date": "2019.08.22", "title": "МОН: С 500 лева повече ще получават желаещите да преподават по програма „Мотивирани учители“"}
{"url": "http://www.focus-news.net/news/2019/08/22/2691643/d-r-natasha-baeva-odbh-shumen-prodalzhavat-proverkite-na-svinefermite-v-oblastta-i-ezhesedmichno-se-dokladva-za-sastoyanieto-im.html", "text": "Продължават проверките на свинефермите в областта - планови и за биосигурност и ежеседмично се докладва за състоянието им. Това заяви д-р Наташа Баева от ОБДХ по време на заседанието на Областната епизоотична комисия, предаде репортер на  Радио „Фокус“ - Шумен . „На територията на област Шумен през тази седмица нямаме някакви особени съмнения при умрели диви свине. Вземаме проби ежеседмично, индустриалните ферми и тези от фамилен тип А са длъжни да извършват самоконтрол и официален контрол от умрели животни – по 2 свине от всяка технологична гупа“, обясни д-р Баева.  \r\nИзпратени са 42 такива проби, получените досега резултати са отрицателни за вируса на африканска чума по свинете.  Подадени са проби за изследване за трихинела и африканска чума по свинете и от 15 отстреляни свине извън инфектираната зона, като също до момента няма потвърждение за африканска чума по свинете. От 25 юли статистиката сочи, че в 7 промишлени свинеферми, в които се отглеждат близо 63 000 прасета има умрели с 391, като резултатите за отрицателни за африканска чума по свинете. В свинеферми тип А има 7 умрели животни.  \r\nОт 25 юли досега са изпратени 222 проби от промишлени свинеферми, ферми А и и умрели диви прасета - пробите са  отрицателни. Подадените проби от редовен отстрел до момента са 61. „Продължаваме с проверките, води се статистика за смъртността  на животните. От фермите така или иначе движат непрекъснато свине към кланица, по-големите правят по два - три курса, а това движение не може да бъде осъществено без партидата, насочена за клане да бъде изследвана или да се приложат проби с отрицателен резултат от последната седмица или 7 дни преди движението да имат изследване за вирусология на кръв“, заяви д-р Баева. \r\nИвелина ИВАНОВА", "date": "2019.08.22", "title": "Д-р Наташа Баева, ОДБХ - Шумен: Продължават проверките на свинефермите в областта и ежеседмично се докладва за състоянието им"}
{"url": "http://www.focus-news.net/news/2019/08/22/2691648/zam-ministar-nikolay-prodanov-razumna-e-ideyata-da-otpadne-barzata-sadebna-protsedura-i-namalyavaneto-na-nakazatelnata-otgovornost-pri-samopriznanie-za-tezhki-prestapleniya.html", "text": "разумна е идеята да отпадне бързата съдебна процедура и намаляването на наказателната отговорност при самопризнание за тежки престъпления. Това заяви в Сливен заместник правосъдният министър Николай Проданов, предаде репортер на  Радио „Фокус“ – Сливен . Според Проданов предложението, отправено от протестиращите в Сливен след случая с убитото седемгодишно момиченце, има шанс да бъде обсъдена и приета, но кога ще стане това зависи изцяло от Народното събрание. \r\nПо думите му не съдебната фаза е проблем на българското правораздаване, а липсата на достатъчно сигурност и посегателствата върху личността. „Има големи проблеми в сферата на обществения ред и сигурност и е дошъл  моментът за взимане на по-решителни мерки“, посочи Николай Проданов. \r\nДнес той бе в Сливен за откриване на сградата на новия следствен арест. Той е разположен в сградата на единствения у нас женски затвор.", "date": "2019.08.22", "title": "Зам.-министър Николай Проданов: Разумна е идеята да отпадне бързата съдебна процедура и намаляването на наказателната отговорност при самопризнание за тежки престъпления"}
{"url": "http://www.focus-news.net/news/2019/08/22/2691650/d-r-sotir-ivanov-istoricheski-muzey-petrich-okolo-48-ot-posetitelite-na-muzeya-sa-chuzhdentsi.html", "text": "Около 48% от посетителите на Исторически музей – Петрич са чужденци. Това каза за  Радио „Фокус“ – Пирин  д-р Сотир Иванов, директор на Исторически музей – Петрич. По думите му анализът на данните би се усложнил още, ако се вземе предвид и това, че българските туристи, които посещават културната институция, са основно от места извън Благоевградска област, не просто извън община Петрич. „Аз бих си обяснил това с факта, че вероятно ние не оценяваме това, което имаме и приемаме музеите за даденост, за нещо, което може винаги да посетим, защото е в нашата страна. Изход от тази ситуация, която е характерна като проблем не само за Историческия музей – Петрич, но и за повечето музеи, може да се намери чрез развиването на образователни програми“, каза още д-р Сотир Иванов. Според него те би следвало да бъдат насочени към всички, независимо от възраст или степен на образование. „Смятам, че поне в определени специалности ние можем да дадем повече, като включим и местната специфика, местната информация, която да позволи, по-правилно, по-пълно, по-цялостно да се разглежда исторически, политически и културните процеси“, посочи д-р Иванов. Той уточни, че тези освен образователни програми, то би било хубаво да се направят и клубове по интереси, които да са с насоченост към историята и да бъдат подходящи за по-възрастни хора. „При такива клубове могат да се полазват и ресурсите на музея, защото там има по-големи възможности да развивате своите интереси, било то в сферата на изкуството, историята, археологията, етнографията и антропология. В тази връзка тук е мястото да благодаря на Община Петрич за изграждането на новата музейна сграда. Тя ще ни позволи да обособим специално помещение, което да предоставяме за полазване на съмишленици на музея, които лично аз бих нарекъл приятели. Идеята е да осигурим по-добри условия за посетителите и хората, които в свободното си време искат да се докоснат до автентичната култура и история“, коментира директорът на Исторически музей – Петрич. \r\nЛивия НИНОВА", "date": "2019.08.22", "title": "Д-р Сотир Иванов, Исторически музей – Петрич: Около 48% от посетителите на музея са чужденци"}
{"url": "http://www.focus-news.net/news/2019/08/22/2691652/gd-granichna-politsiya-intenziven-e-trafikat-na-gkpp-dunav-most-dunav-most-2-i-gkpp-durankulak.html", "text": "Интензивен е трафикът на ГКПП „Дунав мост“, „Дунав мост 2“ и ГКПП „Дуранкулак“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На ГКПП „Дунав мост 2“ трафикът е интензивен на изход за товарни автомобили. На ГКПП „Дунав мост“ и ГКПП „Дуранкулак“ трафикът е интензивен на вход за леки автомобили. На границата със Сърбия трафикът е силно интензивен на ГКПП Калотина“ на изход за леки автомобили. На границата с Гърция на ГКПП „Маказа“ трафикът е интензивен на изход. На ГКПП „Кулата“ трафикът е интензивен за леки и товарни автомобили и в двете посоки. На границата с Турция на ГКПП „Лесово“ и ГКПП „Капитан Андреево“ трафикът е интензивен на вход за леки автомобили. На границата със Северна Македония трафикът е нормален на всички гранични контролно-пропускателни пунктове.", "date": "2019.08.22", "title": "ГД „Гранична полиция“: Интензивен е трафикът на ГКПП „Дунав мост“, „Дунав мост 2“ и ГКПП „Дуранкулак“"}
{"url": "http://www.focus-news.net/news/2019/08/22/2691653/pazardzhik-bez-voda-sa-selata-ognyanovo-i-apriltsi-poradi-avarii.html", "text": "Без вода са селата Огняново и Априлци поради авария на уличен водопровод, съобщиха от  водоснабдителното дружество , обслужващо областта. Екипи работят за отстраняване на възникналите проблеми. Очакваният час за възстановяване на нормалното водоподаване е 16.00 часа. От дружеството се извиняват на жителите на двете села за причиненото неудобство.", "date": "2019.08.22", "title": "Пазарджик: Без вода са селата Огняново и Априлци поради аварии"}
{"url": "http://www.focus-news.net/news/2019/08/22/2691654/vidin-kolona-ot-avtomobili-se-e-obrazuvala-na-gkpp-dunav-most-2-na-vhod.html", "text": "Огромна колона от автомобили се е образувала на ГКПП „Дунав мост 2“ на вход, съобщи  слушател на Радио „Фокус“ . По думите му на пункта работи само едно гише за проверка на документите.", "date": "2019.08.22", "title": "Видин: Колона от автомобили се е образувала на ГКПП „Дунав мост 2“ на вход"}
{"url": "http://www.focus-news.net/news/2019/08/22/2691651/vecher-makedoniya-sedem-kompanii-iskat-da-uchastvat-v-izgrazhdaneto-na-aets-belene.html", "text": "Седем компании, две от които български и една руска, чешка, китайска, корейска и германска, са изразили намерението си да станат стратегически партньори в изграждането на втората атомна електроцентрала в България – „Белене“, подчертават в редакцията на електронното издание на македонския вестник  „Вечер“ . \r\nСъответните обяви българският министър на енергетиката Теменушка Петкова. Тя уточни, че оферти за инвестиране в проекта на стойност 10 милиарда евро са подадени от руската компания „Росатом“, китайската CNNC, Hidro & Nuclear Power co. от Южна Корея, Vitkovice от Чешката република, както и от две български и една германска. \r\nНа потенциалния партньор няма да бъдат предлагани държавни или корпоративни кредитни гаранции или преференциални цени за закупуване на електроенергия. Съкратеният списък на кандидатите ще бъде известен след 90 дни. \r\nПроектът за АЕЦ „Белене“ пропадна през 2012 г., когато България се отказа от него на фона на натиска от Запада да намали енергийната си зависимост от Русия (в случая руските енергийни технологии).  Но България все пак получи два предплатени реактора с мощност 1000 MW от руската компания „Атомстройпроект\". \r\nВ момента в единствената атомна електроцентрала в България – тази в Козлодуй, има два съветски реактора и осигурява 35% от енергийните нужди на страната. \r\n \r\n Тереза Герова", "date": "2019.08.22", "title": "„Вечер“ (Македония): Седем компании искат да участват в изграждането на АЕЦ „Белене\""}
{"url": "http://www.focus-news.net/news/2019/08/22/2691655/smolyan-obshtinskiyat-savet-odobri-otdavane-pod-naem-na-pokrivni-prostranstva-na-obshtinski-sgradi-za-montirane-na-fotovoltaichni-elektrotsentrali.html", "text": "Общинският съвет даде съгласие за отдаване под наем на покривни пространства на сгради, които са общинска собственост, за монтиране на фотоволтаични електроцентрали, предаде репортер на  Радио „Фокус“ – Смолян . Вносителят на докладната - кметът на Смолян Николай Мелемов заяви, че досега това не е било изпълнимо, но голяма част от общинските съветници сметнаха инициативата за похвална и поискаха да се даде „зелена светлина“ за осъществяването ѝ. Така след поименно гласуване докладната записка и решенията в нея бяха приети с 19 гласа „за“, без „против“ и 5 „въздържал се“. \r\nВ докладната записка се посочва, че в Община Смолян има постъпило заявление и заявен интерес за ползване на покривните пространства на общински сгради за монтиране на фотоволтаични електроцентрали с обща мощност до 30 kWp. Отдаването под наем на покривните повърхности не възпрепятства по никакъв начин използването на съответните сгради и предвидените в тях дейности. Сградите общинска собственост са подходящи, намират се в урбанизирана територия и като обекти имат подходящо местонахождение, изложение и наклон. Използването на покривни пространства за производство на електроенергия от слънцето крие огромен екологичен потенциал. В инвестиционното си предложение, фирмата е заявила, че при спечелването на търга, ще поддържа и ремонтира покривното пространство, на което са разположени съоръженията и ще реализира поставените си „зелени“ цели, а Община Смолян ще получи допълнителен доход от наем на покривни пространства. Покривните пространства ще се отдадат под наем за 10 години, като предстои да се подготви и проведе публичен търг с тайно наддаване, се казва още в докладната записка. \r\nНели ГЕРГЬОВСКА", "date": "2019.08.22", "title": "Смолян: Общинският съвет одобри отдаване под наем на покривни пространства на общински сгради за монтиране на фотоволтаични електроцентрали"}
{"url": "http://www.focus-news.net/news/2019/08/22/2691657/sofiya-initsiativata-zeleni-biblioteki-shte-se-provede-v-borisovata-gradina-i-zhk-mladost-3-na-24-avgust.html", "text": "Инициативата „Зелени библиотеки“ ще се проведе в Борисовата градина и жк. „Младост 3“ на 24 август. Това съобщиха от пресцентъра на  Столична община . При голям интерес преминава инициативата на Столична библиотека „Зелени библиотеки“. За последните четири години около 5 хиляди читатели са записани в библиотеката на София от зелените инициативи, които са с над 12 хиляди посетители. За първите три съботи тази година записаните читатели са 550, а посетителите – над 2500. \r\nНа 24 август 2019 г. „Зелените библиотеки“ отново ще бъдат разположени на две места – в Борисовата градина и в парка „Младост 3“ от 10.00 до 14.00 часа. \r\nЗа пета поредна година в Борисовата градина любителите на поезията ще могат да чуят стиховете на Виолета Кунева, а децата ще могат да пеят заедно с детския поет и музикант Боби Мирчев. \r\nВ парка „Младост 3“ свои стихове ще чете поетесата Теодора Тотева, а издателство „Клевър Бук“ ще занимава децата с образователни игри и книжки. Ще бъде и мобилната библиотека – Библиобус, от която всички желаещи могат да получат безплатна едногодишна читателска карта и да заемат книги от фонда на Столична библиотека. \r\nПродължава инициативата „Споделени книги“ – „Вземи, прочети, върни“. Посетителите ще могат да вземат интересна нова или да оставят вече прочетена книга на специално поставените места в парковете. \r\nБиблиотеката на София работи с всички свои центрове и сектори от понеделник до петък от 8.30 до 19.45 часа и в събота от 9:00 до 14.45 часа, като предлага най-новите заглавия от художествената, научната, научнопопулярната и детската литература.", "date": "2019.08.22", "title": "София: Инициативата „Зелени библиотеки“ ще се проведе в Борисовата градина и жк. „Младост 3“ на 24 август"}
{"url": "http://www.focus-news.net/news/2019/08/22/2691660/sport-grigor-dimitrov-potvardi-uchastie-na-turnira-v-pekin.html", "text": "Григор Димитров ще участва на АТП 500 турнира Пекин в началото на октомври. Българинът има хубави спомени от китайския мегаполис, където през 2016-а година за първи и единствен път успя да победи Рафаел Надал, а впоследствие загуби на финала от Анди Мъри. Общо в турнира Димитров е участвал 6 пъти.  \r\nВ Пекин тази година ще участват звездите Анди Мъри, Доминик Тийм, Александър Зверев, Ник Кириос, Данийл Медведев, Стефанос Циципас и други. \r\nШампион миналата година стана Николоз Басилашвили, който на финала победи Хуан Мартин дел Потро.", "date": "2019.08.22", "title": "Спорт: Григор Димитров потвърди участие на турнира в Пекин"}
{"url": "http://www.focus-news.net/news/2019/08/22/2691659/dobrich-zapazva-se-broyat-na-mestata-v-detskite-yasli-v-oblastta-po-posledni-statisticheski-danni.html", "text": "Запазва се броят на местата в детските ясли в областта, по последни статистически данни, представени от Илга Иванова, главен експерт в отдел „Статистически изследвания – Добрич“ към Териториално статистическо бюро-Североизток, предаде кореспондентът на  Радио „Фокус” – Варна . Към края на предходната година в областта функционират 13 самостоятелни детски ясли и яслени групи в състава на детски градини (ДГ) с общо 667 места в тях. В страната има 840 самостоятелни детски ясли и яслени групи в състава на детски градини с общо 32 226 места в тях. През отчетния период самостоятелните детски ясли в област Добрич разполагат с 587 места, а яслените групи в състава на ДГ - са 80. Разпределението на децата, отглеждани в детски ясли, по възраст през 2018 г. се запазва без изменения. Най-голям е относителният дял на децата на 2-годишна възраст - 87.2%, а децата на 1 година - 12.8%. Към края на миналата година по основно трудово правоотношение в детските ясли работят 184 медицински и други специалисти, които отглеждат, възпитават и обучават децата. Медицинските специалисти по здравни грижи са 71, като 65 от тях са медицински сестри.         \r\nЖулиета НИКОЛОВА", "date": "2019.08.22", "title": "Добрич: Запазва се броят на местата в детските ясли в областта, по последни статистически данни"}
{"url": "http://www.focus-news.net/news/2019/08/22/2691658/itv-dzhonsan-e-izpraven-pred-mrazovit-frenski-priem-makron-e-kategorichen-che-prekroyavaneto-na-brekzit-ne-e-optsiya.html", "text": "Часове след визита си в Берлин, министър-председателят на Обединеното кралство Борис Джонсън пристига в Париж, където вероятно ще получи мразовит прием от президента на Франция Еманюел Макрон, предава британският телевизионен канал  ITV . \r\nДжонсън трябва да преговаря за Брекзит в Париж - часове след като френският президент изключи възможността да прави отстъпки – за разлика на канцлера на ФРГ Ангела Меркел. Макрон обаче бе категоричен - исканията за предоговаряне на сделката за Брекзит „не са опция\". \r\n„Трябва да помогнем на британците да се справят с тази вътрешна криза, но не трябва да ставаме нейни заложници, нито да я изнасяме на гърба си\", цитира телевизията думите на Макрон. \r\n \r\n Тереза Герова", "date": "2019.08.22", "title": "ITV: Джонсън е изправен пред мразовит френски прием - Макрон е категоричен, че прекрояването на Брекзит „не е опция“"}
{"url": "http://www.focus-news.net/news/2019/08/22/2691656/a1-on-makedoniya-pravitelstvoto-na-bosna-i-hertsegovina-se-razpadna-predi-da-e-formirano.html", "text": "Редовното заседание на Президиума на Босна и Херцеговина (БиХ) завърши преди да започне, тъй като в неговия дневен ред отново се оказа приемането на спорния Годишен национален план (ГНП), който е нужен, за да може да бъде активиран Планът за действие за членство (МАП) на БиХ в НАТО, предава македонският портал  „А1 Он“ . \r\nРотационният представител на Президиума на БиХ Желко Комшич, представител на хърватския народ, заяви пред журналистите в Сараево, че на консултациите преди заседанието от дневния ред е извадено приемането на Националния план, защото от Република Сръбска продължават да не са съгласни с този документ. \r\nТогава е решено да се отмени и редовната и извънредната сесия на Президиума, на която трябваше да се обсъди назначаването на нов председател в Съвета на министрите на БиХ, който се очаква от провеждането на последните общи избори в страната на 7 октомври 2018 година. \r\nИменно този документ стана и препъни камък между политическите лидери, който забави формирането на властите на държавно ниво с близо една година. \r\n \r\nПревод и редакция:", "date": "2019.08.22", "title": "„А1 Он“ (Македония): Правителството на Босна и Херцеговина се разпадна преди да е формирано"}
{"url": "http://www.focus-news.net/news/2019/08/22/2691661/mvnr-nyama-postradali-balgari-pri-pozharite-na-gran-kanariya.html", "text": "Няма пострадали български граждани при горските пожари на испанския остров Гран Канария (Канарски острови). Това съобщиха от пресцентъра на  Министерството на външните работи . По информация на българското посолство в Мадрид всички 10 000 евакуирани вече могат да се завърнат по домовете си.  \r\nВластите на острова уверяват, че основните огнища на пожарите са загасени.  \r\nКанарските острови са популярна дестинация за българските туристи. По информация на летище \"София\" в рамките на летния сезон тази година от София до о. Тенерифе са изпълнени 8 директни чартърни полета, с които са превозени 1040 пътници.", "date": "2019.08.22", "title": "МВнР: Няма пострадали българи при пожарите на Гран Канария"}
{"url": "http://www.focus-news.net/news/2019/08/22/2691662/euronews-flamandski-natsionalisti-predlozhiha-valoniya-na-tramp-za-1-evro.html", "text": "Доналд Тръмп може и да получи отказ от Дания на предложението си да купи Гренландия от нея, но американският президент може да бъде утешен от офертата на фламандски националисти да му продадат Валония за... 1 евро, предава Euronews. \r\nВ „Туийт“ от младежката организация на „Новия фламандски алианс“ (Н-ВА), Jong N-VA, се казва, че държавният глава на САЩ може да вземе френско-говорящия регион Южна Белгия за само едно евро. \r\nСнимка, придружаваща „туийта“, изобразява „Тръмп Тауър“, извисена над валонския град Дюрбюи, имитирайки собствената снимка на Тръмп на една от неговите сгради в Гренландия. \r\n„Туийтът“ вече предизвика ярост сред белгийските валонци, но председателят на младежкото крило на Н-ВА Лорънс Ванкрайнест каза пред Euronews, че това е било само шега. \r\n„Това беше просто шега, насочена към младата фламандска публика…нищо повечe“, каза той. \r\n„Искрено се надявам, че все още има място за някакъв хумор в политиката. Особено младите хора се нуждаят от това“, добави младежкият политически лидер. \r\nХоландско говорящият регион на Белгия, Фландрия съставлява 68% от населението на страната и през последните години се наблюдава прилив на националистически и сепаратистки фламандски партии. \r\nН-ВА спечели 43 места в 150-местния парламент на Белгия на последните избори, а през август започна преговори с други фламандски партии за съставяне на правителство след месеци политическа безизходица. \r\nВанкрайнест каза, че „туийтът“ не е имал за цел да „затруднява съставянето на федералното правителство“ или „политическо изявление към правителствените преговори“. Той добави, че гневът от валонците е „доказателство, че всеки от нас живее в различна култура“. \r\nДокато във Фландрия се наблюдава завой на дясно, Валония тръгна по другия път, с огромна подкрепа за леви партии в последните избори. \r\nРезултатите подтикнаха лидера на N-VA Барт Де Уевер да коментира: „Разликата между Фландрия и Валония никога не е била толкова голяма“. \r\nРазделението между фламандски и валонски партии обикновено води до дълги забавяния при формирането на коалиция в Белгия. През 2010 г. на партиите бяха необходими 535 дни, рекорд, за да се споразумеят за компромис и да формират правителство. \r\nСтив Детри, председател на младежкото крило на Реформаторското движение във Волуве-Сен-Ламберт, беше един от десетките критици на туийта в сряда, като каза, че намира шегата за „груба“ и „глупава“. \r\n\t \r\n \r\n \r\n \r\nПревод и редакция:", "date": "2019.08.22", "title": "Euronews: Фламандски националисти предложиха Валония на Тръмп за 1 евро"}
{"url": "http://www.focus-news.net/news/2019/08/22/2691664/burgas-dvama-turisti-s-parashut-sa-se-prizemili-na-darvo-kray-plazh-kavatsi.html", "text": "Двама туристи, издигнати с парашут над морето на плаж “Каваци”, са се приземили върху дърво в гориста местност. Това съобщи за  Радио „Фокус“ – Бургас  Цветелина Рандева от ОДМВР - Бургас. Инцидентът се е случил поради скъсване на повдигащото въже и издухване в посока сушата от силния вятър. Летовниците нямат сериозни наранявания. Сигналът за инцидента е получен в 13.10 часа, а летовниците са открити и свалени от дървото в 13.28 часа.  \r\nМария КУРТЕВА", "date": "2019.08.22", "title": "Бургас: Двама туристи с парашут са се приземили на дърво край плаж “Каваци”"}
{"url": "http://www.focus-news.net/news/2019/08/22/2691666/stara-zagora-kriminalno-proyaven-mazh-e-zastrelyan-v-selo-granit.html", "text": "Криминално проявен мъж е застрелян в село Гранит. Това съобщиха от пресцентъра на  МВР  По първоначални данни 29-годишният местен жител е с множество криминални регистрации и е осъждан за убийство. Сигналът е подаден към 03.00 часа. На мястото е извършен оглед, в рамките на образуваното досъдебно производство и под ръководството на Прокуратурата са предприети оперативно-издирвателни действия за установяване и задържане на извършителя.", "date": "2019.08.22", "title": "Стара Загора: Криминално проявен мъж е застрелян в село Гранит"}
{"url": "http://www.focus-news.net/news/2019/08/22/2691665/sliven-oshte-edin-blok-v-grada-shte-radva-svoite-zhiteli-s-nova-viziya.html", "text": "Започна обновяването на блок № 8 в кв. „Сини камъни“. Това съобщиха от пресцентъра на   Община Сливен . \r\nПо време на срещата си с жителите кметът Стефан Радев изрази надежда, че процесът ще протече по график и без усложнения. Той ги призова да си взаимодействат със строителя и ги увери, че при нередности могат да се обръщат за съдействие към Община Сливен. \r\nТова е 37-ият поред жилищен блок, който ще бъде обновен по Националната програма за енергийна ефективност на многофамилни жилищни сгради в Сливен от общо 51. \r\nПредстои да бъде извършена топлоизолация на външните стени, хидро и топлоизолация на покрива, ламаринена обшивка и гръмоотвод, както и подмяна на вратите на входовете. Дограмата на жилищата и общите части, която не отговаря на изискванията за енергийна ефективност, също ще бъде сменена. \r\nИзпълнител на обекта е „Деомид“ ЕООД – Варна, а строителният надзор е поверен на ЕТ „Марчела-90 – Златко Марчев“, Хасково. Срокът за изпълнение е 175 календарни дни.", "date": "2019.08.22", "title": "Сливен: Още един блок в града ще радва своите жители с нова визия"}
{"url": "http://www.focus-news.net/news/2019/08/22/2691670/balgariya-v-chuzhdestrannite-medii-aets-belene-zapadnonilska-treska-i-ruskite-imoti-v-stranata-agentsiya-fokus.html", "text": "Седем компании, две от които български и една руска, чешка, китайска, корейска и германска, са изразили намерението си да станат стратегически партньори в изграждането на втората атомна електроцентрала в България – „Белене“, подчертават в редакцията на електронното издание на македонския вестник  „Вечер“ . \r\nСъответните обяви българският министър на енергетиката Теменушка Петкова. Тя уточни, че оферти за инвестиране в проекта на стойност 10 милиарда евро са подадени от руската компания „Росатом“, китайската CNNC, Hidro & Nuclear Power co. от Южна Корея, Vitkovice от Чешката република, както и от две български и една германска. \r\nНа потенциалния партньор няма да бъдат предлагани държавни или корпоративни кредитни гаранции или преференциални цени за закупуване на електроенергия. Съкратеният списък на кандидатите ще бъде известен след 90 дни. \r\nПроектът за АЕЦ „Белене“ пропадна през 2012 г., когато България се отказа от него на фона на натиска от Запада да намали енергийната си зависимост от Русия (в случая руските енергийни технологии).  Но България все пак получи два предплатени реактора с мощност 1000 MW от руската компания „Атомстройпроект\". \r\nВ момента в единствената атомна електроцентрала в България – тази в Козлодуй, има два съветски реактора и осигурява 35% от енергийните нужди на страната. \r\n*** \r\n \r\n  В България са потвърдени два случая на Западнонилска треска, като за един от пациентите се знае, че през част от това лято е живял в Кипър, пише електронното издание на гръцкия вестник  Kathimerini . \r\nМинистерството на външните работи на България не е излизало с нова информация към четвъртък сутринта, но според Philenews, здравното ведомство на страната е публикувало съобщение за 48-годишен българин, който е диагностициран със Западнонилска треска (ЗНТ). \r\nМъжът, от Пазарджик, е строителен работник, който през последните два месеца живее в Кипър. \r\nСпоред българските власти, работникът се е разболял от треска веднага след завръщането си в страната и се е чувствал много зле. Веднага е приет в болница и му е поставена диагноза ЗНТ. \r\nДруги градове в България също са нащрек, като в официално изявление се казва, че клиники за инфекциозни заболявания в Белград и Ниш съобщават за заразени хора. Повечето случаи са били свързани със симптоми на летен грип, докато в редица други случаи е била засегната нервната система. \r\nСпоред допълнителни съобщения в медиите, на радара на българските власти за възможни инфекции със ЗНТ са и други места, освен Кипър. \r\nСпоред държавните медицински служби на Република Кипър, девет случая на ЗНТ са били потвърдени в южната част на страната през тази година до 16 август. Всички случаи са свързани с невроинвазивното заразяване с вируса, като двама пациенти остават в критично състояние, а четирима други са изписани от болницата. \r\nПо-рано тази седмица бе потвърден един смъртен случай в резултат от ЗНТ в покрайнините на Никозия, като здравните служби посочват, че пациентът е бил много възрастен. \r\n*** \r\n \r\nПрез първото полугодие на 2019 година най-популярните страни за покупки на недвижими имоти сред жителите на Москва са България, Испания, Турция, Италия и САЩ, съобщава в съобщение до пресата аналитическия център Prian.ru, предава агенция  РБК . \r\nФинландия е най-популярната дестинация за гражданите на Санкт Петербург, следвана от Испания и Турция. Следващи по популярност са България и Италия, поясняват експертите. \r\nПрез първото шестмесечие на 2019 година жителите на Казан са купили най-много имоти в Турция. На второ място при тях е Испания, а на трето – САЩ. Също така жителите на столицата на Татарстан са купували недвижима собственост в България и Чехия. Сред жителите на Новосибирск на първо място е България, на второ Турция, а на трето – Испания. Жителите на Сибир придобиват имоти още в САЩ и Германия, които са съответно на четвърто и пето място, се казва в изявлението. \r\nНай-известен сред жителите на Владивосток е Тайланд. Също така там се ползват с висока популярност имотите в България, Турция, САЩ и Испания. \r\nПрез есента на 2018 година анализаторите са регистрирали ръст с един път и половина на интереса към курортни имоти. Съобщава се, че в тази сфера сред руснаците най-предпочитани са обектите във Франция и Италия. \r\n*** \r\n \r\nЗа 26-ти път ученици от училището „Йорг Цюрн“ прекараха две седмици в България, където се запознаха с местната история и се включиха в почистването на германско военно гробище в разположения в подножието на Пирин планина град Сандански, съобщава регионалният германски вестник  Die Suedkurier .  \r\nПод мотото „Работа за мир“ 21 млади хора се включиха в инициативата за гробищата, която се провежда за десети път.  Както и в предишните години, двуседмичната кампания е проведена в сътрудничество с Регионалната асоциация на Баден-Вюртемберг за поддръжка на германските военни гробища.  \r\nИзданието подчертава, че в Сандански са погребани 19 германски войници, загинали през Първата световна война, както и 16 загинали през Втората световна война. Групата е посетила и гробищата в Марино поле, където са отбелязани имената на 369 загинали германски войници. Кампанията е била подкрепена и от българи. \r\n***", "date": "2019.08.22", "title": "България  в чуждестранните медии – АЕЦ „Белене“, Западнонилска треска и руските имоти в страната (Агенция „Фокус“)"}
{"url": "http://www.focus-news.net/news/2019/08/22/2691668/nikolay-prodanov-zamestnik-ministar-na-pravosadieto-1-100-000-lv-sa-vlozheni-v-sgradata-na-noviya-arest-v-sliven.html", "text": "1 100 000 лв. са вложени в сградата на новия арест в Сливен. Това съобщи при официалното откриване на ареста Николай Проданов, заместник-министър на правосъдието, предаде репортер на  Радио „Фокус“-Сливен . Новия следствен арест е разположен в сградата на единствения у нас женски затвор и  ще заработи до две седмици – в първите дни на септември. Така се изпълнява политиката на извеждането на арестите от сградите на полицейските дирекции и преместването им затворите, където това е възможно, подчерта Проданов. Нови арести ще има в Добрич, Благоевград и Петрич, а край Дупница, в село Самoраново, ще бъде изграден обучителен център и пилотен затвор.    \r\nЗа модернизацията и цялостното обзавеждане на ареста от бюджета на Министерството на правосъдието са били заделени 1 млн. и 100 хил. лева. Арестът е за мъже и жени. Той  разполага с 40 места разпредели в двойни килии с отделни обезопасени  санитарни възли и обща баня. „Арестът разполага с най-съвременната охранителна система, видеонаблюдение и система за вентилация“, посочи директорът на затвора комисар Йордан Данев. По думите му, при изграждането на ареста са спазени всички европейски изисквания, включително и това арестантите да разполагат с 4 квадратни метра площ.    \r\nИзпълнителят на строителството е сливенска фирма , която поема и строителната гаранция.  \r\nЛюдмила ЙОРГОВА", "date": "2019.08.22", "title": "Николай Проданов, заместник-министър на правосъдието: 1 100 000 лв. са вложени в сградата на новия арест в Сливен"}
{"url": "http://www.focus-news.net/news/2019/08/22/2691663/predsedatelyat-na-api-georgi-terziyski-shte-proveri-rabotata-po-razchistvaneto-na-prostranstvoto-pod-mosta-pri-km-62-na-am-struma.html", "text": "На 23 август в 8.30 часа председателят на Управителния съвет на Агенция „Пътна инфраструктура“ Георги Терзийски ще провери работата по разчистването на пространството под моста при 62-ри километър на АМ „Струма“ от незаконно струпаната смет в обхвата на магистралата. Това съобщиха от пресцентъра на  Агенция „Пътна инфраструктура“ . \r\nЗа улеснение на трафика от 14.00 часа петък до 20.00 часа в събота включително, превозните средства над 12 тона, пътуващи към Кулата, ще бъдат пренасочвани от АМ „Струма“ към Е-79 при пътен възел „Долна Диканя“. При пътен възел „Бобошево“ тежкотоварните камиони отново ще продължават пътуването си по автомагистралата. Обходният маршрут за всички останали превозни средства е от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно. \r\nНа 23 август изтича срокът, в който директорите на всичките 27 областни пътни управления в страната трябва да представят на УС на АПИ доклади за извършените от тях обходи на всички съоръжения за наличие на нерегламентирано използване на пространството под съоръженията и прилежащия сервитут. Обобщените резултати от проверките ще бъдат представени в началото на следващата седмица.", "date": "2019.08.22", "title": "Председателят на АПИ Георги Терзийски ще провери работата по разчистването на пространството под моста при км 62 на АМ „Струма“"}
{"url": "http://www.focus-news.net/news/2019/08/22/2691667/politico-tusk-i-dzhonsan-shte-se-sreshtnat-v-kuloarite-na-g-7-za-obsazhdane-na-brekzit.html", "text": "Председателят на Европейския съвет Доналд Туск и премиерът на Обединеното кралство Борис Джонсън ще се срещнат в неделя в Биариц, Франция, за да обсъдят ситуацията около Брекзит кулоарите на форума на върха на Г-7, заяви високопоставен служител на ЕС, предава  Politico . \r\nТова ще бъде първата им среща лице в лице, откакто Джонсън поиска ЕС да предоговори споразумението за оттегляне и да отхвърли разпоредбата за механизма по отношение на ирландската граница. \r\nТуск бързо отхвърли искането на Джонсън в изявление, в което обвини министър-председателя, че не признава истинските последствия от премахването на механизма, което според ЕС би наложило действително необходимо възстановяване на граница между Ирландия и Северна Ирландия, което би довело до подкопаване на мирното споразумение между двете страни. \r\nИзтпчникът от ЕС заяви, че Туск и Джонсън ще обсъдят напредъка по време на срещата на върха на Г-7, но Брекзит също ще бъде в центъра на разговора. Преди срещата си с Джонсън, Туск ще се срещне с главния преговарящ за Брекзит на ЕС Мишел Барние. \r\n \r\n Тереза Герова", "date": "2019.08.22", "title": "Politico: Туск и Джонсън ще се срещнат в кулоарите на Г-7 за обсъждане на Брекзит"}
{"url": "http://www.focus-news.net/news/2019/08/22/2691671/burgas-sadat-zadarzha-pod-strazha-mazhat-obvinen-v-krazhba-na-pari-i-veshti-ot-teleskopa-v-morskata-gradina.html", "text": "По искане на Районна прокуратура – Бургас, съдът задържа под стража Станимир К, съобщиха от пресцентъра на  Окръжна прокуратура -Бургас . Той е обвинен за това, че на 07 август 2019 г. в  Бургас от телескоп собственост на Община Бургас, при условията на опасен рецидив, в съучастие със Стоян В. (вече с наложена марка за неотклонение „задържане под стража“), действайки като извършител, чрез унищожаване на преграда – счупване на ключалката на метална кутия и чрез използване на техническо средство, отнел чужди движими вещ – метална кутия на стойност 442 лева, ведно с парична сума от 302 лева, без съгласието на собственика им и с намерение противозаконно да ги присвои – престъпление по чл.196, ал.1, т.2, вр. чл.195, ал.1, т.3 и т.4, чл.194, ал.1, вр. чл.29, ал.1, б.„а“, вр. чл.20, ал.2 от НК. \r\nСпоред прокурора, налице е обосновано предположение за това, че Станимир К. е извършил престъплението, в което е обвинен. Представителят на държавното обвинение е категоричен, че Станимир К. може да се укрие или да извърши ново престъпление. \r\nСъдът прие мотивите на прокурора и задържа под стража обвиняемия. \r\nОпределението на Районен съд – Бургас подлежи на обжалване пред Окръжния съд в града.", "date": "2019.08.22", "title": "Бургас: Съдът задържа под стража мъжът,  обвинен в кражба на пари и вещи от телескопа в Морската градина"}
{"url": "http://www.focus-news.net/news/2019/08/22/2691669/vesela-komarevska-misiyata-na-kampaniyata-da-izchistim-dunav-zaedno-e-svarzana-s-preventsiya-ot-zamarsyavaneto-na-rekata-cherno-more-i-okeanite.html", "text": "Мисията на кампанията „Да изчистим Дунав заедно“ е свързана с превенция от замърсяването на реката, Черно море и океаните. Това каза за предаването „Екологичен резонанс“ на Радио „Фокус“ Весела Комаревска, експерт „Връзки с обществеността“ към Басейнова дирекция ,,Дунавски район“ – Плевен по повод събитието на фондация „Океани без отпадъци“ (Waste Free Oceans), което се провежда за втора поредна година в България. Чрез проекта се насърчават опазването на водите и брега на Дунав, разделното събиране и рециклиране на отпадъците, обясни Комаревска. „През настоящата година ние надграждаме това, което започнахме миналата година. Това са съвместни усилия както на „Океани без отпадъци“, така и на Министерство на околната среда и водите, Басейнова дирекция „Дунавски район“. Ние обаче не можем да правим нищо без местните власти и хората. Целта е да бъде обхванато цялото поречие на река Дунав. През есента очакваме да има освен акции за почистване на брега, но и организация за почистване на самата река. От „Океани без отпадъци“ са приспособили траулер, с който да бъдат събрани отпадъците във водата. Идеята им е да заснемат и специален филм“, коментира експертът от Басейнова дирекция ,,Дунавски район“ – Плевен. Тя добави, че кампанията допринася за екологичното възпитание и навици, за които работят непрестанно всички структури на Министерството на околната среда и водите. \r\nЙоланда ПЕЛОВА", "date": "2019.08.22", "title": "Весела Комаревска: Мисията на кампанията „Да изчистим Дунав заедно“ е свързана с превенция от замърсяването на реката, Черно море и океаните"}
{"url": "http://www.focus-news.net/news/2019/08/22/2691673/sputnik-sarbiya-chernogorski-opozitsionen-lider-predlozhi-da-se-postroi-stena-na-granitsata-s-albaniya-i-kosovo-za-da-se-spre-trafika-na-narkotitsi-tsigari-orazhie-himicheski-i-biologichni-orazhiya-i-nelegalni-migranti.html", "text": "Небойша Медойевич, черногорски депутат от опозиционната партия „Демократически фронт“, предложи в сряда да се построи стена на границата на страната с Албания и Косово, за да се спре нелегалният трафик на дрога, оръжия и мигранти, съобщава сръбската редакция на  „Спутник“ . \r\nСпоред Медойевич изграждането на граничната стена е едно от възможните ефективни решения за борба с „бандите на контрабандистите в Черна гора, т.нар. Косово и Албания“. Той предложи още веднъж на границата да бъде разположена армията и да започнат да се използват съвременни технологии за видео и сателитно наблюдение. \r\n„Стената няма да бъде изградена срещу албанския или черногорския народи, а срещу черногорската и албанската мафия, които с подкрепата на корумпираните и престъпните режими в Подгорица, Прищина и Тирана превърнаха тази граница в „Елдорадо“ за контрабанда наркотици, цигари, оръжие, химически и биологични оръжия и нелегални мигранти“, заяви опозиционният лидер, цитиран от Демократичния фронт чрез публикация във „Фейсбук“. \r\n \r\nПревод и редакция:", "date": "2019.08.22", "title": "„Спутник“ (Сърбия): Черногорски опозиционен лидер предложи да се построи стена на границата с Албания и Косово, за да се спре трафика на наркотици, цигари, оръжие, химически и биологични оръжия и нелегални мигранти"}
{"url": "http://www.focus-news.net/news/2019/08/22/2691672/bdzh-organizira-patuvane-s-paren-lokomotiv-mezhdu-septemvri-i-velingrad.html", "text": "На 6 септември БДЖ организира атракционно пътуване по теснолинейката между Септември и Велинград по повод Деня на Съединението на България. Това съобщиха от пресцентъра на  БДЖ . Специалното пътуване ще се осъществи за всички клиенти на националния жп превозвач, които проявяват интерес към ретро подвижния състав и живописния маршрут. В празничния ден пътническата композиция ще бъде теглена от теснопътния парен локомотив № 609.76 – доставен у нас точно преди 70 години.   \r\nАтракционният влак ще замине от гара Септември в 10.35 часа, като при пристигането си във Велинград ще бъде организирано посрещaне от местната община. В обратното направление композицията с ретро локомотива ще потегли от гара Велинград в 16.15 часа. \r\nРетро влакът ще бъде украсен от сдружението „За теснолинейката”, които ще се погрижат и за доброто настроение на пътниците. Композицията ще се движи в състав от шест пътнически вагона.  \r\nЦената на билета за влака с парния локомотив № 609.76 между Септември и Велинград ще бъде 25.50 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място, като при закупуване на билети е необходим документ, удостоверяващ тяхната възраст.  \r\nНационалният железопътен превозвач напомня, че децата на възраст до 10 години задължително пътуват с придружител. \r\nПродажбата на билети и резервацията на запазени места за пътуване с атракционните влакове ще започне от петък (23-и август). Билети могат да бъдат закупени от железопътните бюра в столицата, както и от гарите София, Пловдив, Пазарджик и Септември. \r\n Теснопътен парен локомотив № 609.76 е произведен в заводите Chrzanow Полша през 1949 г., след което е въведен в експлоатация по теснолинейните 760 mm железопътни линии Септември-Добринище и Варвара-Пазарджик. Експонат е от музейната колекция на БДЖ. Възстановен е отново за движение точно преди 15 години и към момента е единственият парен локомотив по теснолинейката в експлоатация. \r\nИзвършва атракционни, юбилейни, туристически пътувания и участва във филмови продукции по една от най-атрактивните железопътни дестинации в България от Септември до Добринище .", "date": "2019.08.22", "title": "БДЖ организира пътуване с парен локомотив между Септември и Велинград"}
{"url": "http://www.focus-news.net/news/2019/08/22/2691674/inzh-tsvetelina-kaneva-direktor-bdibr-mladezhkiyat-voden-parlament-tseli-da-motivira-podrastvashtite-da-uchastvat-v-initsiativi-na-mosv.html", "text": "Младежкият воден парламент цели да мотивира подрастващите да участват в инициативи на Министерството на околната среда и водите (МОСВ). Това каза за предаването „Екологичен резонанс“ на Радио „Фокус“ инж. Цветелина Кънева, директор на Басейнова дирекция „Източнобеломорски район“. „Мисията на организацията има важно значение за успеха при управлението на водите, а именно да се информират младите хора за проблемите, свързани с управлението на водите и водните екосистеми, както и за начините за тяхното разрешаване, в процеса на управлението на водите. Да стимулира тяхната гражданска активност чрез участие в дебати и различни обучения, организирани в рамките на инициативата Младежки воден парламент, където ученици от цялата страна могат да обогатят своите знания и умения. Младежкият воден парламент има за цел обмяна на опит, както и да бъдат  предложени нови идеи в процеса на опазване и управление на водите, да се мотивират младежите от учебните заведения към участие в инициативи, свързани с изучаване, опознаване и управление на водите и водните екосистеми“, коментира инж. Кънева. Тя даде пример с това, че млади хора се включват в консултации при подготовка на Плановете за управление на речните басейни (ПУРБ) и Плановете за управление от риска за наводнения (ПУРН). „Друга цел е в рамките на инициативата Младежки воден парламент да се създават успешни контакти между учебните заведения в България и други страни, като се разпространява информация, повишават се знанията и уменията, стимулира се участието на младите хора в инициативи, свързани с прилагане на успешни практики за изучаване и опазване на водните екосистеми. Един от тези начини е организирането на екоучилища и парламентарни сесии“, каза още директорът на Басейнова дирекция „Източнобеломорски район“. Тя добави, че съвместни еко инициативи се провеждат всяка година в Националните паркове и защитени територии в различни райони на България между Младежкия воден парламент и структурите на Министерството на околната среда и водите (МОСВ). „Тазгодишното екоучилище ще се проведе в района Природен парк „Беласица”, където участие ще вземат младежи, екипи от 17 населени места у нас, както и делегация на френския Младежки воден парламент. Младите еколози заедно с представители на институциите ще изследват водите на река Петричка и река Струмешница. Те ще се запознаят с методите за мониторинг на водите, оценка на антропогенното въздействие и определяне на състоянието на водни тела. Предвидено е посещение на природна забележителност Лешнишки водопад, както и на екопътеките „Приятели“ и „Пътеката на мравките“, отбеляза директорът на Басейнова дирекция „Източнобеломорски район“. \r\nЙоланда ПЕЛОВА", "date": "2019.08.22", "title": "Инж. Цветелина Кънева, директор БДИБР: Младежкият воден парламент цели да мотивира подрастващите да участват в инициативи на МОСВ"}
{"url": "http://www.focus-news.net/news/2019/08/22/2691675/kathimerini-gartsiya-obmislya-razshiryavane-na-sporazumenieto-za-otbrana-sas-sasht.html", "text": "Атина се стреми да разшири споразумението за отбрана между САЩ и Гърция в рамките на посещението на държавният секретар Майк Помпео през октомври или ноември, съобщава електронното издание на вестник  Kathimerini . \r\nОчаква се в рамките на посещението да бъде обсъдена и перспективата за среща между премиера на южната ни съседка Кириакос Мицотакис и президента на САЩ Доналд Тръмп. Информацията стана ясна след разговор между лидера на кабинета в Атина и Нита Лоуий, член на Камарата на представителите на САЩ, проведена в Атина. \r\nНита Лоуий се срещна и с външния министър Никос Дендиас и неговия заместник Антонис Диамантарис за разговори, съсредоточени върху Стратегическия диалог между САЩ и Гърция и усилията за насърчаване на общи интереси в региона на Източното Средиземноморие. \r\nВ съобщение в социалната мрежа „Туитър“ американският посланик в Гърция Джефри Пайът, присъствал и на двете срещи, заяви, че дискусията с Дендиас е била фокусирана върху „напредъка във всички области на Стратегическия диалог между САЩ и Гърция, и ангажимента на двете ни правителства да направят още повече за насърчаване на общите интересите в Източното Средиземноморие, както и укрепването на Гърция като регионален стълб на стабилността“.  \r\nЩо се отнася до срещата между Мицотакис и Тръмп, тя може да се състои в кулоарите на Общото събрание на ООН в Ню Йорк в края на септември. Според съобщенията Пайът е заявил, че това ще бъде подходящ момент за провеждането на подобна среща. \r\nМеждувременно Мицотакис започва обиколката си по европейските столици, стартирайки с посещение в Париж за разговори с френския президент Еманюел Макрон. Очаква се премиерът да постави акцент на победата на „Нова демокрация“ на изборите, което се отрази в положителната реакция на пазарите, както и в схващането, че неговото правителство е стълб на стабилността в Европейския Юг. \r\nИзводът е, че доверието в Гърция се възстановява, а посланието – че тя вече не е „проблемна“ държава в Европа, а такава, която е готова да предприеме и подкрепи инициативите на ЕС - сред тях е „зелената програма“ на Макрон и укрепването на европейската отбрана. \r\n \r\n Тереза Герова", "date": "2019.08.22", "title": "Kathimerini: Гърция обмисля разширяване на споразумението за отбрана със САЩ"}
{"url": "http://www.focus-news.net/news/2019/08/22/2691677/sport-mari-shte-debyutira-v-antverpen.html", "text": "Бившият №1 в света Анди Мъри ще запише първо участие на турнира АТР 250 в Антверпен ( 635 750) от 14-20 октомври. Надпреварата, известна като European Open, се провежда в зала \"Лото Арена\" от 2016 г. и е единствената спирка на Тура в Белгия. Шампиони в досегашните три издания ставаха Ришар Гаске, Жо-Вилфред Цонга, а през миналия сезон триумфира британецът Кайл Едмънд. За Мъри дебютът на твърдите кортове в Антверпен е част от плана му за завръщане сред елита на сингъл след операцията на бедрото през януари, последвана от 5-ме-сечно отсъствие от игра. След няколко участия на двойки шотландецът обяви, че ще се концентрира върху мачовете поединично. В тях обаче Анди записа две загуби с по 0-2 сета на старта в Синсинати и Уинстън-Сейлъм и намекна, че е възможно да се пусне в по-нискоразредни надпревари извън Тура. Предвид факта, че ще пропусне US Open, името на Мъри бе спрегнато за участие в Чалънджъра в Майорка (26 август-1 септември), като шотландецът не е играл на такова ниво от 2005-а. Турнирът се провежда в академията на Рафа Надал в Манакор, кръстен е на Матадора и има награден фонд от едва 46 600 долара.\"", "date": "2019.08.22", "title": "Спорт: Мъри ще дебютира в Антверпен"}
{"url": "http://www.focus-news.net/news/2019/08/22/2691680/silviya-trifonova-prezident-na-mladezhki-voden-parlament-ideyata-na-ekouchilishtata-e-da-se-zapoznaem-s-raznoobrazieto-na-florata-i-faunata-v-balgariya.html", "text": "Идеята на екоучилищата е да се запознаем с разнообразието на флората и фауната на възможно най-много места в България. Това каза за предаването „Екологичен резонанс“ на Радио „Фокус“ Силвия Трифонова, президент на Младежки воден парламент. Тя отбеляза, че благодарение на прякия контакт с природата у младежите се създава екологично възпитание и придобитите знания са много по-трайни. „Тази година ще се запознаем с Природен парк „Беласица“. По време на събитието общуваме с експерти и институции към МОСВ, благодарение на които получаваме подробна и точна информация. От самото си създаване до сега Младежки воден парламент е в постоянно развитие и разширява своето влияние, като се стреми да привлича все повече хора към каузата, а именно: Да опазим природата и водите на България. С всяка следваща година броят на участниците расте, а освен участници от цяла България, вече за пета поредна година имаме ежегоден двустранен обмен с агенция по водите ,,Artois Picardie” Франция“, коментира Трифонова. На въпрос как протичат екоучилищата във Франция президентът на българския Младежки воден парламент отговори, че е участвала в три френски екоучилища. „Първото беше през 2017г. Бяхме в северната част на Франция до залива на река Сома, който се намира близо до град Сан Валери. През това екоучилище се запознахме главно с екологичните проблеми на местността. Задачата ни беше да представим предложения за тяхното разрешаване под формата на театрална пиеса. През един от дните успяхме да прекосим залива, когато имаше отлив и видяхме тюлени в далечината. Показаха ни няколко вида водорасли, дори опитахме един от тях. Беше прекалено солено на вкус и лично на мен въобще не ми хареса. През 2018 година екоучилището се проведе в град Лил. Темата беше ,,Водите на града“. Посетихме екоквартали, които са изцяло съобразени с природата. Например в единия квартал в продължение на километър не видяхме нито една кола, а осветлението е съобразено с животните, чиито активен период е нощта – прилепите. Запознахме се с историята на реката, която е преминавала през града, но поради замърсяване е била отведена под земята. Тази година екоучилището се състоя в Природен парк ,,Амори“, намиращ се до град Валансиен, отново в северната част на Франция. В парка по много интересен и интерактивен начин чрез макети, научихме за различните видове почви в района“, коментира Силвия Трифонова. Тя добави, че Франция им помага да споделят знания и опит, да прилагат наученото, да създават приятелства и да работят заедно за едно по-добро и устойчиво бъдеще. \r\nЙоланда ПЕЛОВА", "date": "2019.08.22", "title": "Силвия Трифонова, президент на Младежки воден парламент: Идеята на екоучилищата е да се запознаем с разнообразието на флората и фауната в България"}
{"url": "http://www.focus-news.net/news/2019/08/22/2691678/plovdiv-apelativniyat-sad-ostavi-v-aresta-mazh-prichinil-katastrofa-pri-koyato-e-zaginal-mototsikletist.html", "text": "Пловдивският апелативен съд потвърди определението на Окръжен   съд – Пловдив, с което е взета най-тежката мярка за неотклонение „задържане под стража“ спрямо 56-годишния Димитър И., който е обвинен в причиня-ване на смърт по непредпазливост при катастрофа. Това съобщи    Апелативен съд - Пловдив .  \r\nСпоред обвинението на 10 август 2019 г. на пътя от Пловдив за Асеновград в района на КЦМ при управление на моторно превозно средство, Димитър И. е нарушил правилата за движение по пътищата, като по непредпазливост е причинил смъртта на мотоциклетист. Обвиняемият не е спрял, а е избягал и е управлявал микробус, без да има необходимата правоспособност. За престъпленията, в които е обвинен, най-тежкото наказание, предвидено в закона, е лишаване от свобода от 3 до 15 години. \r\nАпелативните магистрати прецениха, че от събраните до момента доказателства може да се направи обосновано предположение, че Димитър И. е извършил това, в което е обвинен, на база свидетелски показания на очевидци, експертна медицинска справка и откритите следи по управлявания от него автомобил при извършения оглед, сочещи, че е прегазено човешко тяло. Относно липсата на свидетелство за правоуправление на обвиняемия Съдът прие, че освен доказателствата, сочещи, че притежаваното от него не съответства на образците, издавани в република Турция в подкрепа на обоснованото предположение е и фактът, че обвиняемият Димитър И. е неграмотен, не може да чете и пише, освен това има проблеми със слуха, което е обективна пречка да се придобие по законен път шофьорска книжка в която и да е държава.  \r\nАпелативните съдии приеха, че е налице опасност от извършване на престъпление, а опасността от укриване не само съществува, но е реализирана, тъй като Димитър И. е напуснал местопроизшествието. \r\nОпределението на Апелативния съд е окончателно.", "date": "2019.08.22", "title": "Пловдив: Апелативният съд остави в ареста мъж, причинил катастрофа, при която е загинал мотоциклетист"}
{"url": "http://www.focus-news.net/news/2019/08/22/2691679/d-r-sotir-ivanov-istoricheski-muzey-petrich-muzeyat-belezhi-rast-na-posetitelite-vapreki-po-slabiya-turisticheski-sezon-u-nas.html", "text": "Исторически музей – Петрич бележи ръст на посетителите, въпреки по-слабия туристически сезон у нас. Това каза за  Радио „Фокус“ – Пирин  д-р Сотир Иванов, директор на Исторически музей – Петрич. По думите му все пак тази година е предизвикателство за всички културни институции, поради отлива на туристи, особено от Черноморието. Д-р Иванов коментира, че тези туристи всъщност осигуряват рекреационен туризъм. „И преди съм казвал, че ние работим особено активно със специалисти в областта на организираните почивки или така наречените туроператори, които са предимно от Варна и региона. Там традиционно има много руски туристи, една част от които организирано правят посещения на къща музей „Ванга“, Национален парк-музей „Самуилова крепост“, античен град Хераклея Синтика и Централна експозиционна зала. Така, съвсем естествено намаляването броя на туристите у нас се отразява и на Исторически музей – Петрич“, каза още д-р Иванов. Той заяви, че за щастие поне на този етап очевидно успяват да привличат и по-нетрадиционна аудитория, което всъщност им позволява да отчитат ръст на туристите сравнено с 2018 година. „Това е особено важно, защото говорим за една устойчива тенденция, според която всяка година бележим по-висока посещаемост, сравнено с предходните. Подчертавам, че в последните 10 години имаме някъде двуцифрен растеж и то всяка година. Надявам се това да се запази, защото смятам, че интереса към българското културно-историческото наследство е много по-голям и музеите в България не са достигнали до оптималната степен на неговото развитие“, подчерта д-р Иванов. \r\nЛивия НИНОВА", "date": "2019.08.22", "title": "Д-р Сотир Иванов, Исторически музей – Петрич: Музеят бележи ръст на посетителите, въпреки по-слабия туристически сезон у нас"}
{"url": "http://www.focus-news.net/news/2019/08/22/2691682/shumen-chast-ot-grada-e-bez-voda-poradi-avariya.html", "text": "От 13.30 часа до 18.00 часа ще е спряно водоподаването в част от гр. Шумен поради възникнала авария на водопровод, съобщиха от  водоснабдителното дружество , обслужващо областта. Ограничението обхваща  района на кв. \"Еверест\" и района на средна зона, включително кв. \"Херсон\", кв. \"Добруджа\", района на централна градска част, района на кооперативен пазар, района източно МБАЛ, района източно от ул. \"Софийско шосе\".", "date": "2019.08.22", "title": "Шумен: Част от града е без вода поради авария"}
{"url": "http://www.focus-news.net/news/2019/08/22/2691685/kiril-dobrev-bsp-za-yuni-yuli-i-avgust-balgarskoto-proizvodstvo-plashta-nay-visoka-tsena-na-el-energiya-v-tsyala-evropa.html", "text": "За юни, юли и август българското производство плаща най-висока цена на ел. енергия в цяла Европа. Това каза заместник-председателят на БСП Кирил Добрев по време на пресконференция в централата на партията, предаде репортер на  Агенция „Фокус“ . \"Благодаря за отделеното внимание в този августовски ден, няма да съжалявате. Сигурен съм, че ще бъде интересно. Говорили сме много пъти от тук от централата, пък и от други пресконференции за абсурдите в държавата. Днес с колегата Зарков сме решили да ви занимаваме с един от най-големите абсурди. Не знам дали сте информирали за юни, юли и август българското производство плаща най-висока цена на ел. енергия в цяла Европа. И всичкото това на фона, че ние имаме възможности да произвеждаме два пъти повече енергия, отколкото потребяваме. Един производител на банички и на бюрек в Гърция, който ползва българска ел. енергия плаща по-ниска цена на тока, отколкото производителя на банички, отсреща до Съдебната палата. Всичко това е благодарение на начина, по който функционира пазара на ток в България и изкривяванията, които се получават“, допълни още Добрев. По думите му, ако има нещо по-сладко от държавния монопол, то това е частният. „Частен монопол гарантиран от държавата е всъщност равен на грабеж. България има един човек, който в продължение на две години стъпка по стъпка успя да монополизира целия пазар на електричество“, допълни още Добрев. \r\n \r\n  Деница КИТАНОВА", "date": "2019.08.22", "title": "Кирил Добрев, БСП: За юни, юли и август българското производство плаща най-висока цена на ел. енергия в цяла Европа"}
{"url": "http://www.focus-news.net/news/2019/08/22/2691683/sliven-oblastniyat-upravitel-chavdar-bozhurski-beshe-ofitsialen-gost-na-otkrivaneto-na-noviya-arest-v-grada.html", "text": "Областният управител Чавдар Божурски бе официален гост на откриването на новия арест на Сливенски съдебен окръг. Това съобщиха от пресцентъра на  Областната администрация . Арестът се намира на територията на единствения в страната женски затвор - сливенския. Обектът е с капацитет за 40 задържани и заема сградата на бившето парно стопанство. Проектирането и изграждането му е на стойност 1.1 млн. лева. Средствата са осигурени от държавата.  \r\nЗам.-министърът на правосъдието проф. Николай Проданов заяви, че решението арестите да бъдат изведени от сградите на ОДМВР и преместени в затворите е доказало своята ефективност в практиката. Гости на откриването бяха още областният управител Чавдар Божурски, изпълняващият длъжността директор на ГДИН Ивайло Йорданов, изп. директор на държавно предприятие „Фонд затворно дело“ Иван Иванов, ръководителите на Окръжния и Административния съд в Сливен Мартин Данчев и Слав Бакалов, на Окръжната прокуратура Пламен Стефанов, зам.-кметът на Община Сливен Румен Иванов, началникът на РУ на МВР - Сливен гл. инспектор Димитър Кикьов. \r\n\"Консултациите за преместването на следствения арест на територията на затвора са започнали още през 2001 година\", заяви директорът на затвора ст. комисар Йордан Данев. Със съдействието на правосъдното министерство през 2013 - 2014 г. бяха преоборудвани и ремонтирани медицинският център и детската градина в затвора, като средствата бяха осигурени от Норвежкия  фонд. През 2017 г. е извършен ремонт и в основния корпус.  \r\n\"Откриването на ареста е значимо събитие за работещите в затвора\", каза директорът ст. комисар Данев. Условията отговарят на европейските изисквания за изпълнение на мерките за неотклонение, внедрени са последните иновации в охранителната инсталация. На първия етаж има помещения за изпълнение на мерките за жени и за непълнолетни момичета. На втория етаж са помещенията за мъжете. Стаята за свиждане е изпълнена според световните стандарти, с прозрачна стена между задържаното лице и посетителя. Отредено е място за престой на открито. Със заповед на зам.-министър Проданов арестът в сградата на ОДМВР бе закрит. Със същата заповед бе разкрит ареста на територията на женския затвор. Преместването ще стане до 2 седмици.", "date": "2019.08.22", "title": "Сливен: Областният управител Чавдар Божурски беше официален гост на откриването на новия арест в града"}
{"url": "http://www.focus-news.net/news/2019/08/22/2691681/ria-novosti-siriyskata-armiya-osvobodi-nay-golemiya-bastion-na-teroristite-v-idlib-han-sheyhun.html", "text": "Правителствената армия на Сирия освободи град Хан Шейхун в провинция Идлиб, съобщи пред  РИА Новости  източник от мястото на събитието. \r\n„Но в момента се провеждат операции по зачистване и разминиране“, уточни той. \r\nПо-рано бе съобщено, че армията на Башар Асад е взела града под огневи контрол, като е заела ключовите позиции около него и е отрязала снабдителните пътища на терористите. \r\nХан Шейхун е най-голямата база на екстремистките джихадистки организации в Южен Идлиб. \r\nТази провинция остава последния бастион на терористите в Сирия. Освен въоръжената опозиция, там се базира „Джебхат ан-Нусра“.  \r\nНаскоро в Нурсултан (столицата на Казахстан – бившата Астана) се проведоха преговори за деескалация в региона, а на втори август в Идлиб влезе в сила „примирие“. \r\nКомандването на въоръжените сили на Арабската република заяви, че ще спре боевете, при условие че Турция изпълни задълженията си по Договора от Сочи. \r\nТова е документ, подписан между Москва и Анкара миналия септември. Основният момент беше изтеглянето на тежките и средните оръжия на враждуващите страни на 20 километра от демилитаризираната зона. Турция трябваше да гарантира безопасността на отстъплението. \r\nНа 5 август сирийската правителствена армия възобнови операцията си поради неизпълнение на условията: бандформированията, възползвайки се от затишието, предприеха опити да атакуват позициите на сирийските военни в северната част на провинция Хама и многократно откриваха огън по населени с цивилни граждани селища. \r\n \r\nПревод и редакция:", "date": "2019.08.22", "title": "РИА Новости: Сирийската армия освободи най-големия бастион на терористите в Идлиб – Хан Шейхун"}
{"url": "http://www.focus-news.net/news/2019/08/22/2691684/nina-popova-obshtina-petrich-predstoi-dovarshvaneto-na-deynostite-po-izgrazhdaneto-na-sportniya-teren-v-dvora-na-profilirana-gimnaziya-peyo-yavorov.html", "text": "Предстои довършването на дейностите по изграждането на спортния терен в двора на Профилирана гимназия „Пейо Яворов“. Това каза за Радио  „Фокус“-Пирин  Нина Попова, директор на Дирекция „Образование“ към Община Петрич. „Ще бъдат завършени започналите през пролетта дейности по подмяна на дограмата в СУ „Антон Попов“ в Петрич, средствата за което са отпуснати целево от Министерството на образованието. Ще продължи ремонтът на части от покривното пространство пак в същото училище, както и на част от санитарните помещения и не на последно място входът на училището ще бъде ремонтиран, така че през септември входът да бъде по-приветлив за учениците“, коментира тя. Попова добави, че училище „Кочо Мавродиев“ в Петрич е получило целеви средства за изграждане на допълнителни 4 класни стаи и занималня, с цел преминаване към едносменен режим на обучение на учениците там. Тя отбеляза, че част от училищата имат козметични ремонти, свързани с освежаване на класните стаи, подмяна на компрометирани вътрешни интериорни врати и подмяна на санитарните помещения, там където това е необходимо. \r\nНатали СТЕФАНОВА", "date": "2019.08.22", "title": "Нина Попова, Община Петрич: Предстои довършването на дейностите по изграждането на спортния терен в двора на Профилирана гимназия „Пейо Яворов“"}
{"url": "http://www.focus-news.net/news/2019/08/22/2691687/silistra-darzhaven-zrelosten-izpit-po-bel-sesiya-avgust-septemvri-shte-se-provede-na-tri-mesta-v-oblastta.html", "text": "Държавен зрелостен изпит по БЕЛ, сесия август- септември ще се проведе на три места в област Силистра. Това съобщи за  Радио „Фокус“- Шумен  Габриела Миткова, началник на Регионалното управление на образованието. Матура ще има в ПГООТ, Дулово, ПГМТ „Вл. Комаров“, Силистра и СУ „Й. Йовков, Тутракан. Изпитът ще се проведе в  9 зали, ангажирани са 32 квестори. Вторият ДЗИ ще се проведе в същите домакинстващи училища в 11 зали, с  34 ангажирани квестори. Няма подадени заявления за ІІІ ДЗИ по желание. За изпита по БЕЛ на 28 август са получени 119 заявления, явяване на втори държавен зрелостен изпит по предмет по избор на 29 август са заявили 92 зрелостника. 21 зрелостници са пожелали зачитане като втори зрелостен изпит на изпита за професионална квалификация. Те представляват 22,8% от зрелостниците за втори ДЗИ. Относно предпочитаните предмети на тази сесия, броят на заявилите желание да полагат изпит по предмета География и икономика е по-висок-37 %, 30 зрелостника са избрали Биология и здравно образование, 5- Английски език, 1- Руски език. \r\nИвелина ИВАНОВА", "date": "2019.08.22", "title": "Силистра: Държавен зрелостен изпит по БЕЛ, сесия август- септември ще се проведе на три места в областта"}
{"url": "http://www.focus-news.net/news/2019/08/22/2691676/shumen-v-oblastta-prodalzhava-izpalnenieto-na-merkite-nabelyazani-sled-sluchaya-na-afrikanska-chuma-po-svinete-v-obshtina-varbitsa.html", "text": "В областта продължава изпълнението на мерките, набелязани след случая на АЧС при дива свиня в община Върбица от 8 август, стана ясно на заседанието на Областната епизоотична комисия, водено от областния управител проф. Стефан Желев, предаде репортер на  Радио „Фокус“-Шумен . От получените до момента резултати от изпратени през последната седмица проби от индустриални ферми и ферми тип „А“, както и от отстрел на дива свиня, няма положителни на заболяването.Няма открити нови трупове на диви прасета в инфектираната зона в местността „Елешница“, където беше обявен случая на африканска чума при дива свиня. Там изпълнението на разписаните мерки също продължава. Дърводобивът в зоната е прекратен, извършва се само транспортиране на вече добита и складирана дървесина, при спазването на мерките за биосигурност. Областната епизоотична комисия в Шумен реши извозването на тази  дървесина да продължи до 3 септември. Предложението на д-р Стоян Джамбазов от Ловно-рибарско дружество „Сокол“ за забрана на всякаква стопанска дейност в района за период от два месеца, считано от деня на обявяването на случая на АЧС, не бе прието. От общините докладваха, че са готови със заявленията, констативните протоколи и списъците, отнасящи се до предстоящото изплащане с определените финансови средства, отпуснати за обеззаразяване на личните стопанства, в които бяха отглеждани свине. За отделни стопани, които отказват да подадат заявление за финансова помощ, информираха от община Шумен и Каспичан, поради несъгласие с изискването да не отглеждат прасета през следващата една година, както и животни да бъдат купувани само от лицензирани обекти.Заповедите на кметовете на общини за определяне на терен, място за загробване на животни при регистриране на случай на АЧС В да бъдат изпратени РЗИ-Шумен, реши още Областната епизоотична комисия. Следващото и заседание ще се проведе на 3 септември. Общинските епизоотични комисии в областта трябва да проведат заседания на 4 и 5 септември. \r\nИвелина ИВАНОВА", "date": "2019.08.22", "title": "Шумен: В областта продължава изпълнението на мерките, набелязани след случая на африканска чума по свинете в Община Върбица"}
{"url": "http://www.focus-news.net/news/2019/08/22/2691689/pozharnikari-sa-spasili-17-godishno-momiche-ot-goryasht-apartament-v-ruse.html", "text": "Пожарникари са спасили 17-годишно момиче от горящ апартамент в Русе. Това съобщиха от пресцентъра на  МВР . Сигналът е подаден тази сутрин в 7.00 часа на тел. 112. Съобщено е за пожар в апартамент на 5-ти етаж в блок в Русе. На адреса веднага са изпратени екипи на пожарната и полицията. При пристигането пожарникарите установили, че в жилището има момиче на 17 години. Предприети са необходимите действия за погасяване на огъня, възникнал в една от стаите. Момичето е изведено от огнеборците невредимо. Екип на спешна помощ е прегледал на място възрастна жена, а 17-годишната е отведена за преглед в болницата. Пожарът е потушен и предстои изясняване на причините за възникването му.", "date": "2019.08.22", "title": "Пожарникари са спасили 17-годишно момиче от горящ апартамент в Русе"}
{"url": "http://www.focus-news.net/news/2019/08/22/2691693/sofiya-balgarskata-pravoslavna-tsarkva-izprati-dostoyno-v-kraya-na-zemniya-mu-pat-protodyakon-stefan-markov.html", "text": "Негово светейшество Българският патриарх и Софийски митрополит Неофит, митрополити от Светия Синод на Българската православна църква, епископи, множество представители на клира и десетки православни християни изпратиха в последния му земен път  протодякон Стефан Марков, предаде репортер на  Агенция „Фокус“ .  \r\nОпелото на отец протодякона се състоя в столичния храм \"Св. Троица\", кв. \"Редута\", където предстоятел и достоен последовател на делото му е неговия син отец Йоан. С благословението и при молитвеното присъствие на Светейшия Български патриарх и Софийски митрополит Неофит богослужението  оглави Негово високопреосвещенство Варненски и Великопреславски митрополит Йоан. С него съслужиха Техни високопреосвещенства Неврокопски митрополит Серафим, Врачански митрополит Григорий; Техни преосвещенства  Мелнишки епископ Герасим - главен секретар на Светия Синод на Българската православна църква, Белоградчишки епископ Поликарп - викарий на Софийския митрополит, Тиериополски епископ Тихон - патриаршески викарий, Негово високопреподобие архимандрит Василий - протосингел на Софийска сета митрополия, Негово високоблагоговейнство иконом Ангел Ангелов - духовен надзорник на Софийска епархия и др. предстоятели на храмове и представители на клира.  \r\nВ прочувствено слово митрополит Йоан припомни, че на   19 август  в Господа се престави незабравимият свещенослужител на Българската православна църква - Българска патриаршия, ангелогласният протодякон Стефан Марков. Целият си живот той отдаде в служение на Бога и светата ни Църква и ще остане незабравим Христов свещенодякон. Дълги години, когато се казваше \"протодякона\", всички знаеха кой е той - отец протодякона Стефан Марков\".  Бог да го прости! Вечна и блажена да бъде паметта му!   \r\nНикола ПЕТКОВ", "date": "2019.08.22", "title": "София: Българската православна църква изпрати достойно в края на земния му път протодякон Стефан Марков"}
{"url": "http://www.focus-news.net/news/2019/08/22/2691690/plovdiv-suhi-trevi-goryat-kray-selo-yoakim-gruevo-na-myasto-sa-shest-protivopozharni-avtomobila.html", "text": "Сухи треви горят край село Йоаким Груево. Това каза за  Радио „Фокус“ – Пловдив  главен инспектор Петър Тосков, заместник-директор на противопожарната служба. Сигналът за пожара е подаден към 12.00 часа. На място са шест противопожарни автомобила. Огънят е обхванал около 50 декара. Огънят е локализиран и ограничен, като към момента няма опасност да засегне постройки в близост. Гасенето продължава. При необходимост ще бъдат изпратени допълнителни противопожарни екипи. \r\nТони МИХАЙЛОВ", "date": "2019.08.22", "title": "Пловдив: Сухи треви горят край село Йоаким Груево, на място са шест противопожарни автомобила"}
{"url": "http://www.focus-news.net/news/2019/08/22/2691688/spetsializiranata-prokuratura-vnese-obvinitelen-akt-sreshtu-nikolay-evgeniya-i-mariya-banevi.html", "text": "Специализираната прокуратура внесе в Специализирания наказателен съд обвинителен акт срещу Николай, Евгения и Мария Баневи. Това съобщиха от пресцентъра на  Апелативна специализирана прокуратура . Те са обвинени за участие в организирана престъпна група, за данъчни престъпления, изпиране на пари, както и за незаконно притежание на оръжие. Николай Банев е обвинен като извършител на данъчните престъпления, а съпругата му – като негов помагач. Двамата са предадени на съд, като съизвършители в съучастие на изпирането на пари.  \r\nМария Банева, ще отговаря пред съда за участието в организирана престъпна група. \r\nПредстои в двумесечен срок, съдът да насрочи дата за разпоредително заседание по делото.", "date": "2019.08.22", "title": "Специализираната прокуратура внесе обвинителен акт срещу Николай, Евгения и Мария Баневи"}
{"url": "http://www.focus-news.net/news/2019/08/22/2691692/lovech43-godishen-kriminalno-proyaven-mazh-e-zadarzhan-za-telefonna-izmama.html", "text": "43-годишен криминално проявен мъж е задържан за телефонна измама. Това съобщиха от пресцентъра на  МВР . Телефонната измама е извършена за 18 август. До задържането му се стигнало вчера в хода на работата на разследващите от РУ - Троян, които изясняват телефонната измама в града, при която 69-годишна жена е ощетена с 5000 лв. и около 7 грама злато. Мъжът е разпознат от очевидци като „муле“ в схемата, привлечен е в качеството на обвиняем и е разпитан. Работата по случая продължава.", "date": "2019.08.22", "title": "Ловеч:43-годишен криминално проявен мъж е задържан за телефонна измама"}
{"url": "http://www.focus-news.net/news/2019/08/22/2691691/emenyuel-makron-ne-mozhem-da-se-prozumeem-s-velikobritaniya-za-30-dni.html", "text": "По време на срещата между британския министър-председател Борис Джонсън и френския президент Еманюел Макрон стана ясно, че според втория сделка не може да бъде постигната в следващите 30 дни, пише британският вестник The Independent.  \r\n„Не можем да намерим ново споразумение за оттегляне в следващите 30 дни“, заяви Макрон. \r\nСпоред него подобно споразумение не е подвластно на нито един индивидуален член на ЕС и не може да бъде постигнато с лека ръка.  \r\nТой все пак намекна, че сделка може и да има, ако тя не се отдалечава твърде много от първоначалните договорености. \r\nМакрон също отрече обвиненията, че играе ролята на „лошото ченге“ в преговорите между Великобритания и ЕС.  \r\n„Бях представен като лошото момче в групата, а в действителност просто винаги съм бил ясен, че е направен избор и не можем да го игнорираме“, твърди френският президент. \r\nТой заяви също така, че неговата позиция по отношение на Брекзит е свързана с „уважение на решението“ на британския народ, но от друга страна е негово задължение да пази ЕС и никога не би направил нещо, което би „отслабило“ съюза. \r\n„Като приятел и съюзник мога да кажа, че зависи от Великобритания да реши съдбата си“, добави той. \r\nБорис Джонсън от своя страна заяви, че иска да постигне сделка с Брюксел и вярва, че такава може да бъде договорена. Въпреки това той потвърди, че Обединеното кралство е положило усилия за да се подготви за Брекзит без сделка и за да осигури „гладко и безполезнено“ излизане от ЕС на гражданите „и от двете страни“ на Ламанша. \r\n \r\n  Теодор Пенев", "date": "2019.08.22", "title": "Еменюел Макрон: Не можем да се прозумеем с Великобритания за 30 дни"}
{"url": "http://www.focus-news.net/news/2019/08/22/2691694/st-komisar-stoyan-temelakiev-gdbop-saobshteniyata-za-bombi-sa-generirani-ot-provaydari-koito-sa-izvan-teritoriyata-na-balgariya.html", "text": "Съобщенията за бомби са генерирани от провайдъри, които са извън територията на Република България.  Това заяви на брифинг ст. комисар Стоян Темелакиев, зам. - директор на ГДБОП, предаде репортер на  Агенция “Фокус” . “Целта на тези съобщения е да внесат смут и страх в обществото, както и да затруднят работата на обществени институции”, обясни Темелакиев. “В хода на проверката стана ясно, че на 20 август подобни заплашителни електронни съобщения са получили други европейски столици, както и в Канада”, добави още зам.-директорът на ГДБОП. По думите му търсеният ефект от тези, които генерират подобни съобщения не беше постигнат. “Организацията по моя оценка беше изключително добра. Избегна се всяването на излишна паника и страх у хората. В голямата си част летищата и медиите функционираха нормално, там където се наложи бяха взети мерки с цел проверка, за това дали изписаното в подобни мейли отговаря на истината. Категорично мога да кажа, че това не отговаря на истината, не бяха открити никакви взривни устройства, както и не се наложи повишаване на степента на опасност”, коментира още Темелакиев.", "date": "2019.08.22", "title": "Ст. комисар Стоян Темелакиев, ГДБОП: Съобщенията за бомби са генерирани от провайдъри, които са извън територията на България"}
{"url": "http://www.focus-news.net/news/2019/08/22/2691686/gazeta-express-kosovo-es-privetstva-reshenieto-na-kosovo-da-ratifitsira-instrumenta-za-predprisaedinitelna-pomosht-ot-2018-g.html", "text": "Офисът на Европейския съюз в Косово поздрави вече разпуснатия парламент на Прищина за това, че ратифицира финансовото споразумение „Инструмент за предприсъединителна помощ“ (ИПП), което ще помогне за евроинтеграцията на страната, пише електронното издание на  Gazeta Express . \r\n„Поздравления за вече разпуснатия парламент на Косово за ратифицирането на финансовото споразумение ИПП 2018 между Прищина и ЕС. Вашето решение гарантира продължителната подкрепа на ЕС за реформи за добро управление, върховенство на закона, околната среда, енергетиката, образованието и заетостта “, пишат в „Туитър“ представителите на ЕС в Косово. \r\nПарламента в Косово ратифицира споразумението преди да бъде разпуснат преди предстоящите избори. \r\n \r\n  Теодор Пенев", "date": "2019.08.22", "title": "Gazeta Express (Косово): ЕС приветства решението на Косово да ратифицира „Инструмента за предприсъединителна помощ“ от 2018 г."}
{"url": "http://www.focus-news.net/news/2019/08/22/2691696/kiril-dobrev-bsp-shte-vnesem-signal-v-prokuraturata-za-monopol-na-elektroenergiyniya-pazar-na-druzhestva-svarzani-s-hristo-kovachki.html", "text": "Ще внесем сигнал в Прокуратурата за монопол на електроенергийния пазар на дружества, свързани с Ковачки. Това каза заместник-председателят на БСП Кирил Добрев по време на пресконференция в централата на партията, предаде репортер на  Агенция „Фокус“ . Добрев посочи, че всичко ще бъде оформено като сигнал и в рамките до края на седмицата ще бъде внесено в Прокуратурата. „Излиза, че цената в Гърция, Турция, Македония на българската електрическа енергия, произведена от българските електрически централи е по-ниска, отколкото пазара в България. Ако има нещо по-сладко от държавния монопол, то това е частният. Частен монопол гарантиран от държавата е всъщност равен на грабеж. В България има един човек, който в продължение на две години, стъпка по стъпка успя да монополизира целия пазар на електричество. Преди два месеца всичките работодателски организации сезираха КЗК, че свързани с Ковачки дружества, производители на ел. енергия и търговци, са успели да постигнат монополно положение. Това са 11 топлофикационни дружества, които имат договор за търговия с ел. енергия с един търговец. Същият търговец има договор и изкупува цялата електрическа енергия от „Топлофикация София“. Пет търговеца на три сесии на българската борса за ел. енергия са изкупили цялата свободна ел. енергия от АЕЦ „Козлодуй“. Нямате съмнение, че петте търговеца са свързани с един и същи човек – този, който е собственик на 11-те производствени дружества. Само че според г-жа Юлия Ненкова този собственик не бил един и същ. Собствениците са някакви хора от Сейшелите и  били различни неща. След Вашку да Гама от село Рупча, имаме Христо Ковачки от Сейшелите – собственик на електрически централи. За капак НЕК продава цялата електрическа енергия от ВЕЦ-овете, пак на едно от тези търговски дружества. Мисля, че постигнахме и затворихме целия кръг: търговци, частници, държава производител, изкупена енергия и търговци на ток, които успяха да затворят целия кръг. Няма обаче доказателства, че това е така. За капак, за да помогне държавата след като вече цялата ел. енергия е в ръцете на един човек, решава, че може да пусне известни държавни мощности в почивка. И спираме единия блок на ТЕЦ „Марица Изток 1“ или 3.  В този момент се получава изключително голям недостиг на ел. енергия и се включва въпросният монополист. Като цената на тока от 80 – 85 лв. до 90, скача до нива от 180 лв., постигнати през месец юли, а в пикови моменти над 200-220 лв. Реализираните печалби са милиони. Говорили сме много пъти, че най-скъпият ток в България го произвеждат американските централи. Ние сме искали неведнъж и два пъти тяхното вкарване в някакви норми и разваляне на договора. За ваша информация американските  централи продават своята скъпа енергия за 168 лв. за мегават час. Юли месец Ковачки и свързаните фирми са продавали ел. енергията на 180, в пикови моменти над 200. Смятам, че такава абсурдна държава няма. Такова управление в енергетиката няма“, допълни още Добрев. Според него всичко щеше да е било „в рамките на нормалното“, ако този човек е нямал и политически проект. „Лидер“, който навремето имаше и парламентарно представена група. „На последните парламентарни избори 7 човека бяха в листата на ГЕРБ, двама от тях станаха народни представители, само преференциите, които е дал „Лидер“ на ГЕРБ със своите си служители е над 50 хил. гласа. Опитахме да се направим засечка колко гласа е получил ГЕРБ от лидер на последните европейски избори. В районите, където те имат монополно положение гласовете са близо 50 хил. отново“, допълни още Добрев. По думите му там работят бели роби на ниски заплати. Той отчете, че до 2017 г. публичната информация е, че дружествата на Ковачки дължат на държавата 114 млн. лв. „109 млн. лв. от тях са за осигуровки. Останалите са концесионни такси. Докато четири търговеца, пет лъскави, правят милиони лева печалби само за месеци“, коментира още Добрев. Той отчете, че се ощетява НОИ, в същото време се реализират големи печалби. „За капак само преди няколко месеца Ковачки пое управлението на „Топлофикация София“. Не без помощта на мнозинството в общинския съвет в София. Изпълнителният директор е бивш негов служител“, изтъкна още Кирил Добрев.  \r\nДеница КИТАНОВА", "date": "2019.08.22", "title": "Кирил Добрев, БСП:  Ще внесем сигнал в Прокуратурата за монопол на електроенергийния пазар на дружества, свързани с Христо Ковачки"}
{"url": "http://www.focus-news.net/news/2019/08/22/2691697/haskovo-13-nelegalni-imigranti-sa-zadarzhani-v-kolata-na-26-godishen-mazh-v-rayona-na-s-izvorovo.html", "text": "През нощта на 21 август гранични полицаи от ГПУ-Ново село и патрул от РУ-Харманли спрели за проверка в района на с. Изворово лек автомобил „Форд Мондео“, шофиран от 26-годишен мъж от Хасково. Това съобщиха от пресцентъра на  МВР . Водачът се е опитал да избяга, но след кратко преследване е задържан. В автомобила са открити 13 мъже без документи за самоличност, по техни данни – от Афганистан. Чужденците са задържани в ГПУ-Ново село, а колата и шофьорът - в РУ-Харманли. Работата по случая продължава.", "date": "2019.08.22", "title": "Хасково: 13 нелегални имигранти са задържани в колата на 26-годишен мъж в района на с. Изворово"}
{"url": "http://www.focus-news.net/news/2019/08/22/2691695/afp-boris-dzhonsan-vizhda-gotovi-resheniya-na-varposa-s-predpaznata-klauza-za-irlandskata-granitsa.html", "text": "Британският министър-председател заяви на срещата си с френския президент Еманюел Макрон, че техническите решения по въпроса с ирландската граница са “лесно достъпни“, за да се избегне връщането на проверките или затварянето на границата между Република Ирландия и Северна Ирландия, въпрос, който предопредели преговорите за Brexit, предава  AFP . \r\n\"Техническите решения са лесно достъпни и те бяха широко обсъдени\", каза Джонсън на срещата си с Макрон. \r\nВече стана ясно, че френският президент няма да отстъпи по-въпроса за ирландската граница, след като първоначално заяви, че въпроса не може да бъде решен за 30 дни, както загатна германският канцлер Ангела Меркел, но „може да бъде намерено интелигентно“ решение, което да „не е далеч от фундаменталните“ части от вече договореното споразумение.  \r\n \r\n  Теодор Пенев", "date": "2019.08.22", "title": "AFP: Борис Джонсън вижда готови решения на върпоса с предпазната клауза за ирландската граница"}
{"url": "http://www.focus-news.net/news/2019/08/22/2691699/blagoevgrad-dva-leki-avtomobila-sa-katastrofirali-na-izhoda-na-sandanski-ediniyat-ot-vodachite-e-postradal.html", "text": "Два леки автомобила са катастрофирали на изхода на града. Това съобщи за  Радио „Фокус“-Пирин  Йони Гатовска, временно изпълняващ длъжността говорител на ОДМВР-Благоевград. Единият от водачите е пострадал с травма на главата и е транспортиран в Спешния център в града. \r\nНатали СТЕФАНОВА", "date": "2019.08.22", "title": "Благоевград: Два леки автомобила са катастрофирали на изхода на Сандански, единият от водачите е пострадал"}
{"url": "http://www.focus-news.net/news/2019/08/22/2691698/st-komisar-stoyan-temelakiev-zam-direktor-gdbop-52-obazhdaniya-za-bombeni-zaplahi-sa-registrirani-ot-nachaloto-na-godinata.html", "text": "52 обаждания за бомбени заплахи са регистрирани от началото на годината. Това заяви на брифинг Ст. Комисар Стоян Темелакиев, зам.-директор на ГДБОП, предаде репортер на  Агенция “Фокус” . “В голямата си част те се осъществяват от малолетни, непълнолетни и лица с психични отклонения, от лица, при които след беседването ни с тях показват данни за такива отклонения”, коментира Темелакиев. Към момента на разследването е установено, че провайдерът пуснал заплашителните съобщения е на територията на Швейцария и Сейшелските острови”, добави още зам.-директорът на ГДБОП.  \r\nВиолета СИМЕОНОВА", "date": "2019.08.22", "title": "Ст. комисар Стоян Темелакиев, зам. - директор ГДБОП: 52 обаждания за бомбени заплахи са регистрирани от началото на годината"}
{"url": "http://www.focus-news.net/news/2019/08/22/2691701/d-r-petar-yankov-ekolog-nablyudavame-namalyavane-na-broya-na-nyakoi-vidove-blatni-i-hishtni-ptitsi.html", "text": "Наблюдаваме намаляване на броя на някои видове блатни и хищни птици. Това каза в интервю за  Агенция „Фокус“  Д-р Петър Янков еколог към природозащитния център „Пода“ на Българското дружество за защита на птиците (БДЗП). „Особено така наречените дъждосвирцови птици и това са птици, които живеят и са свързани с блатата. И повечето от тези видове се размножават в Северна Европа, тези птици през последните години рязко намаляха“, допълни екологът. „Ако преди 30 години кривоклюният брегобегач, това е една малка птичка, която гнезди в Северна Европа, в Скандинавския полуостров, около полярния кръг, беше представена в района на Бургас с хиляди индивиди. През последните години наблюдаваме само отделни птици. За съжаление не само при него е такъв случая“, обясни Д-р Янков.  Д-р Петър Янков коментира, че осен блатните птици, намалява броя и на някои хищни птици. „Знаем за това, че един многоброен в миналото вид, като египетския лешояд, през последните години показа един пълен срив на популация. От около 140 двойки през 1980 г. в България, в момента са останали 14-18 двойки, което е много тревожно“, добави още екологът.  \r\nВиолета СИМЕОНОВА  \r\n Пълния текст на интервюто четете по-късно в „Мнение”", "date": "2019.08.22", "title": "Д-р Петър Янков, еколог: Наблюдаваме намаляване на броя на някои видове блатни и хищни птици"}
{"url": "http://www.focus-news.net/news/2019/08/22/2691703/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ на  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. Започна реализирането на проект „Патронажна грижа в община Асеновград” по Оперативна програма „Развитие на човешките ресурси”. Общата стойност на проекта е малко над 412 000 лв. Потребителите на услугата по заложения национален стандарт ще бъда 168 души – хора над 65 години с ограничения или в невъзможност за самообслужване. Те ще получават здравно-социални услуги, психологическа подкрепа и консултиране. Повече информация за проекта ще научите в първите минути на предаването от д-р Емил Караиванов, кмет на Асеновград, споделена на пресконференция. \r\nПред финализиране е процедурата по избор на изпълнител на пакета озеленителни и поддържащи дейности на парковата среда в Асеновград. Към настоящия момент има четири фирми, които се състезават със своите оферти за подписване на договор. Подробностите ще ни предостави отново кметът д-р Емил Караиванов. \r\nВ предаването днес ще посетим и Градската библиотека „Паисий Хилендарски“, където продължава инициативата „Ваканция в библиотеката“. Акцентът в разговора ни с директора на културната институция Милена Марковска ще бъде представянето на различни професии пред децата, което е част от ваканционната програма веднъж седмично. Участниците в програмата се срещат с хора, успели и доказали се в своята област, и се запознават с дейността на отделните институции. Предстои децата да се запознаят с дейността на Пожарната, както и на Военното поделение в Асеновград. Повече за предстоящите срещи на децата с различните професии и за техните професионални увлечения, макар и в крехка възраст, ще ни разкаже директорът Милена Марковска. \r\nПредаването „Асеновград – Богоизбран пред портите на Родопите“ се излъчва всеки четвъртък, между 16.00 и 17.00 часа. Водещ е Тони Михайлов.", "date": "2019.08.22", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/08/22/2691700/kiril-dobrev-bsp-shte-iznesem-informatsiya-kakvo-se-gori-v-el-tsentralite-v-starozagorsko-i-v-bobov-dol.html", "text": "Ще изнесем информация какво се гори в ел. централите в Старозагорско и в Бобов дол. Това каза заместник-председателят на БСП Кирил Добрев по време на пресконференция в централата на партията, предаде репортер на  Агенция „Фокус“ . „На друга пресконференция ще изнесем информация какво се гори в електрическите централи в Старозагорско, в Бобов дол и т.н. Изводът е, че ни тровят, обират ни, не си плащат данъците и осигуровките на държавата. Накрая карат белите роби да гласуват за тях. Същият този бизнесмен  Христо Ковачки от Сейшелите проявява интерес и е стратегически инвеститор за АЕЦ „Белене“, посочи още Добрев. \r\nДеница КИТАНОВА", "date": "2019.08.22", "title": "Кирил Добрев, БСП: Ще изнесем информация какво се гори в ел. централите в Старозагорско и в Бобов дол"}
{"url": "http://www.focus-news.net/news/2019/08/22/2691707/kiril-dobrev-bsp-sas-starta-na-kampaniyata-za-mestnite-izbori-shte-pokazhem-na-balgarskoto-obshtestvo-iztsyalo-novo-pokolenie-polititsi-v-bsp.html", "text": "Със старта на кампанията за местните избори ще покажем на българското общество изцяло ново поколение политици в БСП. Това каза заместник-председателят на БСП и председател на Националния предизборен щаб на партията за местните избори Кирил Добрев по време на пресконференция в централата на партията, предаде репортер на  Агенция „Фокус“ . Заместник-председателят на партията обясни, че кампанията по номинации и издигане на кандидати за местните избори върви добре. „Въпреки летните месеци, до този момент са минали близо 70 конференции, които са утвърдили своите кандидати. Това, което ще покажем пред българското общество със старта на кампанията за местните избори, е едно изцяло ново поколение политици в БСП, градено подготвяно последните 4-5 години. Имаме номинации на доста колеги, млади народни представители, които се хвърлят в битката за местната власт. Пленума ще има последната дума, който ще бъде на 3 септември. Очаква ни поредица от Пленуми, тъй като имаме близо 300 конференции, чиито кандидати трябва да одобрим“, коментира още Добрев. На въпрос дали са верни публикации от последните дни, че БСП ще освобождава три етажа от „Позитано“, той коментира: „Не, напротив мисля, че ще надграждаме още един етаж нагоре. Как да ги освободим?“. Той посочи, че БСП няма такива намерения. „Напротив, ако имаме свободни помещения, може да преместим БСТВ тук“, допълни още заместник-председателят на партията. \r\nДеница КИТАНОВА", "date": "2019.08.22", "title": "Кирил Добрев, БСП: Със старта на кампанията за местните избори ще покажем на българското общество изцяло ново поколение политици в БСП"}
{"url": "http://www.focus-news.net/news/2019/08/22/2691705/ministarat-na-energetikata-temenuzhka-petkova-shte-dade-brifing.html", "text": "Министърът на енергетиката Теменужка Петкова ще даде брифинг. Това съобщиха от пресцентъра на  Министерството . Срещата с медиите е от 22 август 2019 г., в сградата на Министерството на енергетиката – ул. „Триадица“ 8 от 16.30 часа.", "date": "2019.08.22", "title": "Министърът на енергетиката Теменужка Петкова ще даде брифинг"}
{"url": "http://www.focus-news.net/news/2019/08/22/2691706/veliko-tarnovo-nad-30-hilyadi-kubicheski-metra-darva-za-ogrev-osiguri-za-domakinstvata-v-obhvata-si-severnotsentralnoto-darzhavno-predpriyatie.html", "text": "30 618 кубически метра дърва за огрев са вече осигурени за домакинства в обхвата на Северноцентралното държавно предприятие. Това съобщават за  Радио „Фокус“ – Велико Търново  от пресцентъра на  държавното предприятие . Оттам припомнят, че в него влизат областите Габрово, Велико Търново, Русе, Силистра и Разград. Експертите уверяват, че се полагат усилия за ускорени доставки, като допълват, че няма да има неизпълнени заявки. Към края на миналата седмица снабдените правоимащи домакинства са 4 061. Предприятието има готовност да осигури  общо 71 527 куб.метра дърва за огрев. \r\nСпециалистите припомнят още ползите от ранното снабдяване. Добре изсъхналата е с два пъти по-висока калоричност, а осигуряването на повече топлина води и до спестяване на средства. Изчислено е, че намалението на разходите е с около 25% или средно 100 лв. за един сезон. Освен това сухите дърва изгарят по-ефективно и отделяйки значително по-малко сажди и мръсни газове, са по-екологичен вариант за отопление.", "date": "2019.08.22", "title": "Велико Търново: Над 30 хиляди кубически метра дърва за огрев осигури за домакинствата в обхвата си Северноцентралното държавно предприятие"}
{"url": "http://www.focus-news.net/news/2019/08/22/2691709/the-guardian-mozhem-da-postignem-samo-sporazumenie-koeto-ne-se-otdalechava-ot-parvonachalniya-dogovor-spored-makron.html", "text": "Може да бъде постигнато споразумение, но само ако то не нарушава фундаменталните клаузи на първоначалният договор, твърди френският президент Еманюел Макрон, цитиран от британският вестник  The Guardian . \r\nПрезидентът на Франция и министър-председателят на Великобритания Борис Джонсън се срещнаха за да обсъдят клаузите по Брекзит. \r\nСрещата между двамата започна с разговори за излизането на Обединеното кралство от Европейския съюз, като Джонсън заяви, че иска да постигне сделка с Брюксел и изрази „силен кураж“, подтикнат от разговорите си с Ангела Меркел.  \r\nОт друга страна според британския премиер е важно когато е проведен референдум, правителството да се съобрази с резултатите и добави, че Великобритания ще напусне Европейския съюз със или без сделка.  \r\nНека да осъществим Брекзит, и да го направим „умно и прагматично“, каза Джонсън. \r\nОт друга страна Макрон заяви, че клаузата за ирландската граница е била обсъдена вече и е важен елемент, който гарантира стабилността в Ирландия и цялостта на единния пазар. \r\n„Бих искал да кажа, че ключовите елементи на това споразумение, включително ирландската клауза, не са просто технически ограничения или законови кавги, а истински, задължителни гаранции за запазване на стабилността в Ирландия и за запазване целостта на единния пазар, който е в основата на европейския проект.“, заяви той. \r\nОсвен това според френския президент хората няма да чакат до 31 октомври да бъде постигнато споразумение за Брекзит, макар че ако има добро желание и от двете страни, такова може да бъде постигнато навреме.  \r\n„Това, което Ангела Меркел каза вчера и което много съвпада с дискусиите, които водихме от самото начало, е, че се нуждаем от видимост след 30 дни. Вярвам, че това съответства и на целта на премиера Джонсън. Никой няма да чака до 31 октомври, за да намери правилното решение“, добави Еманюел Макрон. \r\nТо обаче няма да бъде намерено в следващите 30 дни или ако бъде, фундаменталните договорености по първоначалното споразумение трябва да бъдат запазени, каза той. \r\n„Няма да намерим ново споразумение в рамките на 30 дни, което да бъде много различно от вече съществуващото“ \r\nСпоред Джонсън Великобритания няма планове да установява проверки на границата между Северна Ирландия и Република Ирландия и отлично разбира нуждата на ЕС да защити цялостта на единния си пазар, но според него това може да бъде направено и докато Лондон напуска съюза.  \r\n \r\n  Теодор Пенев", "date": "2019.08.22", "title": "The Guardian: Можем да постигнем само споразумение, което не се отдалечава от първоначалния договор, според Макрон"}
{"url": "http://www.focus-news.net/news/2019/08/22/2691704/krum-zarkov-bsp-shte-vnesem-konkretno-predlozhenie-za-zakonovi-izmeneniya-vav-vrazka-sas-sluchaya-v-sotirya.html", "text": "Ще внесем конкретно предложение за законови изменения във връзка със случая в Сотиря. Това каза заместник-председателят на ПГ на „БСП за България“ Крум Зарков по време на пресконференция в централата на партията, предаде репортер на  Агенция „Фокус“ . „Зверството в Сотиря разтресе всички ни. Честно казано, няма закон, който е достатъчно строг за случилото се. Както винаги, за съжаление, ние действаме след събитията. Този случай показва много неща, ще стигнем до наказателния закон, но първо трябва да се запитаме какво се случва в затворите, където хората трябва да бъдат превъзпитавани. Какво се случва с психичното здраве на нацията, че всеки ден, когато излезете може да срещнете хора, които очевидно не са в нормално състояние“, допълни още Зарков. „Ние ще внесем конкретно предложение, защото много се говори и малко се пише. БСП винаги е имала позиция. Тя е изразявана от предишни наши колеги. Янаки Стоилов е човекът, който написа между 2009-2010 закон и той беше приет, съкратеното съдебно следствие да не се прилага при престъпления, довели до умишлено причиняване на смърт и тежки телесни повреди. Това беше променено през 2010 г. с нови редакции. Ние трябва да върнем състоянието там, където му е мястото. Това съкратено съдебно следствие има своя смисъл“, посочи Зарков. По думите му идеята е престъпникът да се наказва бързо, да не се чакат няколко години. „Има престъпления, за които това не трябва да се прилага и това е едно от тях“, каза още заместник-председателят на ПГ на „БСП за България“ по повод случая в Сотиря. Зарков отчете, че БСП ще е готова още първата седмица на парламента с това конкретно предложение. „Този случай показва как Наказателният кодекс се видоизменя всеки път под силата на емоцията и на някое престъпление и това го прави неефективен. Министерство на правосъдието се беше ангажирало, че ще има готова нова концепция, цялостна за наказателната политика на България и тя трябваше да е готова до края на миналата година“, допълни Зарков. Той обясни, че след негов въпрос по темата, са обявили, че ще бъде готова до края на август тази година. Крум Зарков подчерта, че докато не се направи ясна стратегия за наказателната политика на България и не се оформи наказателният закон по нея, само ще се констатират подобни зверства и политиците ще се надпреварват кой какво повече ще направи, но след това.  \r\nДеница КИТАНОВА", "date": "2019.08.22", "title": "Крум Зарков, БСП: Ще внесем конкретно предложение за законови изменения във връзка със случая в Сотиря"}
{"url": "http://www.focus-news.net/news/2019/08/22/2691702/krum-zarkov-bsp-napomnyame-na-kzk-i-kevr-che-sashtestvuva-zakon-za-ikonomicheskite-i-finansovi-otnosheniya-s-druzhestva-ot-yurisdiktsii-s-preferentsialen-danachen-rezhim.html", "text": "Искаме да напомним на КЗК и на КЕВР, че в България съществува Закон за икономическите и финансови отношения с дружествата, регистрирани в юрисдикции с преференциален данъчен режим. Това каза заместник-председателят на ПГ на „БСП за България“ Крум Зарков по време на пресконференция в централата на партията, предаде репортер на  Агенция „Фокус“ . По думите на Крум Зарков, тези дружества нямат право на дейности и участие в процедура за предоставяне на лиценз по Закона за българската енергетика. „Бихме се обърнали към КЕВР с въпроси, има ли в българската енергетика офшорни фирми, какво правят там, имат ли лицензи. Какво да питаме българските институции. Според българските институции Христо Ковачки няма нищо общо с енергетиката, а Марк Жирардели е собственик на Банско“, допълни още Зарков.  \r\n„Работодатели се обръщат към институция, КЗК в случая с много сериозни данни и сигнали за нередности. Отговаря им се с въпросник, в който те трябва да обяснят на институцията каква е истината, което е само по себе си показателно що е то българска институция и какво може да очакваме от нея. Още повече, че в отговора, който председателката на КЗК изпраща до работодателите е обяснено, че няма свързани лица, защото видите ли тези дружества, които са овладели цялата българска енергетика, са регистрирани в Никозия, Аларнака, Сейшелите и други екзотични места“, допълни още Зарков. Според него КЗК отказва да свърши работата си.  \r\nДеница КИТАНОВА", "date": "2019.08.22", "title": "Крум Зарков, БСП: Напомняме на КЗК и КЕВР, че съществува Закон за икономическите и финансови отношения с дружества от юрисдикции с преференциален данъчен режим"}
{"url": "http://www.focus-news.net/news/2019/08/22/2691712/gl-inspektor-mihail-dragodanov-gdbop-napalno-vazmozhno-e-i-detsa-da-stoyat-zad-falshivite-imeyli-za-bombi.html", "text": "Напълно възможно е и деца да стоят зад фалшивите имейли за бомби. Това каза гл. инспектор Михаил Драгоданов, отдел „Киберсигурност“ към ГДБОП, предаде репортер на  Агенция „Фокус“ . „Все още няма информация от какъв език е преведено съобщението, но категорично е преведено с гугъл транслейд, което става ясно от некоректно използваните думи в самия текст“, допълни Драгоданов. „Към момента става ясно че са използвани интернет ресурси, обществено достъпни от всеки един потребител на интернет пространството, ресурси, които позволяват анонимност на изпращача на съобщенията“, обясни още главният инспектор в отдел „Киберсигурност“ ГДБОП. Драгоданов коментира, че продължават съвместните действия с Европол и с правоохранителните работи на държавите, чието интернет пространство е използвано и предстоят последващи действия.", "date": "2019.08.22", "title": "Гл. инспектор Михаил Драгоданов, ГДБОП: Напълно възможно е и деца да стоят зад фалшивите имейли за бомби"}
{"url": "http://www.focus-news.net/news/2019/08/22/2691710/plovdiv-kmetat-na-obshtina-karlovo-d-r-emil-kabaivanov-izdade-predpisaniya-za-otstranyavane-na-nerednosti-v-kvartal-sushitsa.html", "text": "Предписания за отстраняване на нередности в квартал Сушица издаде кметът на община Карлово д-р Емил Кабаиванов. Това съобщиха от пресцентъра на  Общината . Предприетите мерки са за нерегламентирано замърсяване на общински терен и на канал, както и за промяна маршрута за превеждане на домашни животни от централните улици към периферните. Документите са от 22 август – ден, след като бе проведена планираната изнесена приемна на общинското ръководство в карловския квартал. \r\nД-р Кабаиванов отново информира жителите за многократното си настояване пред ВиК Пловдив /собственик на водопроводната мрежа/, за оказване съдействие при решаване на дългогодишния проблем с водоподаването в Сушица. Стана ясно още, че ще бъде направен заложеният за тази година ремонт на 3 улици в квартала; готова е количествено-стойностната сметка за предстоящо обезопасяване на училищната сграда. \r\nД-р Емил Кабаиванов, неговият заместник Антон Минев, секретарят Стефан Стефанов и специалисти от отдели в администрацията обсъдиха с жители на Сушица възможностите за ремонт и изкърпване на улици, поставяне на изкуствени неравности /т.нар. легнали полицаи/ на главната улица, възстановяване 5-дневната работа на пощенския клон в квартала и др.", "date": "2019.08.22", "title": "Пловдив: Кметът на община Карлово д-р Емил Кабаиванов издаде предписания за отстраняване на нередности в квартал Сушица"}
{"url": "http://www.focus-news.net/news/2019/08/22/2691708/pazardzhik-prodalzhava-lyatnata-programa-za-rabota-s-detsa-na-istoricheskiya-muzey-v-belovo.html", "text": "Продължава лятната програма за работа с деца на Историческия музей в Белово, съобщи за  Радио „Фокус“ – Пазарджик  Севдалина Попова, старши експерт „Музейно дело“ в община Белово. Тя обясни, че една от темите на програмата е „Когато мен ме нямаше на света – назад към родовите корени“. „В рамките на тази тема всяко от децата направи свое родословно дърво. Всички дойдоха подготвени на занятието, за да възстановим забравените имена на прабабите и прадядовците. Разгледаха стари снимки, разказаха родови легенди. Друга интересна тема е „Намерих нещо старо – и вещите имат история”. Всеки от групата беше донесъл по нещо старо – предмети от бита, семейни снимки. Зад всяка вещ – по една човешка история, или тъжна, или романтична, а от музея се постарахме с нещо наистина древно – каменни сечива от неолита, които предизвикаха детското любопитство. За децата докосването до предмети от миналото, вглеждането в старите снимки предизвика нови емоции и ги накара да откриват света на миналото“, допълни Попова. \r\nВаня НИКОЛОВА", "date": "2019.08.22", "title": "Пазарджик: Продължава лятната програма за работа с деца на Историческия музей в Белово"}
{"url": "http://www.focus-news.net/news/2019/08/22/2691714/blagoevgrad-zapochva-desetoto-izdanie-na-bansko-opera-fest.html", "text": "Започва десетото издание на Банско Опера Фест. Това съобщиха за  Радио „Фокус“-Пирин  от отдел „Култура“ към Община Банско. Фестивалът ще бъде открит от Софийска филхармония и детската музикално-образователна програма Фортисимо Фамилия, които ще представят “Вивалди и Малкия Ото”. Утре Държавна опера-Варна  в 20,30 часа ще представи „Набуко“ – операта превърнала Верди в най-големия оперен композитор на всички времена. На 24 август от 20.00 часа гостите на Банско ще се насладят на мюзикъла, създаден по мотиви от пиесата “Чикаго” на Морис Далас Уаткинск, музиката е на Джон Кандър, а либретото на Фред Еб и Боб Фос. Режисьорът Борис Панкин стои зад продукцията на Държавна опера Варна. Фестивалът ще се провежда на площад „Никола Вапцаров“, а входът и трите вечери е свободен. \r\nНатали СТЕФАНОВА", "date": "2019.08.22", "title": "Благоевград: Започва десетото издание на Банско Опера Фест"}
{"url": "http://www.focus-news.net/news/2019/08/22/2691711/d-r-petar-yankov-ekolog-v-balgariya-se-sreshtat-okolo-430-435-vida-ptitsi-ot-koito-zastrasheni-ot-izchezvane-sa-poveche-ot-polovinata.html", "text": "В България се срещат около 430-435 вида птици, от които застрашени от изчезване са повече от половината. Това каза в интервю за Агенция „Фокус“ Д-р Петър Янков еколог към природозащитния център „Пода“ на Българското дружество за защита на птиците (БДЗП). Екологът обясни, че има различни видове степени на изчезване. От тях застрашени от изчезване са повече от половината. Разбира се застрашени от изчезване е условно понятие, тъй като има различни степени на изчезване. „Има около 20 вида птици, които са застрашени да изчезнат завинаги от Земята, от планетата. Именно по тези видове птици работи Българско дружество за защита на птиците, защото утре тези птици може да ги няма. Има птици, които са застрашени да изчезнат от Европейския континент. Те са по-долна степен на застрашеност“, обясни Д-р Янков. „И има още по-ниска степен на застрашеност. Видове птици, които са застрашени да изчезнат само от България, те са включени в нашата Червена книга. Това са приоритетните видове и с тези видове се занимава природозащитата“, допълни екологът. Д-р Петър Янков коментира, че обикновените видове като гларуси и гълъби не са в групата на природозащитата, защото няма достатъчно средства да се занимава и с тях.  \r\nВиолета СИМЕОНОВА  \r\n Пълния текст на интервюто четете по-късно в „Мнение”", "date": "2019.08.22", "title": "Д-р Петър Янков, еколог: В България се срещат около 430-435 вида птици, от които застрашени от изчезване са повече от половината"}
{"url": "http://www.focus-news.net/news/2019/08/22/2691716/veliko-tarnovo-trenirovka-za-deystviya-po-vreme-na-bedstviya-se-provede-v-suhindol.html", "text": "Тренировка за действия по време на бедствия се проведе в Сухиндол, съобщават от пресцентъра на  Областна администрация – Велико Търново . Учението беше в близост до язовир „Александър Стамболийски“. Щабът за изпълнение на общинския план за защита при бедствия бе свикан в сградата на Общината, за да се даде ход на учението. Как работят в кризисна ситуация демонстрираха служителите от  Районна служба „Пожарна безопасност и защита на населението”, водени от директора на службата комисар Красимир Кръстев, екип на Районното управление на полицията, доброволното формирование на Община Сухиндол, Център за спешна медицинска помощ и други отговорни институции. \r\nРъководител на учението беше инж. Пламен Чернев, кмет на общината. Тренировката започна с гасене на пожар в местността „Мъгъра“ в землището на село Горско Косово. Доброволното формирование, което действа в общината, заедно с огнеборците потушиха пламъците и предпазиха близките къщи от опасността пожарът да се прехвърли върху тях. По късно беше получен сигнал за паднал човек от борда на лодка в язовир „Александър Стамболийски“, вследствие на паднала мълния в района. Той беше спасен от екип водолази към РДПБЗН. Тренировката завърши с анализ на действията, които бяха обсъдени в заседателната зала на Община Сухиндол.", "date": "2019.08.22", "title": "Велико Търново: Тренировка за действия по време на бедствия се проведе в Сухиндол"}
{"url": "http://www.focus-news.net/news/2019/08/22/2691713/protothema-tri-turski-iztrebitelya-f-16-sa-narushili-vazdushnoto-prostranstvi-na-gartsiya.html", "text": "Три турски изтребителя F-16 са нарушили въздушното пространство на Гърция, пише електронното издание на  Protothema . \r\nПървият самолет е летял над остров Агатониси, който се намира в източната част на Егейско море близо до Измир. Той е преминал над острова на височина от близо 9 километра. \r\nПо-късно още два изтребителя са навлезли в гръцкото въздушно пространство и са преминали над островите Фармакониси и Агатониси на по малка височина. \r\n \r\n \r\n \r\n \r\n \r\n  Теодор Пенев", "date": "2019.08.22", "title": "Protothema: Три турски изтребителя F-16 са нарушили въздушното пространстви на Гърция"}
{"url": "http://www.focus-news.net/news/2019/08/22/2691719/plovdiv-izmerenite-pokazateli-za-kachestvoto-na-vazduha-v-karlovo-sa-v-norma-pokazvat-dannite-na-riosv.html", "text": "Резултатите от измерванията за качеството на въздуха от мобилната автоматична станция, които община Карлово поръча във връзка с пожара на депото за твърди битови отпадъци на 21.08.2019 г., не показват превишения. Това съобщиха от пресцентъра на  Общината . От началото на мониторинга до момента отчетените стойности на фини прахови частици (ФПЧ10) са 19,5 µg/m3 при алармен праг 50 µg/m3., на серен диоксид - 4 µg/m3 (при допустими 350 µg/m3), на азотен диоксид – 11,5 µg/m3 (при допустими 200 µg/m3) и на въглероден оксид – 0,3 mg/ m3 (при допустими за 8 часа 10 mg/ m3).", "date": "2019.08.22", "title": "Пловдив: Измерените показатели за качеството на въздуха в Карлово са в норма, показват данните на РИОСВ"}
{"url": "http://www.focus-news.net/news/2019/08/22/2691717/stara-zagora-okrazhnata-prokuratura-vodi-razsledvane-za-umishleno-ubiystvo-vav-vrazka-s-namereniya-ubit-mazh-v-s-granit.html", "text": "Окръжната прокуратура води разследване за умишлено убийство във връзка с намерения убит мъж. Това съобщиха от пресцентъра на  Апелативна прокуратура-Пловдив . На 22 август 2019 г., на тел. 112, е получено съобщение за намерен убит мъж в с. Гранит, общ. Братя Даскалови, обл. Стара Загора. Образувано е досъдебно производство срещу неизвестен извършител за престъпление по чл. 115 от Наказателния кодекс. Незабавно е предприето извършване на процесуално-следствени действия – оглед на местопроизшествие, който продължава и към момента. До момента е установено, че в жилище в с. Гранит, общ. Братя Даскалови, обл. Стара Загора, е  открит труп на мъж  -  М.И., на 29 г., като по тялото му е имало три огнестрелни рани  - в областта на гърдите, гръдния кош и коремната област. При огледа на местопроизшествие са иззети 8 бр. гилзи от оръжие, калибър 7,65 , вещи със следи от червеникава течност, вероятно кръв.  \r\nНазначени са и се извършват съдебно-медицинска, дактилоскопна, балистична и ДНК експертизи. Разпитват се свидетели. Към настоящия момент няма задържано лице, което да е привлечено в качеството на обвиняем за извършеното престъпление.  Наказанието,  което се предвижда за престъпление по чл. 115 от НК е „лишаване от свобода” от 10 до 20 години.", "date": "2019.08.22", "title": "Стара Загора: Окръжната прокуратура води разследване за умишлено убийство във връзка с намерения убит мъж в с. Гранит"}
{"url": "http://www.focus-news.net/news/2019/08/22/2691721/blagoevgrad-shestnadeset-otbora-ot-pet-darzhavi-shte-se-vklyuchat-v-vii-mezhdunaroden-turnir-po-futbol-kupite-na-obshtina-blagoevgrad.html", "text": "Шестнадесет отбора от пет държави ще се включат в VII Международен турнир по футбол „Купите на Община Благоевград“, който стартира на 26 август в областния център. Това съобщиха от  Общината . Откриването на събитието ще бъде в 20:30 часа на площад „Македония“, a по традиция парад ще представи участниците и техните треньори. Шествието ще тръгне в 20:00 часа от Съдебната палата, ще мине по улица „Тодор Александров” и ще стигне до пл. „Македония“, където ще се проведе тържествената част. Седмият международен футболен турнир за деца „За купите на Община Благоевград” e под патронажа на кмета д-р Атанас Камбитов и ще се проведе от 26 до 31 август.  В надпреварата участие ще вземат спортни таланти, родени през 2004 и 2005 година. Тази година е учредена допълнителна награда, която е в памет на спортния журналист Валери Младенов. Той оказваше безрезервна подкрепа на спортното събитие в предишните му шест издания. Община Благоевград пожелава успех на всички отбори, които участват в турнира. Надпреварата за деца е едно от утвърдените и устойчиви събития, което събира бъдещите звезди на футбола, дава им поле за изява и стимул да тренират усърдно, за да се превърнат в новите носители на „Купите на Община Благоевград”. Жребият, който определи групите, бе изтеглен на 6 август. В „А“ група, за родените 2004 г., попадат ФК „Динамо Загреб“-Загреб, Хърватия, ПФК „ЦСКА“-София, България, ПФК „Левски“-София, България, „Тампа Брашов“-Брашов, Румъния.  В „Б“ група, отново за набор 2004 г., са „Цървена звезда“-Белград, Сърбия, ФК „Войводина“-Нови Сад, Сърбия, ПФК „Славия“-София, ОФК „Пирин“-Благоевград, България. За родените през 2005 година в „А“ група са ФК „Апоел“-Никозия, Кипър, ПФК „ЦСКА“-София, ПФК „Левски“-София и „Тампа Брашов“. В група „Б” ще се надиграват отборите на „Цървена звезда“, ФК „Войводина“, ФК „Национал 2005”-София, България и ОФК „Пирин“- Благоевград.", "date": "2019.08.22", "title": "Благоевград: Шестнадесет отбора от пет държави ще се включат в VII Международен турнир по футбол „Купите на Община Благоевград“"}
{"url": "http://www.focus-news.net/news/2019/08/22/2691720/pazardzhik-pozhar-e-obhvanal-blizo-120-dekara-gora-kray-grad-vetren.html", "text": "Екипи на пожарната гасят пожар в землището на град Ветрен, съобщи за  Радио „Фокус“ – Пазарджик  говорителят на ОД на МВР в Пазарджик Мирослав Стоянов. Той обясни, че сигнал за разразилия се пожар е получен днес около 13.30 часа. „По първоначални данни огънят е тръгнал от сметището на градчето, а от там по сухи треви и храсти се прехвърлил в близката гора и обхванал близо 120 декара от нея. На място незабавно са изпратени всички дежурни смени от огнеборци при Районните служби „ПБЗН“ в Пазарджик, Белово, противопожарния участък в Септември, както и допълнителни екипи от районните служби във Велинград, Пещера и Панагюрище. Пожарникарите са на място с четири противопожарни автомобила и пет джипа, като в гасителните действия активно участват и лесничеи от Горското стопанство в Пазарджик“, допълни Стоянов. Той каза също, че са предприети действия за ограничаване на пожара. \r\nВаня НИКОЛОВА", "date": "2019.08.22", "title": "Пазарджик: Пожар е обхванал близо 120 декара гора край град Ветрен"}
{"url": "http://www.focus-news.net/news/2019/08/22/2691715/saobshteniyata-za-bombi-v-letishta-i-medii-sa-imali-za-tsel-da-vnesat-smut-i-strah-v-obshtestvoto-obzor.html", "text": "Целта на тези съобщения за бомби от вчера на някои летища и медии е да внесат смут и страх в обществото, както и да затруднят работата на обществени институции. Това заяви на брифинг ст. комисар Стоян Темелакиев, зам. - директор на ГДБОП. По думите му търсеният ефект от тези, които генерират подобни съобщения не беше постигнат. Според него организацията е била изключително добра. Избегнало се всяването на излишна паника и страх у хората. В голямата си част летищата и медиите функционираха нормално, там където се е наложило са били взети мерки с цел проверка, за това дали изписаното в подобни мейли отговаря на истината. Категорично мога да кажа, че това не отговаря на истината, не бяха открити никакви взривни устройства, както и не се наложи повишаване на степента на опасност. Темелакиев обясни, че съобщенията за бомби са генерирани от провайдъри, които са извън територията на Република България. Към момента на разследването е установено, че провайдерът пуснал заплашителните съобщения е на територията на Швейцария и Сейшелските острови. Зам.-директорът на ГДБОП заяви, че от началото на годината са регистрирани  52 обаждания за бомбени заплахи. В голямата си част актовете се осъществяват от малолетни, непълнолетни и лица с психични отклонения, от лица, при които след беседването ни с тях показват данни за такива отклонения. Гл. инспектор Михаил Драгоданов, отдел „Киберсигурност“  ГДБОП коментира, че е напълно възможно е и деца да стоят зад фалшивите имейли за бомби. По думите му все още няма информация от какъв език е преведено съобщението, но категорично е преведено с гугъл транслейд, което става ясно от некоректно използваните думи в самия текст. Към момента от разследването става ясно, че са използвани интернет ресурси, обществено достъпни от всеки един потребител на интернет пространството, ресурси, които позволяват анонимност  на изпращача на съобщенията.  \r\nВиолета СИМОЕНОВА", "date": "2019.08.22", "title": "Съобщенията за бомби в летища и медии са имали за цел да внесат смут и страх в обществото (ОБЗОР)"}
{"url": "http://www.focus-news.net/news/2019/08/22/2691725/plovdiv-zapochna-realiziraneto-na-proekt-patronazhna-grizha-v-obshtinata-asenovgrad.html", "text": "Започна реализирането на проект „Патронажна грижа в община Асеновград” по Оперативна програма „Развитие на човешките ресурси”, процедура „Патронажна грижа за възрастни хора и лица с увреждания – Компонент 2”. Това съобщиха за  Радио „Фокус“ – Пловдив   от Общината. Общата стойност на проекта е 412 009,28 лв., от които 350 207,89 лв. средства от ЕСФ и 61 801,39лв. национално съфинансиране. Началната дата на проекта е 1 август с продължителност 16 месеца – до 31.11.2020г. Потребителите на услугата по заложения национален стандарт ще бъдат 168 души – хора над 65 години с ограничения или в невъзможност за самообслужване. Те ще получават здравно-социални услуги, психологическа подкрепа и консултиране. \r\nОсновната цел на проекта е чрез услугите, които ще се предоставят, да се подобри качеството на живот и възможностите за социално включване на хората с увреждания и възрастните хора в община Асеновград чрез услуги в домашна среда. \r\nПатронажната грижа ще се предоставя 12 месеца в рамките на проекта. Община Асеновград ще осигури подходящи помещения, на които при необходимост ще бъде извършен ремонт, ще се закупи оборудване и обзавеждане. Ще се закупи автомобил за осигуряване мобилността на услугата. Ще бъде нает екип от специалисти – медицински сестри, домашни санитари, социални работници и психолози, които ще предоставят различни здравни и социални дейности за подкрепа. Предвидена е подкрепа и обучение на персонала, ангажиран пряко с предоставянето на здравно-социалните услуги.", "date": "2019.08.22", "title": "Пловдив: Започна реализирането на проект „Патронажна грижа в общината Асеновград\""}
{"url": "http://www.focus-news.net/news/2019/08/22/2691722/varna-nov-sadeben-sastav-gleda-deloto-za-opit-za-ubiystvo-na-ohranitel-vav-varnenska-diskoteka.html", "text": "Нов състав на Окръжен съд – Варна ще разглежда делото за опит за убийство на охранител  във варненска дискотека, по което подсъдими са 36-годишният Галин М. и навършилия тази година пълнолетие Кристиян Т. Това съобщават от пресцентъра на  Варненския окръжен съд (ВОС) . Защитата на 18-годишния подсъдим изрази съмнение в безпристрастността и непредубедеността на настоящия съдебен състав. От своя страна съдът прецени, че независимо дали изложените от защитата съмнения се обосновават на обективни факти, недоверието към обективността и безпристрастността на съда е основание съставът да си направи отвод от делото и то беше предадено за ново разпределение на случаен принцип. Според обвинението на 28 януари2018г. десетокласникът участвал в спор, който прераснал във физическа разправа между няколко души. Охраната на пълния с над 400 души нощен клуб се принудила да изведе младежите навън. Така се стигнало до спречкване с 36-годишния охранител Армен А., който според обвинението бил намушкан с нож между 10 и 15 пъти в крака и гърдите, като един от прорезите бил в областта на сърцето. Бързата намеса на лекарите спасила живота на Армен. От проведените разпити до момента, в досъдебното производство, свидетелите посочват като пряк извършител Галин М. Обвинението към Кристиян Т. – по това време ученик и непълнолетен, е че той държал гарда, докато Галин нанасял ударите с нож. Престъплението, в което са обвинени е тежко по смисъла на закона  и наказанието е същото като за довършеното престъпление, като се взема предвид степента на осъществяване на намерението и причините, поради които престъплението е останало недовършено. Наказателният кодекс предвижда „лишаване от свобода“  за срок от 15 до 20 години,  доживотен затвор или доживотен затвор без право на замяна. Поради непълнолетието си, Кристиян може да бъде наказан с „лишаване от свобода“ от 2 до 10 години. Обвинителният акт беше внесен във ВОС на 4 септември 2018 година, като бяха проведени 13 съдебни заседания и разгледани 5 искания за изменение на мярка за неотклонение на Кристиян Т. Той беше задържан под стража на 1 февруари 2018г., като най-тежката мярка за процесуална принуда  се определя за непълнолетни в изключителни случаи.  В хода на делото бяха назначени 3 експертизи – съдебно-психиатрична, съдебно-психологическа и съдебно-медицинска. Новият петчленен съдебен състав на ВОС разгледа ново искане за изменение на мярка на неотклонение на Кристиян Т. с мотива, че подсъдимият иска да завърши средното си образование и че времето, в което е задържан в ареста е вече една година и седем месеца. От своя страна държавното обвинение посочи, че не са били представени доказателства за разколебаване на обоснованото предположение, че Кристиян Т. е съпричастен към извършеното деяние. Според прокуратурата е налице опасността лицето да се укрие или да извърши престъпление, предвид няколко висящи производства за извършени тежки умишлени престъпления и размера на предвиденото на наказание. Петчленният съдебен състав счете, че изминалия от последното произнасяне времеви период сам по себе си не е ново обстоятелство, тъй като мярката за неотклонение не е рамкирана времево за периода на съдебното производство. В подкрепа на становището си ВОС преценява, че към настоящия момент обстоятелствата разглеждани и преценени за изграждане на решение относно законосъобразността на взетата мярка за неотклонение не са променени, което прави новото произнасяне пред настоящата инстанция недопустимо. Определението на Окръжен съд – Варна може да бъде обжалвано пред Апелативен съд – Варна. Новото разпределителното заседание по делото е насрочено за 26 септември2019г.", "date": "2019.08.22", "title": "Варна: Нов съдебен състав гледа делото за опит за убийство на охранител във варненска дискотека"}
{"url": "http://www.focus-news.net/news/2019/08/22/2691718/tass-ideyata-za-vrashtaneto-na-formata-g-8-i-uchastieto-na-rusiya-v-nego-se-e-schitala-za-slabost-ot-strana-na-es.html", "text": "Европейският съюз смята, че поканата към Русия да се върне във формата Г-8 при сегашните обстоятелства би била знак на слабост, предава  TACC , като се позовава на източник на съюза.  \r\nТази информация идва малко преди провеждането на срещата от високо равнище на Г-7 в Биариц. \r\n„Идеята да се покани Русия на срещите на Г-7 без предварителни условия би била контрапродуктивна, това е знак за слабост“, казва източникът. \r\n„ЕС е убеден, че причината за изключването на Русия от Г-8 през 2014 г. остава валидна и до днес.“, добави той. \r\nПо-рано друг европейски дипломат заяви, че ЕС счита изпълнението на споразуменията от Минск за необходимо условие, както за отмяна на санкциите срещу Руската федерация, така и за евентуална покана към Москва да се върне в Г-8. \r\nТой отказа да коментира факта, че Русия не е страна по споразуменията от Минск, а гарант за тяхното изпълнение, заедно с Германия и Франция.  \r\n\"През 2015 г. Европейският съвет реши, че е невъзможно да се върне към предишните си отношения с Русия, докато не бъдат приложени споразуменията от Минск.Тази позиция на ЕС се ръководи от въпроса за премахване на ограничителни мерки срещу Русия и този принцип ще бъде следван от страните от общността, когато обсъждат възможността Москва да се върне в Г-7.\", добави дипломатът. Той също заяви, че връщането на страната в структурите на организацията на Г-8 не е в дневния ред на предстоящата среща в Биариц, но тази възможност все пак може да бъде обсъдена там. \r\n \r\n  Теодор Пенев", "date": "2019.08.22", "title": "ТАСС: Идеята за връщането на формата Г-8 и участието на Русия в него се е считала за слабост от страна на ЕС"}
{"url": "http://www.focus-news.net/news/2019/08/22/2691743/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През деня не са получавани сигнали за инциденти по пътищата в областта. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.08.22", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/08/22/2691727/predsedatelyat-na-sds-rumen-hristov-i-chlenove-na-rakovodstvoto-na-partiyata-shte-podnesat-venets-i-tsvetya-na-memoriala-na-zhertvite-na-komunizma-v-gradinkata-na-ndk.html", "text": "На 23 август, от 11.00 часа, председателят на СДС Румен Христов и членове на ръководството на партията ще поднесат венец и цветя на Мемориала на жертвите на комунизма в градинката на НДК. Това съобщиха от пресцентъра на  партията . Те ще отбележат Деня на памет за престъпленията на националсоциалистическите, комунистическите и другите тоталитарни режими и за почитане паметта на жертвите им.", "date": "2019.08.22", "title": "Председателят на СДС Румен Христов и членове на ръководството на партията ще поднесат венец и цветя на Мемориала на жертвите на комунизма в градинката на НДК"}
{"url": "http://www.focus-news.net/news/2019/08/22/2691744/blagoevgrad-38-godishen-mazh-e-izpraven-na-sad-za-opit-za-bludstvo-s-dvanadesetgodishno-momiche-v-gr-petrich.html", "text": "Районна прокуратура – Петрич е внесла за разглеждане в съда обвинителен акт срещу Р.Г. (на 38 години) за извършено от него престъпление по чл. 149, ал. 1, пр. 1 от НК. На 07.05.2019 г. обвиняемият Г. бил в гр. Петрич по работа, като се придвижвал из града с управляван от него служебен автомобил. Това съобщи  Апелативна прокуратура-София .В района на кръстовището на ул. „Свобода“ и ул. „Папульо“ той забелязал минаващо момиче (на 12 години) и през прозореца на колата го извикал да се приближи, като попитал за местонахождението на магазин „Рай“. Малолетната обяснила на Г. как да стигне до въпросния търговски обект, след което всеки продължил по пътя си. На друго кръстовище обаче той спрял автомобила и клекнал до него. В момент, когато момичето преминавало покрай него, той го спрял и попитал дали може да се качи при него в автомобила и да му покаже къде се намира магазина. Обещал й, че ще я върне обратно на същото място. Детето решило да му помогне и доверявайки му се, седнало на предната дясна седалка на автомобила до шофьора. Започнало за пореден път да му обяснява посоката към магазина. На свой ред обвиняемият попитал ученичката за възрастта й, направил й комплимент за външността. Междувременно тя видяла своята приятелка през отворения прозорец на вратата на автомобила, извикала я и й казала да я изчака. Помолила обвиняемия да спре, за да слезе, но той продължил. Докато шофирал, Р.Г. опипал момичето, с което целял да възбуди полово желание без съвкупление. Детето се уплашило от действията му и възползвайки се от факта, че мъжът шофира бавно, успяло да отвори врата и слязло от автомобила в движение. Веднага се затичало по тротоара към сградата на „Овергаз“ при приятелката си. След като се прибрала ученичката разказала на родителите си за случилото се, като баща й депозирал жалба в РУ Петрич. В хода на производството по делото от видеозаписи в района бил установен автомобилът и проведен разпит с управителя на дружеството - собственик на превозното средство. Действителният ползвател на МПС във въпросния ден бил установен. За изясняване на всички факти и обстоятелства било извършено разпознаване от малолетната на извършителя на деянието Р.Г. Предстои делото да продължи в съда.", "date": "2019.08.22", "title": "Благоевград: 38-годишен мъж е изправен на съд за опит за блудство с дванадесетгодишно момиче в гр. Петрич"}
{"url": "http://www.focus-news.net/news/2019/08/22/2691723/smolyan-v-oblastta-nyama-novi-ognishta-na-afrikanska-chuma-po-svinete.html", "text": "В областта няма нови огнища на африканска чума по свинете. Това стана ясно на проведеното днес заседание на постоянната областна епизоотична комисия, председателствано от областния управител Недялко Славов, с участието на представители на всички институции, общини, както и представители на дърводобивния сектор, предаде репортер на  Радио „Фокус“ – Смолян . Д-р Валентина Мелемова от Областната дирекция по безопасност на храните – Смолян заяви, че в областта има три огнища на болестта и те са в териториите на ДГС – Борино и ДГС – Доспат, района на ДЛС „Извора“ в Девин и в ДГС – Хвойна, в землището на село Забърдо. „Няма нови сигнали за умрели диви свине. Издадени са всички заповеди за обявяване на огнища и мерките, които трябва да се предприемат. Прави се отстрел на диви свине, като пробите от тях задължително се изследват“, поясни д-р Мелемова. Тя допълни, че тече кампания по набиране на заявления за обезщетения от стопаните за ликвидираните свине, отглеждани в стопанства тип „заден двор“. в кметствата на стопанствата частни дворове заден двор. 198 стопанства и общо 391 животни от област Смолян, без Община Смолян. \r\nОбластният управител на Смолян Недялко Славов обобщи, че в общо 198 стопанства в областта доброволно са изклани 391 животни, като все още се обобщават данните за община Смолян. „Всички стопани в нашата област следва да бъдат обезщетени, тъй като те доброволно за ликвидирали свинете, отглеждани от тях в стопанства тип „заден двор“, посочи Славов. От своя страна представители на всяка от десетте общини в област Смолян дадоха информация за състоянието на стопанствата на своите територии и за извършената дезинфекция в обектите, като предстои те да бъдат проверени от Областна дирекция по безопасност на храните. \r\nДиректорът на Регионална дирекция по горите – Смолян инж. Венцислав Фурлански уточни, че до момента са отстреляни общо 59 диви свине, при издадени 165 разрешителни за отстрел, а пробите на всички отстреляни животни засега са отрицателни. \r\nНели ГЕРГЬОВСКА", "date": "2019.08.22", "title": "Смолян: В областта  няма нови огнища на африканска чума по свинете"}
{"url": "http://www.focus-news.net/news/2019/08/22/2691726/rossiyskaya-gazeta-ruskoto-vanshno-ministerstvo-otseni-planovete-na-sasht-za-razpolagane-na-raketi-v-aziatsko-tihookeanskiya-region.html", "text": "Плановете на САЩ да разработят и разположат наземни ракети със среден обсег, както и идеята за разполагането им в Азиатско-Тихоокеанския регион представляват заплаха за международната сигурност, заяви официалният представител на руското външно министерство Мария Захарова, цитирана от вестник  “Российская Газета” . \r\n\"Това, което се случва, води до повишено напрежение в света. Действията на САЩ представляват заплаха за международната сигурност\", заяви дипломатът. \r\nПо тази тема, Русия и Китай свикват заседание на Съвета за сигурност на ООН. \r\nТя подчерта, че всеки член на Съвета за сигурност има право да направи искане за провеждане на заседание. \r\n\"Основата на руското искане беше, а това е сериозна причина, е именно изразеното от САЩ намерение по отношение на разполагането на ракети със среден обсег в Азиатско-Тихоокеанския регион\", добави тя. \r\n\"Очакваме откровена размяна на мнения с колеги и с представител на генералния секретар на ООН\", продължи Захарова. \r\nПо-рано Пентагонът изпробва наземна крилата ракета, която до 2 август беше предмет на Договора за ракетите със среден обсег на действие, от който Вашингтон се оттегли. Руското външно министерство обърна внимание на факта, че ракетата използвана по време на теста е била изстреляна от установка Mk-41. Обикновено тези установки се използват за изстрелване на прихващащи, но тестовете показват, че са подходящи и за изстрелване на крилати ракети. \r\n \r\n \r\n \r\n \r\n  Теодор Пенев", "date": "2019.08.22", "title": "„Российская Газета“: Руското външно министерство оцени плановете на САЩ за разполагане на ракети в Азиатско-Тихоокеанския регион"}
{"url": "http://www.focus-news.net/news/2019/08/22/2691750/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“-Пирин  дежурният служител в Областно пътно управление-Благоевград. Нормално интензивен е трафикът по главен път Е-79 и АМ „Струма“ в участъка от Благоевградска област. Няма въведени ограничения за ремонтни дейности. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.08.22", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/08/22/2691748/gazeta-express-kosovo-prezidentat-na-kosovo-hachim-tachi-shte-obyavi-datata-za-sledvashtite-izbori-v-stranata-skoro.html", "text": "Косовският президент Хачим тачи заяви, че разпускането на парламента ускорява стъпките към организирането на предсрочни избори, а той от своя страна ще обяви скоро датата за новите избори, пише косовският вестник  Gazeta Express . \r\n„Днешното разпускане на парламента на Косово ускорява стъпките в организирането на предсрочни общи избори, след оставката на премиера на страната и поради липсата на готовност на политическите партии, представени в парламента, да създадат ново правителство“, каза Тачи в съобщение, издадено от службата му. \r\nТачи обеща, че въз основа на конституционните си правомощия скоро ще вземе решение за обявяване на дата за избори. Той каза, че предсрочните избори трябва да бъдат добре организирани, професионални, демократични и да бъдат наблюдавани от международни и местни организации. Косовските депутати гласуваха днес за разпускане на Парламента, проправяйки пътя за нови избори. \r\n \r\n  Теодор Пенев", "date": "2019.08.22", "title": "Gazeta Express (Косово): Президентът на Косово Хачим Тачи ще обяви датата за следващите избори в страната скоро"}
{"url": "http://www.focus-news.net/news/2019/08/22/2691747/glaven-inspektor-petar-toskov-pozharat-kray-dvoretsa-v-krichim-e-ogranichen-no-gaseneto-prodalzhava.html", "text": "Пожарът край двореца в Кричим е ограничен, но гасенето продължава. Това съобщи за  Радио „Фокус“- Пловдив  главен инспектор Петър Тосков от РДПБЗН. Седем противопожарни автомобила са все още на място. „Това се налага ,тъй като пожарът е върху голяма площ, от около 50 дка“, каза Тосков. Горят сухи треви и дървета. По думите на Тосков, няма опасност огънят да обхване двореца, тъй като е локализиран. \r\nЦветана ТОНЧЕВА", "date": "2019.08.22", "title": "Главен инспектор Петър Тосков: Пожарът край двореца в Кричим е ограничен, но гасенето продължава"}
{"url": "http://www.focus-news.net/news/2019/08/22/2691751/svetlana-stoyanova-sdruzhenie-soleni-vetrove-okolo-2000-dushi-poseshtavat-festivala-na-bardovete-soleni-vetrove-v-poslednite-negovi-izdaniya.html", "text": "Около 2000 души посещават фестивала на бардовете „Солени ветрове“ в последните негови издания. Това съобщи за  Радио „Фокус“ – Бургас  Светлана Стоянова, председател на сдружение „Солени ветрове“ и организатор на фестивала, чието следващо издание ще се проведе на 22-ри, 23-ти и 24-ти август. По думите ѝ всяка година се води статистика за посещаемостта на фестивала и прави впечатление, че всяка следваща тя се увеличава. „В началото, когато открихме първите издания, много малко хора бяха чували за „изпята поезия“ и за бардове. Бардовете представляват автори на песни, които са и техни интерпретатори. По време на първите издания публиката ни беше все още твърде малка – не повече от 200 души“, отбеляза Стоянова. Тя добави, че интересът в следващите години се е увеличил, както заради това, че открита сцена „Охлюва“ се намира на място, което е много посещавано от жителите на града, така и защото програмата на фестивала е направена така, че да показва цялото разнообразие на тази култура. „Факт е, че интересът започна силно да се увеличава. Сякаш хората имат нужда от това някой да изпее мислите им, имат нужда точно от бардовете, които дават възможност за изразяване на различни гледни точки. Не се правят корекции на песните – всеки носи отговорността си за това какво ще изпълни пред публиката. Разбира се, в никакъв случай не толерираме омразата в различните нейни форми – това е описано и в регламента на фестивала. Изпълнителите са изключително искрени и чистосърдечни хора, което кара публиката да се заслуша в песните им“, каза още Стоянова. \r\nМария ПОПЧЕВА", "date": "2019.08.22", "title": "Светлана Стоянова, сдружение „Солени ветрове“: Около 2000 души посещават фестивала на бардовете „Солени ветрове“ в последните негови издания"}
{"url": "http://www.focus-news.net/news/2019/08/22/2691745/izvestiya-kremal-zayavi-che-nyama-za-tsel-da-se-varne-kam-formata-g-8.html", "text": "Прессекретарят на руския президент, Дмитрий Песков заяви, че Русия няма за цел да се върне към формата Г-8, пише руският вестник  „Известия“ . В същото време, според него, страната няма да откаже да разговаря по темата. \r\nПесков отбеляза, че обсъждането на глобални проблеми, без участието например на Китай, Индия или цяла група други страни не е напълно ефективно. \r\n„Други формати, като Г-20, изглеждат по-ефективни“, добави той. \r\nНа 20 август американският президент Доналд Тръмп обяви, че би подкрепил идеята Русия да се върне към Г-8, тъй като много от темите в дневния ред на формата са свързани с Москва. В същия ден медиите съобщиха, че френският президент Еманюел Макрон в телефонен разговор с Тръмп е предложил да покани Руската федерация на срещата от високо равнище на Г-7 през 2020 г. По-късно обаче Макрон заяви, че завръщането на Руската федерация е възможно само след решаването на конфликта в Украйна. \r\nРуският президент Владимир Путин от своя страна отбеляза, че Г-8 не съществува днес, така че страната няма възможност да се върне във формата. Въпреки това Москва е готова за преговори и чака членове на „седемте“ да поканят Кремъл за разговори. \r\nГ-8 престана да съществува през 2014 г., след като Крим беше присъединен към Руската федерация. Другите страни, които бяха част от обединението, а именно Великобритания, Германия, Италия, Канада, САЩ, Франция и Япония, отказаха да работят с Москва и започнаха да провеждат срещи на върха във формат Г-7. \r\n \r\n  Теодор Пенев", "date": "2019.08.22", "title": "„Известия“: Кремъл заяви, че няма за цел да се върне към формата Г-8"}
{"url": "http://www.focus-news.net/news/2019/08/22/2691749/sofiya-kmetat-na-sofiya-yordanka-fandakova-shte-proveri-rabotite-po-asfaltirane-na-ulitsi-v-zhklyulin-9-kadeto-e-izgradena-nova-vik-mrezha.html", "text": "На 23 август от 11.00 часа кметът на София Йорданка Фандъкова ще провери работите по асфалтиране на улици в ж.к.“Люлин“ 9, където е изградена нова ВиК мрежа. Това съобщиха от пресцентъра на  Столична община . Проверката ще бъде на ул.“Беравица“ и бул.“Сливница“.", "date": "2019.08.22", "title": "София: Кметът на София Йорданка Фандъкова ще провери работите по асфалтиране на улици в ж.к.“Люлин“ 9, където е изградена нова ВиК мрежа"}
{"url": "http://www.focus-news.net/news/2019/08/22/2691724/inzh-tervel-stefanov-sidp-nyama-novi-otkriti-trupove-na-divi-praseta-v-infektiranata-zona-v-mestnostta-eleshnitsa-kadeto-beshe-obyaven-sluchayat-na-afrikanska-chuma-pri-diva-svinya.html", "text": "Няма нови открити трупове на диви прасета в инфектираната зона в местността „Елешница“, където беше обявен случаят на африканска чума при дива свиня, съобщи инж. Тервел Стефанов от Североизточното държавно предприятие, по време на заседанието на Областната епизоотична комисия, предаде репортер на  Радио „Фокус“- Шумен . Продължава изпълнението на всички набелязани мерки и се извършва стриктен контрол от страна на СИДП, посочи инж. Стефанов. Извършват се интензивни претърсвания на горските територии. Забранен е ловът в инфектираната зона. „Тази зона обхваща три ловно -стопански района на територията на областта и ловът е забранен под всякаква форма. Там отстрел или ловуване по какъвто и да било начин не се извършва. Целта е да се осигури максимално спокойствие на популацията от дива свиня, за да не напусне принудително тази зона“, обясни инж. Стефанов. Той уточни, че извън инфектираната зона се работи с ловните сдружения  за намаляване на популацията,  чрез индивидуално ловуване. „Изградени са и капани, съгласно заповедта на министъра“, каза още експертът. На единственият път, който води до „Елешница“ е въведен пропускателен режим.  Поставени са необходимите обозначителни табели. Изградена е дезинфекционна площадка. „Осигурено е постоянно присъствие през деня на служители, които са обучени и екипирани с лични предпазни средства, закупена е техника, необходима за дезинфекцията. Охраната на пропускателния пункт е подсигурена през нощта чрез специализирани видеокамери, които предават информация за движение чрез есемес“, каза още инж. Стефанов. На подхода към местността, както и на други основни горски пътища, които водят към инфектираната зона, са поставени бариери. Обозначени са и туристическите маршрути. „По отношение на трупосъбирателните площадки е задвижена процедурата по съгласуване,  като се очаква до края на седмицата да приключи. Имаме готовност веднага да бъдат изградени“, заяви инж. Стефанов. Той отбеляза, че в зоната не се извършва подхранване на дивеча. Дърводобивът е прекратен, транспортирането на вече добита и складирана дървесина се извършва съгласно всички указания и спазване на мерките за биосигурност. В ДГС „Смядово“ е проведена среща със собственици на източно- балкански свине във връзка със запазване на породата. \r\nИвелина ИВАНОВА", "date": "2019.08.22", "title": "Инж. Тервел  Стефанов, СИДП: Няма нови открити трупове на диви прасета  в инфектираната зона в местността „Елешница“, където беше обявен случаят на африканска чума при дива свиня"}
{"url": "http://www.focus-news.net/news/2019/08/22/2691752/kyustendil-ogranichava-se-dvizhenieto-v-dvete-posoki-na-avtomagistrala-struma-v-uchastaka-mezhdu-paten-vazel-dupnitsa-sever-i-paten-vazel-boboshevo-ot-km-51163-do-km-73330.html", "text": "Ограничава се движението в двете посоки на автомагистрала „Струма“ в участъка между пътен възел „Дупница Север“ и пътен възел „Бобошево“ от км 51+163 до км 73+330 поради увреждане на конструкцията на мостово съоръжение при км 62 вследствие на възникнал пожар на 13 август. Обходният път е през главен път Е-79. Това съобщи за  Радио ‘‘Фокус’’ – Пирин  дежурният в Областно пътно управление-Кюстендил. Нормално интензивен е трафикът по главните пътни артерии в областта. В една лента се осъществява движението на второкласен път 62 между Дупница и Клисура от км 42+263 до км 59+071, заради рехабилитация на пътното платно. Ограничено за товарни автомобили над 3,5 тона е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. \r\nНатали СТЕФАНОВА", "date": "2019.08.22", "title": "Кюстендил: Ограничава се движението в двете посоки на автомагистрала „Струма“ в участъка между пътен възел „Дупница Север“ и  пътен възел „Бобошево“ от км 51+163 до км 73+330"}
{"url": "http://www.focus-news.net/news/2019/08/22/2691753/veliko-tarnovo-remontirat-chast-ot-pat-ot-grada-kam-prohoda-na-republikata.html", "text": "Ремонтират част от пътя от града към Прохода на Републиката. В отсечката  Дебелец – Гурково, от км 0+000 до км 33+420, движението се осъществява в едната лента. Участъкът е сигнализиран с пътни знаци, а дейностите продължават до 30-ти август. Това съобщават за  Радио „Фокус“ – Велико Търново  от Областно пътно управление. Времето в региона е ясно и слънчево към този час, настилките – сухи. За изминалото денонощие не са регистрирани тежки инциденти. Нови въведени ограничения също няма. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август.  В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. \r\n \r\nЛуиза ТРАНЧЕВА", "date": "2019.08.22", "title": "Велико Търново: Ремонтират част от път от града към Прохода на Републиката"}
{"url": "http://www.focus-news.net/news/2019/08/22/2691746/temenuzhka-petkova-ministar-na-energetikata-4859-evro-e-srednata-tsena-na-elektroenergiya-u-nas-za-perioda-yuni-22-avgust-2019-g.html", "text": "48,59 цента е средната цена на електроенергия у нас за периода юни - 22 август 2019 г. Това каза на пресконференция министърът на енергетиката Теменужка Петкова, предаде репортер на  Агенция “Фокус” . Информацията е от Българската независима енергийна борса. „Цената на унгарската борса за юни – август е 50,14 цента”, добави енергийният министър. Петкова коментира и цените само за месец август. „Цената от 1 до 23 август показва, че само на 9 август, от всички тези 23 дни, цената на Българската независима енергийна борса е била по-висока от цената на съседните енергийни борси. Тогава нашата цена е била 124, 60 лв.  Съответно на румънската борса е била 111, 46 ст. за база, за Унгария цената е била 107, 94 лв.”, обясни Петкова. Министърът на енергетиката каза, че е хубаво , когато се говорят такива неща наистина да се проверяват фактите. \r\nВиолета СИМЕОНОВА", "date": "2019.08.22", "title": "Теменужка Петкова, министър на енергетиката: 48,59 евро е средната цена на електроенергия у нас за периода юни - 22 август 2019 г."}
{"url": "http://www.focus-news.net/news/2019/08/22/2691757/varna-martva-diva-svinya-e-namerena-v-oblastta-chakat-rezultati-ot-probite-za-afrikanska-chuma.html", "text": "Мъртва дива свиня е намерена край селище на територията на община Аксаково. Веднага са взети проби, за да се установи дали животното е заразено с вируса на африканска чума. Това съобщи за  Радио „Фокус“ – Варна  директорът на Областната дирекция по безопасност на храните д-р Златина Димова. По думите й, засега няма потвърждение за наличие на заразата. Очаква се резултатите да станат ясни утре. Няма и данни за заразени питомни прасета на територията на областта. Не са намирани други мъртви диви животни. \r\nДиана СТОЕВА", "date": "2019.08.22", "title": "Варна: Мъртва дива свиня е намерена в областта, чакат резултати от пробите за африканска чума"}
{"url": "http://www.focus-news.net/news/2019/08/22/2691754/burgas-nyama-zatvoreni-patni-uchastatsi-na-teritoriyata-na-oblastta.html", "text": "Няма затворени пътни участъци на територията на областта. Това съобщиха за  Радио „Фокус“ – Бургас  от Областно пътно управление. Видимостта е отлична, пътищата са сухи и проходими. Интензивно е движението на моторни превозни средства по пътищата в областта. Натоварен е трафикът по пътя Бургас – Созопол, по пътя Айтос – Карнобат, както и по пътя Поморие – Ахелой. Струпване на автомобили се наблюдава и по някои от основните пътни артерии на град Бургас – в района на кръстовището между улиците „Булаир“ и „Константин Фотинов“, в района на кръстовището с кръгово движение „Трапезица“, както и по някои участъци от булевардите „Демокрация“, „Сан Стефано“ и „Стефан Стамболов“. \r\nМария ПОПЧЕВА", "date": "2019.08.22", "title": "Бургас: Няма затворени пътни участъци на територията на областта"}
{"url": "http://www.focus-news.net/news/2019/08/22/2691755/reuters-mayk-pompeo-uveri-otava-che-vashington-raboti-po-osvobozhdavaneto-na-dvamata-kanadtsi-zadarzhani-v-kitay.html", "text": "Държавният секретар на САЩ Майк Помпео заяви, че Вашингтон работи по освобождаването на двамата канадци, задържани в Китай късно миналата година, предава  Reuters . \r\nТе бяха заловени и обвинени в шпионаж, след като по-рано канадската полиция арестува бизнесменът Менг Уанжоу във Ванкувър с американска заповед за арест.  \r\n„Моля отбележете, че нашият екип е съсредоточен в това да помогне на тези двама канадци да бъдат освободени“, заяви Помпео в началото на срещата си в Отава с министър-председателят на страната Джъстин Трюдо и канадския външен министър Кристия Фрийланд.  \r\n„Грешно е, че ги държат“, добави той. Според източници именно задържаните от Пекин канадци ще са в основата на разговорите между Помпео и Трюдо.  \r\nКанадският министър-председател по-рано заяви, че правителството му няма намерение да се откаже от спора с Китай и ще продължи да защитава интересите на Канада.  \r\nОт своя страна китайското посолство в Отава обвини Канада за \"грубите затруднения\" в двустранните връзки и поиска освобождаването на Менг. \r\n \r\n  Теодор Пенев", "date": "2019.08.22", "title": "Reuters: Майк Помпео увери Отава, че Вашингтон работи по освобождаването на двамата канадци, задържани в Китай"}
{"url": "http://www.focus-news.net/news/2019/08/22/2691756/pregled-na-mezhdunarodnite-novini-do-1800-chasa-agentsiya-fokus.html", "text": "Британският министър-председател заяви на срещата си с френския президент Еманюел Макрон, че техническите решения по въпроса с ирландската граница са “лесно достъпни“, за да се избегне връщането на проверките или затварянето на границата между Република Ирландия и Северна Ирландия, въпрос, който предопредели преговорите за Brexit, предава  AFP . \r\n\"Техническите решения са лесно достъпни и те бяха широко обсъдени\", каза Джонсън на срещата си с Макрон. \r\nВече стана ясно, че френският президент няма да отстъпи по-въпроса за ирландската граница, след като първоначално заяви, че въпроса не може да бъде решен за 30 дни, както загатна германският канцлер Ангела Меркел, но „може да бъде намерено интелигентно“ решение, което да „не е далеч от фундаменталните“ части от вече договореното споразумение.  \r\n*** \r\n \r\n  По време на срещата между британския министър-председател Борис Джонсън и френския президент Еманюел Макрон стана ясно, че според втория сделка не може да бъде постигната в следващите 30 дни, пише британският вестник The Independent.  \r\n„Не можем да намерим ново споразумение за оттегляне в следващите 30 дни“, заяви Макрон. \r\nСпоред него подобно споразумение не е подвластно на нито един индивидуален член на ЕС и не може да бъде постигнато с лека ръка.  \r\nТой все пак намекна, че сделка може и да има, ако тя не се отдалечава твърде много от първоначалните договорености. \r\nМакрон също отрече обвиненията, че играе ролята на „лошото ченге“ в преговорите между Великобритания и ЕС.  \r\n„Бях представен като лошото момче в групата, а в действителност просто винаги съм бил ясен, че е направен избор и не можем да го игнорираме“, твърди френският президент. \r\nТой заяви също така, че неговата позиция по отношение на Брекзит е свързана с „уважение на решението“ на британския народ, но от друга страна е негово задължение да пази ЕС и никога не би направил нещо, което би „отслабило“ съюза. \r\n„Като приятел и съюзник мога да кажа, че зависи от Великобритания да реши съдбата си“, добави той. \r\nБорис Джонсън от своя страна заяви, че иска да постигне сделка с Брюксел и вярва, че такава може да бъде договорена. Въпреки това той потвърди, че Обединеното кралство е положило усилия за да се подготви за Брекзит без сделка и за да осигури „гладко и безполезнено“ излизане от ЕС на гражданите „и от двете страни“ на Ламанша. \r\n*** \r\n \r\n  Правителствената армия на Сирия освободи град Хан Шейхун в провинция Идлиб, съобщи пред  РИА Новости  източник от мястото на събитието. \r\n„Но в момента се провеждат операции по зачистване и разминиране“, уточни той. \r\nПо-рано бе съобщено, че армията на Башар Асад е взела града под огневи контрол, като е заела ключовите позиции около него и е отрязала снабдителните пътища на терористите. \r\nХан Шейхун е най-голямата база на екстремистките джихадистки организации в Южен Идлиб. \r\nТази провинция остава последния бастион на терористите в Сирия. Освен въоръжената опозиция, там се базира „Джебхат ан-Нусра“.  \r\nНаскоро в Нурсултан (столицата на Казахстан – бившата Астана) се проведоха преговори за деескалация в региона, а на втори август в Идлиб влезе в сила „примирие“. \r\nКомандването на въоръжените сили на Арабската република заяви, че ще спре боевете, при условие че Турция изпълни задълженията си по Договора от Сочи. \r\nТова е документ, подписан между Москва и Анкара миналия септември. Основният момент беше изтеглянето на тежките и средните оръжия на враждуващите страни на 20 километра от демилитаризираната зона. Турция трябваше да гарантира безопасността на отстъплението. \r\nНа 5 август сирийската правителствена армия възобнови операцията си поради неизпълнение на условията: бандформированията, възползвайки се от затишието, предприеха опити да атакуват позициите на сирийските военни в северната част на провинция Хама и многократно откриваха огън по населени с цивилни граждани селища. \r\n*** \r\n \r\n  Атина се стреми да разшири споразумението за отбрана между САЩ и Гърция в рамките на посещението на държавният секретар Майк Помпео през октомври или ноември, съобщава електронното издание на вестник  Kathimerini . \r\nОчаква се в рамките на посещението да бъде обсъдена и перспективата за среща между премиера на южната ни съседка Кириакос Мицотакис и президента на САЩ Доналд Тръмп. Информацията стана ясна след разговор между лидера на кабинета в Атина и Нита Лоуий, член на Камарата на представителите на САЩ, проведена в Атина. \r\nНита Лоуий се срещна и с външния министър Никос Дендиас и неговия заместник Антонис Диамантарис за разговори, съсредоточени върху Стратегическия диалог между САЩ и Гърция и усилията за насърчаване на общи интереси в региона на Източното Средиземноморие. \r\nВ съобщение в социалната мрежа „Туитър“ американският посланик в Гърция Джефри Пайът, присъствал и на двете срещи, заяви, че дискусията с Дендиас е била фокусирана върху „напредъка във всички области на Стратегическия диалог между САЩ и Гърция, и ангажимента на двете ни правителства да направят още повече за насърчаване на общите интересите в Източното Средиземноморие, както и укрепването на Гърция като регионален стълб на стабилността“.  \r\nЩо се отнася до срещата между Мицотакис и Тръмп, тя може да се състои в кулоарите на Общото събрание на ООН в Ню Йорк в края на септември. Според съобщенията Пайът е заявил, че това ще бъде подходящ момент за провеждането на подобна среща. \r\nМеждувременно Мицотакис започва обиколката си по европейските столици, стартирайки с посещение в Париж за разговори с френския президент Еманюел Макрон. Очаква се премиерът да постави акцент на победата на „Нова демокрация“ на изборите, което се отрази в положителната реакция на пазарите, както и в схващането, че неговото правителство е стълб на стабилността в Европейския Юг. \r\nИзводът е, че доверието в Гърция се възстановява, а посланието – че тя вече не е „проблемна“ държава в Европа, а такава, която е готова да предприеме и подкрепи инициативите на ЕС - сред тях е „зелената програма“ на Макрон и укрепването на европейската отбрана. \r\n*** \r\n \r\n  Сириецът, обвинен в убийството на 35-годишен германец миналата година, беше осъден на девет и половина години затвор, предава  АFP . \r\nСъдът реши, че Алаа Шейхи, заедно с иракски съучастник, който все още не е заловен, е наръгал и убил германския гражданин Даниел Хилиг, за което ще получи девет и половина години затвор.  \r\nОбвинението за убийството идва в чувствителен момент, една година след като хиляди радикални десни активисти и разгневени граждани проведоха мащабен митинг в Кемниц.  \r\nКрайно дясната партия „Алтернатива за Германия“ която се противопоставя на имигрантите и исляма, се очаква да се представи добре на местните избори в щата Саксония и съседния Бранденбург на 1 септември. \r\nИракчанинът, идентифициран само като Фархад А., първи е нападнал Хилиг, дърводелец с немско-кубински корени. \r\nВ крайна сметка той и Шейхи наръгват Хилиг, който по-късно почива от раните си. Друг мъж също е бил тежко ранен в инцидента. \r\nШейхи, който е пристигнал в Германия по време на масовия приток на мигранти към Европа през 2015 г., беше задържан часове след нападението, заедно с друг иракчанин, който по-късно беше освободен поради липса на доказателства. \r\nЗащитникът на Шейхи, Рикарда Ланг твърди, че делото срещу него се основава само на съмнителни показания на свидетели, а не на пръстови отпечатъци, ДНК или други убедителни доказателства. \r\nАдвокатът също така заяви, малко преди да бъде обявена присъдата, че съдът възнамерява да  затвори подсъдимия, само защото „някой трябва да поеме вината, така че Кемниц да мълчи“. \r\n*** \r\n \r\n  Три турски изтребителя F-16 са нарушили въздушното пространство на Гърция, пише електронното издание на  Protothema . \r\nПървият самолет е летял над остров Агатониси, който се намира в източната част на Егейско море близо до Измир. Той е преминал над острова на височина от близо 9 километра. \r\nПо-късно още два изтребителя са навлезли в гръцкото въздушно пространство и са преминали над островите Фармакониси и Агатониси на по малка височина. \r\n*** \r\n \r\n  Може да бъде постигнато споразумение, но само ако то не нарушава фундаменталните клаузи на първоначалният договор, твърди френският президент Еманюел Макрон, цитиран от британският вестник  The Guardian . \r\nПрезидентът на Франция и министър-председателят на Великобритания Борис Джонсън се срещнаха за да обсъдят клаузите по Брекзит. \r\nСрещата между двамата започна с разговори за излизането на Обединеното кралство от Европейския съюз, като Джонсън заяви, че иска да постигне сделка с Брюксел и изрази „силен кураж“, подтикнат от разговорите си с Ангела Меркел.  \r\nОт друга страна според британския премиер е важно когато е проведен референдум, правителството да се съобрази с резултатите и добави, че Великобритания ще напусне Европейския съюз със или без сделка.  \r\nНека да осъществим Брекзит, и да го направим „умно и прагматично“, каза Джонсън. \r\nОт друга страна Макрон заяви, че клаузата за ирландската граница е била обсъдена вече и е важен елемент, който гарантира стабилността в Ирландия и цялостта на единния пазар. \r\n„Бих искал да кажа, че ключовите елементи на това споразумение, включително ирландската клауза, не са просто технически ограничения или законови кавги, а истински, задължителни гаранции за запазване на стабилността в Ирландия и за запазване целостта на единния пазар, който е в основата на европейския проект.“, заяви той. \r\nОсвен това според френския президент хората няма да чакат до 31 октомври да бъде постигнато споразумение за Брекзит, макар че ако има добро желание и от двете страни, такова може да бъде постигнато навреме.  \r\n„Това, което Ангела Меркел каза вчера и което много съвпада с дискусиите, които водихме от самото начало, е, че се нуждаем от видимост след 30 дни. Вярвам, че това съответства и на целта на премиера Джонсън. Никой няма да чака до 31 октомври, за да намери правилното решение“, добави Еманюел Макрон. \r\nТо обаче няма да бъде намерено в следващите 30 дни или ако бъде, фундаменталните договорености по първоначалното споразумение трябва да бъдат запазени, каза той. \r\n„Няма да намерим ново споразумение в рамките на 30 дни, което да бъде много различно от вече съществуващото“ \r\nСпоред Джонсън Великобритания няма планове да установява проверки на границата между Северна Ирландия и Република Ирландия и отлично разбира нуждата на ЕС да защити цялостта на единния си пазар, но според него това може да бъде направено и докато Лондон напуска съюза.  \r\n*** \r\n \r\n  Зачитането на правата на гръцкото малцинство в Албания са условие за интеграцията на страната в структурите на Европейския съюз. Това подчерта министър-председателят на Гърция Кириакос Мицотакис в писмо до дружеството „Омния“, съобщава скопското електронно издание  „Локално“ , като се позовава на тиранската телевизия „Ора Нюз“. \r\n„Основна загриженост на гръцкото правителство, както и моя лична, е ефикасната защита на малцинствените и имотните права на гръцкото малцинство в Албания, което е условие за започване на преговорите за интеграцията на Албания в ЕС. Правителството и „Нова демокрация“ винаги ще бъдат на страната на гръцката общност в Албания, във всеки един аспект“, се казва в писмото на Мицотакис. \r\nЛидерът на кабинета в Атина също така допълни, че двустранните отношения между двете страни ще се развиват и укрепват не само в контекста на интеграцията на Албания в ЕС, но и в по-широк аспект. Това, по думите на Мицотакис, ще бъде положително както за малцинствата, така и за напредъка на двете страни. \r\n***", "date": "2019.08.22", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/08/22/2691758/gd-granichna-politsiya-intenziven-e-trafikat-za-leki-i-tovarni-avtomobili-i-v-dvete-posoki-na-gkpp-kulata.html", "text": "Интензивен е трафикът за леки и товарни автомобили и в двете посоки на ГКПП „Кулата“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. Трафикът е силно интензивен на ГКПП „Калотина“ на изход за леки автомобили. На ГКПП „Маказа“ трафикът е интензивен на изход. На ГКПП „Лесово“ трафикът е интензивен на вход за леки автомобили. Трафикът е интензивен на вход за леки автомобили и на изход за товарни автомобили на ГКПП „Капитан Андреево“. На ГКПП „Дунав мост 1“ и „Дунав мост 2“ трафикът е интензивен на изход за товарни автомобили. На границата със Северна Македония трафикът е нормален на всички гранични контролно-пропускателни пунктове.", "date": "2019.08.22", "title": "ГД „Гранична полиция“: Интензивен е трафикът за леки и товарни автомобили и в двете посоки на ГКПП „Кулата“"}
{"url": "http://www.focus-news.net/news/2019/08/22/2691759/ministar-temenuzhka-petkova-kolegite-ot-bsp-imat-dosta-kasa-pamet-kato-kazvat-che-takova-upravlenie-v-energetikata-nyama.html", "text": "Колегите от БСП имат доста къса памет като казват, че такова управление в енергетиката няма. Това каза министърът на енергетиката Теменужка Петкова по време на брифинг в отговор на БСП, предаде репортер на  Агенция „Фокус“ . „Беше казано, че такова управление в енергетиката няма. Колегите имат доста къса памет. Енергетиката е много важен сектор, не само свързан с енергийната сигурност, но и с националната и към него трябва да се отнасяме с изключително чувство за отговорност и с висок професионализъм. Ще припомня само няколко неща. Ноември 2014 г. , когато нашето правителство пое управлението на страната, ситуацията в сектор „Енергетика“ беше наистина много тежка“, каза Петкова и уточни, че дефицитът е бил 800 млн. лв., а междуфирмената задлъжнялост стотици милиони. „Неразплащането на задълженията в системата беше наистина изключително сериозен проблем и това на практика блокираше работата на целия сектор. Тя посочи, че Министерство на енергетиката е направило спешни стъпки. „Бяха много важни промени в Закона за енергетиката. Създадохме фонд „Сигурност“ на електроенергийната система. Една стъпка, която беше оценена изключително високо от Световната банка като една от най-сериозните и важни крачки за стабилизиране на енергетиката на страната и за пътя на пълната либерализация на пазара на ел. енергия. Отделно от това бяха направени много сериозни промени, свързани с дейността на КЕВР. Един изключително важен орган в енергийната система на страната. Изобщо всички решения, които са свързани с този сектор и подлежат на регулация са в изключителна зависимост регулаторът да бъде компетентен, професионален и обективен“, заяви още Петкова.", "date": "2019.08.22", "title": "Министър Теменужка Петкова: Колегите от БСП имат доста къса памет като казват, че такова управление в енергетиката няма"}
{"url": "http://www.focus-news.net/news/2019/08/22/2691761/the-washington-examiner-amerikanski-senator-zayavi-che-e-govoril-s-poslanika-na-daniya-za-kupuvaneto-na-grenlandiya-mesetsi-predi-tramp-da-go-predlozhi.html", "text": "Сенаторът от Арканзас Том Котън заяви, че е представил идеята за купуването на остров Гренландия от Дания на датския посланик в САЩ месеци преди президентът Доналд Тръмп да заговори за това, пише американското издание  The Washington Examiner . \r\n“Очевидно това е правилно решение за нашата страна“, заяви Котън, член на Републиканската партия. \r\n„Преди няколко месеца се срещнах с датския посланик и му предложих да ни продадат Гренландия“, добави той. \r\nКотън каза, че острова притежава „неописуем икономически потенциал“ и е „жизненоважен за националната ни сигурност“. \r\n“Всеки, който не може да види това е заслепен от объркването на Тръмп“, заяви сенаторът. \r\nСАЩ управлява една военна база, въздушна база Туле, в северната част на Гренландия. Бившият президент на САЩ Хари Труман предложи на Копенхаген 100 милиона долара за острова в началото на Студената война, но в крайна сметка сделката пропадна. \r\nКотън заяви, че Китай се е опитал да изгради три военни бази в Гренландия през 2018 г., но администрацията на Тръмп и членовете на Конгреса в крайна сметка убеждават Дания да блокира сделката. \r\n\"Казах на президента, че той трябва да го купи\", каза Котън. „Той чу това от мен, и от някои други хора.“ \r\nДатският премиер Мете Фредериксен отхвърли идеята за продажба на Гренландия в САЩ, като нарече идеята \"абсурдна\". Тръмп отговори, като отмени пътуването си до Дания, насрочена за началото на септември. \r\n \r\n  Теодор Пенев", "date": "2019.08.22", "title": "The Washington Examiner: Американски сенатор заяви, че е говорил с посланика на Дания за купуването на Гренландия месеци преди Тръмп да го предложи"}
{"url": "http://www.focus-news.net/news/2019/08/22/2691766/haskovo-detsa-ot-topolovgrad-se-zabavlyavaha-na-konna-baza-sakar.html", "text": "Тридесет и седем деца от Тополовград и гостенчета, повечето от които с придружители, посетиха конна база „Сакар“ край село Срем. Това съобщиха от пресцентъра на  Общината . Интересната екскурзия е част от програмата на Общината и читалището за осигуряване на смислен отдих на децата през лятната ваканция. Двата микробуса с шумни пътници пристигнаха развълнувани от предстоящата среща с конете. Оказа се, че тук не само ще се разходят качени на кон, но и ще полудуват и ще поиграят на воля в сенчестия двор. В него има въжени люлки, на които за да се качиш са нужни умения, хамак, маса за билярд, друга, на която може да се рисува и оцветява, голям пъзел за нареждане. По-големите стреляха с лък. Двете козлета, които се разхождат в двора и  зайчетата, привлякоха вниманието на по-малките посетители. \r\nЛюбезните домакини посрещнаха децата и след като ги инструктираха за безопасност, ги разходиха с конете. \r\nКонната база е собственост на английски граждани, които са намерили най-подходящото място за тази дейност. „Много родители водят децата си тук. Клиентите ни са много“ – обяснява Клей Бейкър - управителка на базата.  Забавното място за деца не само разнообразява ежедневието им, но и помага за по-лесно преборване на стреса, на страха. Собствениците имат идеи да обогатят и разнообразят дейността си.  \r\n Базата ще приема посетители още две седмици. От 8.30 до 11.00 и от 17.00 до 19.00 часа всеки ден, срещу вход от пет лева, родителите могат да осигурят един незабравим уйкенд на своите деца.", "date": "2019.08.22", "title": "Хасково: Деца от Тополовград се забавляваха на Конна база „Сакар“"}
{"url": "http://www.focus-news.net/news/2019/08/22/2691763/ministar-temenuzhka-petkova-izkazvaniyata-na-bsp-porazhdat-riskove-za-zavezhdane-na-nakazatelni-protseduri-spryamo-balgariya-ot-strana-na-ek.html", "text": "Изказванията на БСП пораждат рискове за завеждане на наказателни процедури спрямо България от страна на ЕК. Това каза министърът на енергетиката Теменужка Петкова по време на брифинг в отговор на БСП, предаде репортер на  Агенция „Фокус“ . „Когато се правят подобни изказвания трябва да бъдем много внимателни, тъй като те пораждат рискове за завеждане на наказателни процедури от страна на ЕК“, посочи Петкова. Министърът подчерта, че не бива да забравяме, че ние сме част от общия пазар и само след година, година и половина България ще има пазарни обединения със съседните страни и цената на ел. енергията и целия този процес, свързан с търговията й ще бъде такъв, какъвто е в цяла Европа. „Ние всъщност към това се стремим. Един от основните регламенти, свързани с управление на енергийния пазар беше приет именно в рамките на нашето председателство. Препоръчвам да се погледнат и тези документи, които са изключително важни и дават цялостна информация по отношение на енергийния пазар на страната“, коментира Петкова.", "date": "2019.08.22", "title": "Министър Теменужка Петкова: Изказванията на БСП пораждат рискове за завеждане на наказателни процедури спрямо България от страна на ЕК"}
{"url": "http://www.focus-news.net/news/2019/08/22/2691762/vidin-v-administrativniyat-sad-e-postapila-zhalba-ot-kmeta-na-obshtina-belogradchik-boris-nikolov-protiv-prinuditelna-administrativna-myarka-izdadena-ot-ministerstvo-na-kulturata.html", "text": "В Административен съд – Видин е постъпила жалба от кмета на Община Белоградчик – Борис Николов, съобщиха от пресцентъра на  съда . Жалбата е  против принудителна административна мярка, издадена от Главна дирекция „Инспекторат за опазване на културното наследство“ на Министерство на културата. От министерството е разпоредено да се предприемат действия за съгласуване на възложените от Община Белоградчик строително ремонтни дейности за „Изграждане на улични и градински пейки и художествено осветление на Белоградчишка крепост“. Необходимо е кметът на Община Белоградчик да  внесе в Националния институт за опазване на културното наследство изискуемата екзекутивна документация . \r\nДелото е образувано под номер 242/2019 г. и е насрочено за разглеждане в открито съдебно заседание на 3 октомври от 14.30 ч.", "date": "2019.08.22", "title": "Видин: В административният съд е постъпила жалба от кмета на Община Белоградчик Борис Николов против принудителна административна мярка, издадена от Министерство на културата"}
{"url": "http://www.focus-news.net/news/2019/08/22/2691760/prezidentat-rumen-radev-balgarskata-darzhava-sledva-da-prouchi-mnogo-vnimatelno-investitorite-tehniya-potentsial-i-planove-za-realizatsiyata-na-aets-belene.html", "text": "„Наличието на толкова много инвеститори е положителен знак и показва, че от тази централа има необходимост и може да бъде рентабилна, защото когато бизнесът кандидатства за нещо, си прави много добре сметката.“ Това заяви днес президентът Румен Радев пред журналисти в отговор на въпрос за заявения инвеститорски интерес към изграждането на АЕЦ „Белене“, съобщиха от  прессекретариата на държавния глава .  \r\nДържавният глава подчерта, че няма да избързва с даването на оценки и очаква т.нар. кратък списък на инвеститорите. Румен Радев призова държавните институции да проучат много внимателно самите инвеститори, техния потенциал и конкретните им планове. По думите на президента най-големият риск пред АЕЦ „Белене“ е след заявените добри намерения да се окаже, че потенциалът на избраните инвеститори е изчерпан и да се мине на вариант държавата да трябва да се намеси с предоставянето на гаранция под една или друга форма, а това ще срине и идеята за самия проект – той да бъде без финансовото участие на държавата.  \r\nВ отговор на въпрос за освобождаването на началника на НСО, президентът припомни, че генерал Данчо Дяков е внесъл сам молбата си за освобождаване по свое желание и лични причини. Държавният глава подчерта, че познава ген. Дяков от много години и той е вложил много усилия за усъвършенстване дейността на Службата, за освобождаването и от несвойствени дейности и имоти, за повишаване на подготовката и за по-добро взаимодействие с нашите партньори зад граница от сродни служби.", "date": "2019.08.22", "title": "Президентът Румен Радев: Българската държава следва да проучи много внимателно инвеститорите, техния потенциал и планове за реализацията на АЕЦ „Белене“"}
{"url": "http://www.focus-news.net/news/2019/08/22/2691764/prezidentat-rumen-radev-balgarskite-planini-sa-ne-samo-beztsenen-priroden-resurs-no-i-chast-ot-nashata-natsionalna-identichnost.html", "text": "Президентът участва в доброволческата инициатива за оборудване на новоизградения заслон до седловината „Кончето“ в Пирин планина, съобщиха от  прессекретариата на държавния глава .   \r\n„Имаме прекрасни планини и те не са само безценен природен ресурс, но и част от нашата национална идентичност. Институциите следва да подкрепят инициативите на Асоциацията на планинските водачи, за да може българските планини да стават по-достъпни за младите хора.“ Това заяви днес президентът Румен Радев след като участва заедно с планински водачи, спасители и доброволци в поход, с който бяха доставени материали за оборудване на новоизградения заслон до седловината „Кончето“ в Пирин планина. Така президентът изпълни поетия от него ангажимент пред Асоциацията на планинските водачи в България лично да се увери в положените от нея усилия за обновяване на животоспасяващия заслон във високите части на Пирин.    \r\nПрезидентът призова да пазим планините си от всякакви посегателства, безобразна сеч и бракониерство, което можем да постигнем само ако бъдем непримирими като общество към всички тези негативни явления. Румен Радев открои и необходимостта планинските спасители у нас да разполагат, както техните колеги в много други европейски държави, със съвременна спасителна техника, включително хеликоптери, за да реагират своевременно при сигнали за инциденти и бедстващи хора.   \r\nРумен Радев дари аптечка, която да бъде използвана от туристите, катерачите, планинските водачи и природолюбителите, които посещават заслона до седловината „Кончето“.  \r\nВ похода се включиха директорът на Дирекция „Национален парк Пирин“ Росен Баненски, ръководителят на катедра „Туризъм, алпинизъм, ориентиране“ в Националната спортна академия доц. Александър Шопов и алпинистите Дойчин Боянов и Емил Божанов. Походът започна рано сутринта от хижа „Яворов“, премина през седловината „Кончето“ и завърши пред хижа „Вихрен“.", "date": "2019.08.22", "title": "Президентът Румен Радев: Българските планини са не само безценен природен ресурс, но и част от нашата национална идентичност"}
{"url": "http://www.focus-news.net/news/2019/08/22/2691772/predstoyashti-mezhdunarodni-sabitiya-za-23-avgust-agentsiya-fokus.html", "text": "Австралийският министър председател Скот Морисън на посещение във Виетнам. \r\n*** \r\n \r\n  Сенаторът от тайландски произход Тами Дъкуорт се среща с министър-председателя на Тайланд Прают Чан-оча. \r\n*** \r\n \r\n  Министър-председателят на Нидерландия Марк Рюте се среща с главният преговарящ за Брекзит от страна на Брюксел Мишел Барние. \r\n*** \r\n \r\n  Среща между френския министър-председател Едуард Филип и индийския премиер Нарендра Моди. \r\n*** \r\n \r\n  Министърът на външните работи Джавад Зариф на посещение във Франиция. \r\n*** \r\n \r\n  Първото изслушване в съда за обвинения за шпионаж Пол Уилън. \r\n*** \r\n \r\n  Посещение на президента на Световната банка Дейвид Малпас в Украйна. \r\n*** \r\n \r\n  Индийският министър-председател Нарендра Моди на посещение в Обединените арабски емирства и Бахрейн.", "date": "2019.08.22", "title": "Предстоящи международни събития за 23 август (Агенция „Фокус“)"}
{"url": "http://www.focus-news.net/news/2019/08/22/2691769/kardzhali-epizootichnata-obstanovka-v-oblastta-e-spokoyna-regionat-ostava-nezasegnat-ot-virusa-na-afrikanskata-chuma.html", "text": "Eпизоотичната обстановка в област Кърджали е спокойна, регионът остава незасегнат от вируса на африканската чума. Това съобщиха от пресцентъра на  Областната администрация . Най-близкото до Кърджали огнище е на територията на Девин, стана ясно на проведеното поредно заседание на Областната епизоотична комисия. Не са постъпвали сигнали за трупове на диви прасета. Служителите на РДГ продължават претърсването на горските масиви. Екипите на ОПУ дезинфекцират редовно местата за отдих и кошовете за смет, както и основните пътни артерии от РПМ – Кърджали - Асеновград, Хасково – Кърджали – Маказа, Кърджали - Ардино и Кърджали – Мост – Манастир. 39 прасета са отстреляни от ДЛС „Женда“, 5 от ловните дружинки, 22 са заловени с помощта на капани. За жалост интересът към индивидуалния лов на дива свиня е минимален, което затруднява депопулацията й, заявиха от горските стопанства. Областният управител Никола Чанев предупреди общините да ускорят снабдяването на населението с дърва за огрев за зимата, тъй като може да се стигне до ограничаване на дърводобива с цел превенция срещу разпространението на АЧС. На заседанието бе  представена и информация от Басейнова дирекция по отношение на местата, определени за загробване на мъртви животни. Членовете на Епизоотичната комисия бяха запознати и с последните указания на МРРБ, МЗХ и МОСВ за минимизиране на рисковете и щетите от вируса на африканската чума.", "date": "2019.08.22", "title": "Кърджали: Eпизоотичната обстановка в областта е спокойна, регионът остава незасегнат от вируса на африканската чума"}
{"url": "http://www.focus-news.net/news/2019/08/22/2691770/predstoyashti-sabitiya-v-stranata-za-23-avgust-agentsiya-fokus.html", "text": "*** \r\n \r\nОт 12.00 часа председателят на Народното събрание Цвета Караянчева ще присъства на откриването на рудник „Ада тепе“ – първият новоразработен рудник в България през последните няколко десетилетия. \r\n \r\n*** \r\n \r\nОт 09.30 часа НАТФИЗ дава старт на кандидатстудентската кампания, която ще определи първокурсниците в 71-та учебна година. \r\n \r\n*** \r\n \r\nОт 11.00 часа председателят на СДС Румен Христов и членове на ръководството на партията ще поднесат венец и цветя на Мемориала на жертвите на комунизма в градинката на НДК, за да отбележат Деня на памет за престъпленията на националсоциалистическите, комунистическите и другите тоталитарни режими и за почитане паметта на жертвите им. \r\n \r\n*** \r\n \r\nОт 11.00 часа кметът на София Йорданка Фандъкова ще провери работите по асфалтиране на улици в ж.к.“Люлин“ 9, където е изградена нова ВиК мрежа.  \r\n \r\n \r\n*** \r\n \r\nОт 11.00 часа проф. д.н. Нина Дюлгерова - преподавател във ВСУ \"Черноризец Храбър\" и ЮЗУ \"Неофит Рилски\", и Мирослав Попов - юрист, експерт по етническите въпроси, ще дадат пресконференция на тема: „23 август 1939 г. - \"Drang nach Оsten\"- памет за бъдещето\". \r\n \r\n*** \r\n \r\nОт 17.00 часа пред морената пред Народен театър „Иван Вазов“ и паметника на Алеко Константинов на бул. Витоша ще се отбележи 124-та годишнина от организираното туристическо движение България. \r\n \r\n*** \r\n \r\nОт 10.00 часа на Детска площадка ще се състои „Рисувам  моя  град” - Детски пленер  с  художничката Аглика Петрова  и  Изложба от рисунки и предмети, изработени по време на Летните творчески работилници –юли –август 2019г.  \r\n \r\n*** \r\n \r\nОт 21.00 часа на площад \"Македония\" ще бъде открито Лятно кини под звездите. \r\n \r\n*** \r\n \r\nОт 17.00 часа на басейн „Флора“ ще бъде открит международен турнир по водна топка за Купа Бургас. \r\n \r\n*** \r\n \r\nОт 19.00 часа на Открита сцена \"Охлюва\" ще се състои  \"Песента на барда\" - представителен концерт с авторски песни, II част. \r\n  \r\n \r\n*** \r\n \r\nОт 21.00 часа ще бъде открит Видински панаир 2019. \r\n \r\n*** \r\n \r\nОт 10.00 часа в Детски отдел  на РБ „Христо Ботев“ ще се проведе Работилница „Приказни игри“. \r\n \r\n*** \r\n \r\nОт 14.00 часа в Заседателната зала на РУО - Враца, ет. 3., ще се проведе заседание на Областната епизоотична комисия. \r\n \r\n*** \r\n \r\nОт 10.30 часа на Паметника на свободата ще се проведе надпреварата по изкачване стъпалата към Паметника. \r\n \r\n*** \r\n \r\nОт 08.30 часа председателят на АПИ Георги Терзийски ще провери работата по разчистването на пространството под моста при км 62 на АМ „Струма“. \r\n \r\n*** \r\n \r\nОт 10.30 часа ще се проведе брифинг на Окръжна прокуратура-Пловдив и ОДМВР-Пловдив по повод разкрито престъпление. \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ № 69,  ще се проведе Програма „Играя и се уча“ – групови занимания с деца и техните родители и „Самостоятелното дете“ – лекция на Златица Харитова – психолог и психотерапевт. \r\n \r\n*** \r\n \r\nОт 11.00 часа в Пресклуб на БТА – Хасково ще се проведе пресконференция по повод младежката кампанията \"Спортът е по-добро решение\".", "date": "2019.08.22", "title": "Предстоящи събития в страната за 23 август (Агенция „Фокус“)"}
{"url": "http://www.focus-news.net/news/2019/08/22/2691768/ria-novosti-rusiya-e-narushila-drsmo-za-da-zashtiti-svoite-granitsi-zayaviha-ot-darzhavniya-departament-na-sasht.html", "text": "САЩ вярват, че Русия е решила да \"наруши\" Договора за ракети със среден и малък обсег (ДРСМО), поради нарастващите заплахи около границите си, предава  РИА Новости , като се позовава на информация на Държавния департамент на САЩ. \r\nТой публикува нов доклад за изпълнението на задълженията си по различни споразумения за контрол на оръжията, неразпространението им или разоръжаването. Договорът ДРСМО престана да действа на 2 август по инициатива на Вашингтон, който обвини Русия, че го е нарушила. Москва отрече тези твърдения. Договорът забраняваше ракетите с обхват от 500 до 5500 километра. \r\n\"Смятаме, че Русия нарушава задълженията си по ДРСМО да не притежава, да не произвежда и да не провежда изпитания на крилати ракети с обсег на полета от 500 до 5500 километра, а също и да няма или да не строи установки за такива ракети.\", пише в доклада. \r\nОсвен това департаментът даде обяснение с какъв мотив според тях Русия е нарушила договореностите. \r\nСпоред доклада, решението на Кремъл да наруши договора е породено от многогодишното разочарование, че на Москва е забранено да притежава наземни ракети със среден обсег, въпреки че предполагаемите заплахи около границите й се увеличават. \r\n \r\n  Теодор Пенев", "date": "2019.08.22", "title": "РИА Новости: Русия е нарушила ДРСМО, за да защити своите граници, заявиха от държавния департамент на САЩ"}
{"url": "http://www.focus-news.net/news/2019/08/22/2691767/ministar-temenuzhka-petkova-sled-kato-opozitsiyata-razpolaga-s-informatsiya-za-monopol-na-elektroenergiyniya-pazar-e-tyahna-volya-i-pravo-da-ya-predostavyat-na-kompetentnite-organi.html", "text": "След като опозицията разполага с информация за монопол на електроенергийния пазар е тяхна воля и право да я предоставят на компетентните органи. Това каза министърът на енергетиката Теменужка Петкова по време на брифинг в отговор на БСП, предаде репортер на  Агенция „Фокус“ . „Ако ние имаме определени подозрения, съмнения ,бъдете сигурни, ще сезираме компетентните органи. Аз ви казах, че това беше направено във връзка с цената, която се получи на 3 юли тази година. Лично аз сезирах КЗК и КЕВР“, допълни още Петкова във връзка като колебанието на цената на БЕХ . По думите й всеки трябва да знае компетенциите и правомощията си и да се изказва за това, което е компетентен.  „Смятам, че всеки един гражданин, и всяко едно юридическо лице, организация, която има определени данни за дадени нарушения или подозрения, е длъжна да сезира компетентните органи. След като колегите от БСП разполагат с конкретна информация, разбира се, тяхна воля, тяхно право е те да предоставят този сигнал на вниманието на компетентните органи“, допълни още министърът.", "date": "2019.08.22", "title": "Министър Теменужка Петкова: След като опозицията разполага с информация за монопол на електроенергийния пазар е тяхна воля и право да я предоставят на компетентните органи"}
{"url": "http://www.focus-news.net/news/2019/08/22/2691773/vidin-detsa-ot-tri-tsentara-za-nastanyavane-ot-semeen-tip-v-lom-shte-pochivat-na-more.html", "text": "Деца от три центъра за настаняване от семеен тип в Лом ще почиват на море. Това съобщиха за  Радио Фокус“ – Видин  от местната община. 31 деца ще почиват от днес до 27 август в курортен комплекс „Албена“, като почивката е безплатна и е осигурена от  Националното сдружение на сираците в България. \r\nДецата ще посетят по време на почивката си забележителностите в района, ще участват в различни спортни игри, ще се забавляват на културни мероприятия, организирани от комплекса. За втора година от Националното сдружение на сираците в България изпращат от Лом деца на почивка на море, като някои от децата ще видят за първи път море. От сдружението осигуриха подаръци за децата на Коледа – 2018 година.", "date": "2019.08.22", "title": "Видин: Деца от три центъра за настаняване от семеен тип в Лом ще почиват на море"}
{"url": "http://www.focus-news.net/news/2019/08/22/2691771/ministar-temenuzhka-petkova-sas-100-miliona-leva-na-godina-po-malko-plashta-nek-na-dvete-amerikanski-tsentrali-kam-dneshna-data.html", "text": "Със 100 милиона лева на година по-малко плаща НЕК на двете американски централи след проведените от правителството преговори. Това каза на брифинг министър Теменужка Петкова, предаде репортер на  Агенция „Фокус“ . „След доста сериозни преговори с двете американски централи, ние успяхме да постигнем договореност, в резултат на която намалихме цената на разполагаемост на всяка една от централите и в резултат на това към днешна дата НЕК плаща по-малко със 100 милиона лева на година“, каза министър Петкова. \r\nВ подкрепа на своето изказване, министър Теменужка Петкова припомни факт от 27 май 2014 г., когато с едно свое решение бившата ДКЕВР определя, че цените на двете американски централи ще бъдат намалени съответно с 20-30 процента, но НЕК ще продължи да изкупува ел. енергията по старите цени, т.е. по високите цени, докато не бъдат предоговорени условията по дългосрочните договори.  „В резултат на това действие, в резултат на този популизъм по отношение на това да бъде намалена цената на ел. енергията по този начин, за няколко месеца НЕК генерира дефицит от над 200 милиона лева“, допълни още министърката.", "date": "2019.08.22", "title": "Министър Теменужка Петкова: Със 100 милиона лева на година по-малко плаща НЕК на двете американски централи към днешна дата"}
{"url": "http://www.focus-news.net/news/2019/08/22/2691775/ministar-temenuzhka-petkova-kam-momenta-po-600-650-megavata-na-chas-el-energiya-na-nachalna-tsena-ot-44-lv-se-predostavyat-ot-darzhavnata-energetika-do-2021-g-tselta-e-da-se-dostignat-800-megavata-na-chas.html", "text": "Към момента по  600-650 мегавата на час ел .енергия на начална цена от 44 лв. се предоставят от държавната енергетика, до 2021 г. целта е да се достигнат 800 мегавата на час. Това каза министър Теменужка Петкова на брифинг, предаде репортер на  Агенция „Фокус“ . „По делото „БЕХ-енергетика“ държавните дружества, производители на ел. енергия  имат ангажимент да предоставят ежедневно в определени количества ел. енергия на  Българската независима електроенергийна борса на платформа „Ден напред“ по цена от 44 лв. Този ангажимент се изпълнява стриктно и количествата предлагана ел. енергия растат непрекъснато като до 2021 г. те ще достигнат 800 мегавата на всеки час. Към настоящия момент дружествата от държавната енергетика предоставят приблизително по 600-650 мегавата на всеки час при начална цена от 44 лв. Това е по ангажимента по делото „БЕХ-електричество, допълни министър Петкова.  \r\nМинистър Теменужка Петкова обясни, че всички останали количества свободни количества ел. енергия се предлагат на Българската независима енергийна борса на различните нейни платформи. „Т.е. нито един мегават от произведената ел. енергия не се продава по друг начин, различен от този, който е определен от Закона за енергетиката, а именно публично и прозрачно“.", "date": "2019.08.22", "title": "Министър Теменужка Петкова:  Към момента по  600-650 мегавата на час ел. енергия на начална цена от 44 лв. се предоставят от държавната енергетика, до 2021 г. целта е да се достигнат 800 мегавата на час"}
{"url": "http://www.focus-news.net/news/2019/08/22/2691765/kathimerini-iranskiyat-tanker-ne-patuva-kam-gartsiya-zayavi-mitsotakis.html", "text": "Гръцкият министър-председател Кириакос Мицотакис заяви, че Иранският танкер “Grace 1” не се е насочил към Гърция, пише електронното издание на вестник  Kathimerini , като се позовава на информация на френския телевизонен канал  France 24 . \r\n“Корабът не се е насочил към Гърция. Не сме получили искане за това той да акостира на гръцко пристанище“, заяви Мицотакис.  \r\nИранският кораб беше задържан в Гибралтар, след като британските сили го конфискуваха по подозрение в нарушаване на санкциите срещу Сирия, наложени от Европейския съюз. По късно той беше освободен. САЩ искат да го задържат отново по подозрения, че танкерът е бил работил в полза с Иранската революционна гвардия. \r\n  Теодор Пенев", "date": "2019.08.22", "title": "Kathimerini: Иранският танкер не пътува към Гърция, заяви Мицотакис"}
{"url": "http://www.focus-news.net/news/2019/08/22/2691777/nimh-utre-vremeto-shte-bade-goreshto-s-maksimalni-temperaturi-mezhdu-32-i-37.html", "text": "През нощта ще бъде ясно и в повечето райони тихо. Утре ще е слънчево, след обяд, главно над планинските райони с незначителна купеста облачност. Ще духа слаб, в източната половина от страната и в Дунавската равнина до умерен североизточен вятър. Горещо време с максимални температури между 32° и 37°. Атмосферното налягане е и ще се задържи малко по-високо от средното за август. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) .    \r\nНад Черноморието ще е слънчево. Ще духа умерен, временно и силен север-североизточен вятър. Максимални температури на въздуха: 29°-33°. Температурата на морската вода е 26°-27°. Вълнението на морето ще бъде 3-4 бала.  \r\nНад планините ще е слънчево, след обяд с незначителна купеста облачност. Ще духа слаб до умерен североизточен вятър. Максимална температура на височина 1200 метра около 26°, на 2000 метра – около 16°. \r\nПрез следващите дни ще остане предимно слънчево, около и след пладне в низините - горещо. Преобладаващите максимални температури ще са между 32° и 37°. Ще духа слаб, в Северна и Източна България умерен вятър от изток-североизток. В следобедните часове през почивните дни и в понеделник над планините и планинските райони ще има временни увеличения на облачността, но вероятността за валежи е много малка.", "date": "2019.08.22", "title": "НИМХ: Утре времето ще бъде горещо с максимални температури между 32° и 37°"}
{"url": "http://www.focus-news.net/news/2019/08/22/2691776/anadolu-agency-iran-pokaza-novite-si-sistemi-za-vazdushna-otbrana.html", "text": "Иран показа новата си ракетна система за въздушна отбрана, произведена от Техеран, “Balvar 373”, предава  Anadolu Agency , като се позовава на ирански медии. \r\nНовата далекобойна ракетна система тип „земя-въздух“ беше представена на церемония в столицата Техеран в присъствието на президента Хасан Роухани.  \r\nПо време на речта си, Роухани заяви, че иранската система за въздушна отбрана е „по-силна от руските системи С-300 и повече като системите С-400“. \r\nСистемата има обсег от повече от 200 километра, а защитата й достига до 27 километра над земята и беше наречена „Иранските С-300“ от медиите. \r\nНовите съоръжения за въздушна отбрана успешно са преминали изпитателни тестове и вече са включени в иранските сили за отбрана. \r\n \r\n \r\n \r\n \r\n  Теодор Пенев", "date": "2019.08.22", "title": "Anadolu Agency: Иран показа новите си системи за въздушна отбрана"}
{"url": "http://www.focus-news.net/news/2019/08/22/2691780/sas-150-elektricheski-trotinetki-i-58-parkomesta-zapochva-initsiativata-za-spodeleno-patuvane-v-sofiya-obzor.html", "text": "Кметът Йорданка Фандъкова и представители на компанията, предоставяща услугата, обясниха новия начин и правилата за придвижване с електрически тротинетки в града. Кметът Фандъкова, обяви че 150 електрически тротинетки са предоставени на София за споделено пътуване. \"Към момента са изградени 58 паркоместа в зоните в по-широкия център на столицата. Предвидени са още 200 места за паркиране на велосипеди, тротинетки и мотопеди. София е един от първите европейски градове, които преди навлизането на този вид средство за предвижване е осигурил специални места за паркиране.\" Според столичния кмет изграждането на паркоместа е наистина важно, за да не се допусне хаос с паркирането на тротинетки града. Увеличава се броят на хората,  използващи този вид транспорт и затова една от мерките за по-чист въздух е насърчаването и използването на алтернативни начини на придвижване. Фандъкова коментира, че електрическите тротинетки са предизвикателство за безопасността по пътя, защото все още няма регулации в Закона за движението по пътищата. Тя призова всички хора, които са любители на този начин на придвижване да бъдат внимателни и да няма конфликт между пешеходците, шофьорите и съответно от хората, които използват велосипеди или тротинетки. Йорданка Фандъкова е поставила някои условия на партньорите, проявили интерес към развитието на споделено пътуване с тротинетки в столицата, а именно ограничение на скоростта - 20км/ч в градски условия, да има възможност автоматично да се намалява скоростта до 5 км/ч в парковете и градините на София. Едновременно с това да се спира движението на тротинетки по пешеходните зони, за да не се получават инциденти.  \r\nЙорданка Фандъкова коментира и подмяната на новите колчета на ул. „Граф Игнатиев“. Столичният кмет е поискал да се разгледат и други варианти и да се монтират по-безопасни ограничители. Причините за смяната на колчетата са инцидентите с пешеходци на улицата. Фандъкова посочи, че е имало експертен съвет към главния архитект, където беше взето решението за ограничителите и колчетата, те трябваше да се произведат и от днес започва вече монтажът, който ще осигури по-голяма безопасност за хората на ул. „Граф Игнатиев“. Подмяната на колчетата е за сметка на изпълнителя, само новите ограничители се заплащат от Столична община.  \r\n \r\nВиолета СИМЕОНОВА", "date": "2019.08.22", "title": "Със 150 електрически тротинетки и 58 паркоместа започва инициативата за споделено пътуване в София (ОБЗОР)"}
{"url": "http://www.focus-news.net/news/2019/08/22/2691778/afp-italianskoto-dvizhenie-5-zvezdi-zayavi-che-e-gotovo-da-obsadi-parlamentarno-mnozinstvo.html", "text": "Лидерът на италианското движение „5 звезди“ заяви, че е готов да обсъди отново „солидно мнозинство“ в парламента, малко след като нефункциониращата управляваща коалиция се разпадна, предава  AFP .  \r\n“В последните няколко часа започнахме необходимите дискусии за да намерим солидно мнозинство“, каза Луиджи Ди Майо, след като разговаря с италианският президент Серджо Матарела, без да уточнява с коя партия е преговарял. \r\nТой допълни, че макар предсрочните избори да изглеждат привлекателно за партията му, „няма да оставим този кораб да потъне“.  \r\n  Теодор Пенев", "date": "2019.08.22", "title": "AFP: Италианското движение „5 звезди“ заяви, че е готово да обсъди парламентарно мнозинство"}
{"url": "http://www.focus-news.net/news/2019/08/22/2691779/operatsiyata-za-postavyane-na-izkustvena-stava-na-aktyora-stefan-danailov-e-preminala-uspeshno.html", "text": "Операцията за поставяне на изкуствена става на актьорът Стефан Данаилов е преминала успешно. Това съобщиха от пресцентъра на  МБАЛ „Бургасмед“ . Операцията бе извършена от съвместен екип от лекари от УМБАЛ „Софиямед“ и МБАЛ „Бургасмед“, ръководен от проф. д-р Андрей Йотов д.м.н. – Началник клиника по Ортопедия и травматология към УМБАЛ Софиямед, д-р Владимир Иванов – Началник отделение по Ортопедия и травматология към УМБАЛ „Софиямед“, д-р Анатоли Пацов – Началник отделение по Oртопедия и травматология на МБАЛ „Бургасмед“, д-р Людмил Върляков – Началник ОАИЛ към УМБАЛ „Софиямед“ и д-р Златко Янев – Началник ОАИЛ към МБАЛ „Бургасмед“.  \r\nОперацията премина стандартно без инциденти от хирургично и анестезиологично естество. Постави се изкуствена става по предварително определения план. Пациентът е стабилен за ранния следоперативен период. Изведен е в интензивно отделение за следоперативно наблюдение и мониторинг.", "date": "2019.08.22", "title": "Операцията за поставяне на изкуствена става на актьора Стефан Данаилов е преминала успешно"}
{"url": "http://www.focus-news.net/news/2019/08/22/2691782/blagoevgrad-kmetat-na-bansko-georgi-ikonomov-poseti-stadion-sveti-petar-za-da-pozdravi-pfk-bansko-za-parvata-im-domakinska-pobeda.html", "text": "Кметът на Банско Георги Икономов посети стадион „Свети Петър“, за да поздрави „козлите“ за първата им домакинска победа от шампионата в Югозападната Трета лига – 5:1 над „Марек“ (Дупница). Това съобщиха от пресцентъра на  Община Банско . \r\n„Продължавайте в същия дух, момчета! Вие знаете кои са трите най-важни цели пред вас – да биете „Пирин“ (Разлог), да сте преди тях в класирането и да влезете в тройката. Клубът се развива чудесно и има пълната подкрепа на община Банско“, каза той.  \r\nКапитанът на тима Петър Лазаров пък го изненада, като му подари фланелка от новата екипировка, специално брандирана на гърба с името Георги Икономов.", "date": "2019.08.22", "title": "Благоевград: Кметът на Банско Георги Икономов посети стадион \"Свети Петър\", за да поздрави ПФК \"Банско\" за първата им домакинска победа"}
{"url": "http://www.focus-news.net/news/2019/08/22/2691783/voice-of-america-pompeo-pohvali-daniya-sled-kato-tramp-otmeni-poseshtenieto-si-kopenhagen.html", "text": "Държавният секретар на САЩ Майк Помпео изрази своята признателност към Дания като съюзник на САЩ, след като президентът Доналд Тръмп отмени посещението си в страната, съобщава американската медия  Voice of America . \r\nДържавният департамент заяви, че Помпео e разговарял с датския външен министър по телефона и двамата са обсъдили \"засилване на сътрудничеството с Кралство Дания, включително и Гренландия, в Арктика\". \r\nТръмп по-рано тази седмица Тръмп отмени планирано посещение в Дания, след като предложението му Копенхаген да продаде Гренландия на Вашингтон беше отхвърлено. \r\nДатският премиер Мете Фредериксен заяви, че съжалява и е изненадана, че американският президент рязко е отменил планираното си посещение, заради отпора на правителството в Копенхаген за закупуването на Гренландия, стратегически регион с минерални богатства, който е част от  кралството. \r\nДатският премиер заяви, че макар да смята САЩ за най-близкия стратегически съюзник на страната, „за щастие, времето, в което купувахте и продавахте други територии и население, е приключило“. \r\n \r\n  Теодор Пенев", "date": "2019.08.22", "title": "Voice of America: Помпео похвали Дания, след като Тръмп отмени посещението си Копенхаген"}
{"url": "http://www.focus-news.net/news/2019/08/22/2691784/afp-pentagonat-potvardi-smartta-na-sina-na-osama-bin-laden.html", "text": "Американският министър на отбраната Марк Еспер потвърди смъртта на Хамза Бин Ладен, синът и потенциалния наследник на основателя на Ал Кайда, Осама бин Ладен, предава  AFP , като се позовава на информация на американски медии. \r\n„Това знам аз“, заяви Еспър в интервю, попитан дали Хамза Бин Ладен е мъртъв. \r\n„Не знам детайлите за това. И дори да знаех, не съм сигурен колко мога да споделя с вас“, добави той.  \r\nМедиите в САЩ обявиха по-рано, че наследникът на Ал Кайда е бил убит, но нито президентът Доналд Тръмп, нито други висши държавни служители го потвърдиха публично. \r\n„Не искам да коментирам тази тема“, заяви Тръмп, когато беше попитан за това. \r\n \r\n  Теодор Пенев", "date": "2019.08.22", "title": "AFP:  Пентагонът потвърди смъртта на сина на Осама Бин Ладен"}
{"url": "http://www.focus-news.net/news/2019/08/22/2691785/varna-dvoyki-otsega-se-zapisvat-za-venchavki-na-ogledalnata-data-20062020-g.html", "text": "Двойки във Варна бързат отсега да се запишат за венчавки на огледалната дата 20.06.2020 година. Това каза в интервю за  Радио „Фокус“ – Варна  Капка Кателиева, която е организатор на сватби в Ритуалната зала в града. Тя и колегите й все още нямат обяснение, защо именно тази дата предизвиква такъв голям интерес сред влюбените. А записванията за този ден вече са много. По 15-16 сватби ще има и на двете предстоящи огледални дати през тази година. За 09.09.2019г. и за 19.09.2019 г. местата вече са запълнени, обясни Капка Кателиева. \r\nДиана СТОЕВА", "date": "2019.08.22", "title": "Варна: Двойки отсега се записват за венчавки на огледалната дата 20.06.2020 г."}
{"url": "http://www.focus-news.net/news/2019/08/22/2691774/gazeta-express-kosovo-kadri-veseli-podpisa-finalen-ukaz-za-razpuskane-na-kosovskiya-parlament.html", "text": "Председателят на косовския парламент Кадри Весели подписа указа, с който окончателно беше разпуснат парламента на страната, пише косовският вестник  Gazeta Express . \r\nВесели, който е и лидер на Демократическата партия на Косово сподели във „Фейсбук“, че е извършил последното си правно и конституционно задължение преди разпускането на парламента, след като депутатите гласуваха за това по-рано.  \r\n„Като говорител на парламента извърших всички правни и конституционни действия за разпускането на парламента на Косово. Радвам се, че всички политически партии подкрепиха инициативата ми за разпускането му. Току що подписах указът за това“, написа той. \r\nВесели добави, че се надява в следващият парламент да види повече млади хора и повече жени. \r\n  Теодор Пенев", "date": "2019.08.22", "title": "Gazeta Express (Косово): Кадри Весели подписа финален указ за разпускане на косовския парламент"}
{"url": "http://www.focus-news.net/news/2019/08/22/2691781/tass-prezidentat-na-ukrayna-vladimir-zelenski-prizova-kanada-da-poprechi-na-rusiya-da-se-zavarne-v-g-8.html", "text": "Президентът на Украйна Владимир Зеленски призова премиера на Канада Джъстин Трюдо да подкрепи Киев и да не допуска Русия да се върне в Г-8, предава агенция  ТАСС , като се позовава на информация на пресслужбата на президента. \r\nЗеленски обсъди този въпрос с канадския министър-председател в телефонен разговор. \r\nУкраинският президент \"благодари на Канада за последователната й позиция относно това Русия да се не се върне в Г-8 в условията на агресията, която продължава в Донбас и окупацията на Крим\". \r\nСпоред него \"в ситуация, в която украинците продължават да умират, Русия не трябва да бъде връщана във формата, а трябва да бъде принудена да изпълнява задълженията си\". \r\nЗеленски и Трюдо се съгласиха да продължат да обсъждат въпроси, свързани с „противодействието на агресивната политика на Русия и защитата на интересите на Украйна след срещата от високо равнище на Г-7 във Франция“, която предстои. \r\n \r\n  Теодор Пенев", "date": "2019.08.22", "title": "ТАСС: Президентът на Украйна Владимир Зеленски призова Канада да попречи на Русия да се завърне в Г-8"}
{"url": "http://www.focus-news.net/news/2019/08/22/2691787/plovdiv-direktorat-na-politsiyata-provede-rabotna-sreshta-s-rakovodstvata-na-otborite-na-lokomotiv-i-botev.html", "text": "Директорът на Областната дирекция на МВР в Пловдив старши комисар Йордан Рогачев проведе работна среща с представители на ръководствата на отборите на „Локомотив” и „Ботев” и техните привърженици. Това съобщиха за  Радио „Фокус“ – Пловдив  от пресцентъра на пловдивската полиция. Старши комисар Йордан Рогачев призова традиционното дерби да не повлияе негативно на облика на града като Европейска столица на културата. \r\n„Съвместните ни усилия трябва да бъдат насочени така, че организацията и провеждането на дербито между отборите на „Локомотив” и „Ботев” да преминат изцяло в духа на домакинството на Пловдив като Европейска столица на културата“ – с тези думи директорът на ОДМВР ст. комисар Йордан Рогачев прие на работна среща в кабинета си представители на ръководствата на двата футболни клуба и техните привърженици. По време на разговорите те обсъдиха конкретните мерки по отношение на сигурността и охраната на обществения ред в града преди, по време и след приключване на мача на 31 август на стадион „Локомотив” в парк „Лаута”. От страна на полицията бяха припомнени ограниченията за допускане на зрители в спортната зона съгласно Закона за опазване на обществения ред при провеждане на спортни мероприятия, като особено внимание бе обърнато на пиротехническите изделия. Всички участници в срещата се обединиха около мнението, че добрите взаимоотношения и сътрудничество през последните години дават добър резултат и напоследък се наблюдава спад на противообществени прояви по време на спортните срещи. В тази насока одобрение и съгласие получи апелът на директора на ОДМВР – Пловдив до края на годината да не се провеждат шествия на фенове в града, докато протичат различни културни и масови събития.", "date": "2019.08.22", "title": "Пловдив: Директорът на полицията проведе работна среща с ръководствата на отборите на „Локомотив” и „Ботев”"}
{"url": "http://www.focus-news.net/news/2019/08/22/2691786/reuters-evropeyskiyat-sayuz-se-nadyava-da-namali-targovskoto-naprezhenie-sas-sasht-po-vreme-na-sreshtata-ot-visoko-ravnishte-na-g-7.html", "text": "Европейският съюз се надява да намали търговското напрежение между съюза и президента на САЩ Доналд Тръмп, по време на срещата от високо равнище между лидерите на страните от Г-7 във Франция, предава  Reuters , като се позовава на информация на служител на ЕС.  \r\nТрансатлантическите разриви вероятно ще бъдат обсъдени, когато Тръмп пристигне на срещата от високо равнище, за да говори с представителите на страните от формата за различията по отношение на търговията, за Иран и за промените в климата. \r\nЕС заяви миналия месец, че ще отговори с допълнителни мита за стоки на стойност 35 млрд. евро, идващи от САЩ, ако Вашингтон наложи подобни такси за автомобилите, внасяни от съюза. \r\nКитайско-американската търговска война също предизвика опасения от по-широк глобален икономически спад. \r\n„Ние виждаме търговското напрежение като единствения и най-важен рисков фактор за растежа на световната икономика“, заяви представител на ЕС. Брюксел ще се стреми да ги обезвреди и да се концентрира върху „положителен“ търговски дневен ред между ЕС и Белия дом. \r\nСлед като председателят на Европейската комисия Жан-Клод Юнкер пътува до Вашингтон за търговски преговори с Тръмп преди година, вносът на втечнен природен газ от САЩ се е утроил, докато този на соята се удвоил, според източникът. \r\n„Можем да продължим по този път, където  имаме възможност да постигнем споразумение за премахване на индустриалните мита“, заяви официалният представител. \r\nАко се постигне такова споразумение, ЕС изчислява, че и Брюксел и Вашингтон ще генерират допълнителни 26 млрд. долара или евро от износ. \r\nОсвен това съюза би предпочел и да разреши спора между производителите на самолети \"Боинг\" и \"Еърбъс\", без да прибягва до мита. \r\nСлужител на администрацията на Тръмп, пожелал да остане анонимен, заяви че Вашингтон може да договори търговска сделка във френския курортен град Биариц, с новия британски премиер Борис Джонсън, който също ще бъде там. \r\n„Не би било споразумение по какви да е въпроси.“, каза служителят.  \r\nСпоред него това ще бъде “изявление за това как да продължим, какъв ще бъде пътят” и какво целят с търговските преговори министрите на преговарящите страни. \r\nТой добави, че всяко подобно изявление ще сигнализира за решителността от страна на САЩ да подкрепят Великобритания за Брекзит. \r\n \r\n  Теодор Пенев", "date": "2019.08.22", "title": "Reuters: Европейският съюз се надява да намали търговското напрежение със САЩ по време на срещата от високо равнище на Г-7"}
{"url": "http://www.focus-news.net/news/2019/08/22/2691792/varna-turisti-ot-40-natsionalnosti-se-vklyuchvat-v-peshehodnite-obikolki-na-grada.html", "text": "Повече от 850 чужденци от над 40 националности се включват в безплатните пешеходни обиколки на централната градска част на Варна. Това съобщават от  Туристическия информационен център (ТИЦ) . Най-много са участниците от Франция, Германия, Великобритания и Полша. Туровете се организират за шеста поредна година от Община Варна, в партньорство със Съюза на екскурзоводите в България. Те представят културно-историческото наследство на града, а лицензирани екскурзоводи разказват интересни факти, свързани с миналото на Варна и България. В групите с английски език средно участват по 25-30 туристи. Интересът и към разходките с водач на български език е много голям – групите често надхвърлят 40 души, обясниха от ТИЦ. Туровете на английски се провеждат по график всеки вторник, сряда, петък и събота, в периода от май до края на септември, от 10.30 часа, със сборен пункт Туристическия информационен център. За българската аудитория, разходките са предвидени за всеки първи и последен четвъртък на месеца, до края на ноември, а за празничните дни се организират допълнително тематични обиколки.", "date": "2019.08.22", "title": "Варна: Туристи от 40 националности се включват в пешеходните обиколки на града"}
{"url": "http://www.focus-news.net/news/2019/08/22/2691789/rossiyskaya-gazeta-kremal-potvardi-che-se-podgotvya-za-sreshta-ot-visoko-ravnishte-za-siriya-v-anakara.html", "text": "Тристранната среща на върха между Русия, Иран и Турция за Сирия наистина се планира и ще се проведе в Анкара, макар че датата ще бъде обявена по-късно, пише руското издание  “Росийская Газета“ , позовавайки се на руски и турски медии. \r\nВ отговор на въпрос дали срещата може да се състои на 16 септември, говорителят на руския президент Димитри Песков заяви, че \"такава среща се подготвя.\" \r\n\"Точните дати ще бъдат обявени своевременно\", добави говорителят на Кремъл. \r\nПо-рано, отговаряйки на въпросите на журналистите на брифинг, Песков не изключи президентите на Русия и Турция да проведат разговор през следващите дни. \r\n  Теодор Пенев", "date": "2019.08.22", "title": "„Российская Газета“: Кремъл потвърди, че се подготвя за среща от високо равнище за Сирия в Анакара"}
{"url": "http://www.focus-news.net/news/2019/08/22/2691788/upravlyavashti-i-opozitsiya-v-spor-za-energetikata-obzor.html", "text": "Управляващи и опозиция в спор за енергетиката. Първи тонът зададоха от БСП, като по време на пресконференция  заместник-председателят на партията Кирил Добрев  изнесе данни, че за юни, юли и август българското производство плаща най-висока цена на ел. енергия в цяла Европа. Според него всичко това е благодарение на начина, по който функционира пазарът на тук в България и изкривяванията, които се получават. По думите му, ако има нещо по-сладко от държавния монопол, то това е частният, а в България има един човек който в продължение на две години стъпка по стъпка успя да монополизира целия пазар на електричеството. Кирил Добрев беше категоричен, че от БСП до края на седмицата ще внесат сигнал в Прокуратурата за монопол на електроенергийния пазар на дружествата, свързани с Ковачки, защото излиза че цената в Гърция, Турция и Македония на българската електрическа енергия, произведена от българските електрически централи е по-ниска, отколкото на пазара в България. Той допълни още, че на следваща пресконференция БСП ще изнесат и информация за това какво се гори в електроцентралите в Старозагорско и Бобов дол, защото изводът е, че ни тровят, обират ни и не си плащат данъците и осигуровките на държавата. В края на пресконференцията заместник-председателят на БСП каза, че със старта на кампанията за местните избори БСП ще покаже на българското общество изцяло ново поколение политици.  \r\n Заместник-председателят на ПГ на „БСП за България“ Крум Зарков  допълни по време на пресконференцията, че искат да напомнят на КЗК и на КЕВР, че в България съществува Закон за икономическите и финансови отношения с дружествата, регистрирани в юрисдикции с преференциален данъчен режим. По думите му тези дружества нямат право на дейности и участие в процедура за предоставяне на лиценз по Закона за българската енергетика и от партията искат да поставят въпроси към КЕВР във връзка с това има ли в българската енергетика офшорни фирми, какво правят там, имат ли лицензи. Работодателите поставят въпроси към КЗК, подават сигнали и данни за сериозни нередности, а им се отговаря с въпросник, в който те трябва да обяснят на институцията каква е истината, което само по себе си е показателно що е то българска институция и какво може да очакваме от нея.  \r\n Министърът на енергетиката Теменужка Петкова  отговори на БСП  по време на брифинг. Тя подчерта, че колегите от БСП имат доста къса памет като казват, че такова управление в енергетиката няма. \"Беше казано, че такова управление в енергетиката няма. Колегите имат доста къса памет\", каза министърът. Петкова заяви, че енергетиката е много важен сектор, не само свързан с енергийната сигурност, но и с националната и към него трябва да се отнасяме с изключително чувство за отговорност и с висок професионализъм. В отговор на опозицията тя припомни: \"Ноември 2014 г. , когато нашето правителство пое управлението на страната, ситуацията в сектор „Енергетика“ беше наистина много тежка\". Петкова уточни, че дефицитът е бил 800 млн. лв., а междуфирмената задлъжнялост стотици милиони. \"Неразплащането на задълженията в системата беше наистина изключително сериозен проблем и това на практика блокираше работата на целия сектор\", допълни тя. Тя посочи, че Министерството на енергетиката е направило спешни стъпки. Направени са много важни промени в Закона за енергетиката. Създаден е фонд „Сигурност“ на електроенергийната система. Една стъпка, която беше оценена изключително високо от Световната банка като една от най-сериозните и важни крачки за стабилизиране на енергетиката на страната и за пътя на пълната либерализация на пазара на ел. енергия. Отделно от това бяха направени много сериозни промени, свързани с дейността на КЕВР. Един изключително важен орган в енергийната система на страната. По думите и всички решения, които са свързани с този сектор и подлежат на регулация,  са в изключителна зависимост регулаторът да бъде компетентен, професионален и обективен. Петкова коментира, че към момента по 600-650 мегавата на час ел .енергия на начална цена от 44 лв. се предоставят от държавната енергетика, до 2021 г. целта е да се достигнат 800 мегавата на час. По делото „БЕХ-енергетика“ държавните дружества, производители на ел. енергия имат ангажимент да предоставят ежедневно в определени количества ел. енергия на Българската независима електроенергийна борса на платформа „Ден напред“ по цена от 44 лв. Този ангажимент се изпълнява стриктно и количествата предлагана ел. енергия растат непрекъснато като до 2021 г. те ще достигнат 800 мегавата на всеки час. Към настоящия момент дружествата от държавната енергетика предоставят приблизително по 600-650 мегавата на всеки час при начална цена от 44 лв. Министър Теменужка Петкова обясни, че всички останали количества свободни количества ел. енергия се предлагат на Българската независима енергийна борса на различните нейни платформи. Нито един мегават от произведената ел. енергия не се продава по друг начин, различен от този, който е определен от Закона за енергетиката, а именно публично и прозрачно. Енергийният министър обясни, че със 100 милиона лева на година по-малко плаща НЕК на двете американски централи след проведените от правителството преговори. След доста сериозни преговори с двете американски централи, министерството на енергетиката успя да постигне договореност, в резултат на която се намали цената на разполагаемост на всяка една от централите и в резултат на това към днешна дата НЕК плаща по-малко със 100 милиона лева на година. В подкрепа на своето изказване, министър Теменужка Петкова припомни факт от 27 май 2014 г., когато с едно свое решение бившата ДКЕВР определя, че цените на двете американски централи ще бъдат намалени съответно с 20-30 процента, но НЕК ще продължи да изкупува ел. енергията по старите цени, т.е. по високите цени, докато не бъдат предоговорени условията по дългосрочните договори. В резултат на това действие, в резултат на този популизъм по отношение на това да бъде намалена цената на ел. енергията по този начин, за няколко месеца НЕК генерира дефицит от над 200 милиона лева. Енергийният министър сравни цените на ел. енергия на България, Румъния и Унгария за периода юни - 22 август. За този период цената на енергия у нас според  Българската независима енергийна борса е 48,59 лв. За сравнение Цената на унгарската борса за юни – август е 50,14 цента. За месец август, в периода от 1 до 23,  цената на електроенергия само на 9 август, от всички тези 23 дни, е била по-висока от цената на съседните енергийни борси. Тогава нашата цена е била 124, 60 лв. Съответно на румънската борса е била 111, 46 ст. за база, за Унгария цената е била 107, 94 лв. Петкова коментира решението на БСП да сезират прокуратурата за монопол на електроенергийния пазар. По думите и това е тяхна воля и право да я предоставят на компетентните органи. Според нея ако управляващата партия има определени съмнения ще сезира компетентните органи. Според министър Петкова това е направено във връзка с цената, която се получи на 3 юли тази година. Във връзка като колебанието на цената на БЕХ Теменужка Петкова е сезирала КЗК и КЕВР. По думите й всеки трябва да знае компетенциите и правомощията си и да се изказва за това, което е компетентен. Тя допълни, че ако от БСП разполагат с конкретна информация, разбира се, тяхна воля, тяхно право е те да предоставят този сигнал на вниманието на компетентните органи. Петкова коментира, че изказванията на БСП пораждат рискове за завеждане на наказателни процедури спрямо България от страна на ЕК. По думите и не бива да забравяме, че ние сме част от общия пазар и само след година, година и половина България ще има пазарни обединения със съседните страни и цената на ел. енергията и целия този процес, свързан с търговията й ще бъде такъв, какъвто е в цяла Европа.", "date": "2019.08.22", "title": "Управляващи и опозиция в спор за енергетиката (ОБЗОР)"}
{"url": "http://www.focus-news.net/news/2019/08/22/2691791/emanyuel-makron-frantsiya-nyama-da-tolerira-narushavane-na-kiparskata-iiz.html", "text": "Франция няма да толерира нарушаването на Изключителната икономическа зона на Кипър, заяви френският президент Еманюел Макрон, цитиран от електронното издание на гръцкия вестник  Kathimerini . \r\nТой заяви това по време на срещата си с гръцкия министър-председател Кириакос Мицотакис.  \r\n„Няма да покажем никаква слабост“, заяви френският лидер. \r\nМакрон говори по време на съвместна пресконференция преди срещата си с Мицотакис, който е на официална визита във Франция.  \r\nМакрон подчерта, че Париж е подкрепял Атина по време на финансовата криза в страната, и похвали „голямата смелост на гръцкия народ и желанието им да останат в Еврозоната“. \r\nТой също така заяви, че двете държави са „свързани чрез отдавнашно приятелство“ и споделят сходни предизвикателства в развитието си.  \r\n„Постигането на икономически растеж и борбата срещу безработицата са основните приоритети“, заяви Макрон, като подчерта плана си за реформи в Еврозоната, включително създаването на общ европейски бюджет.  \r\nОт своя страна Мицотакис също наблегна на приятелските отношения между двете страни, които датират още от гръцката война за независимост от 1821 г. \r\n„Страната отново влиза в треакторията на растежа и отново заема мястото си в Европа, която остава наше натурално пространство“, заяви той. \r\nГръцкият министър-председател призова френския бизнес да инвестира в Гърция и да „вземе участие в (икономическия) скок на Гърция“. \r\n \r\n  Теодор Пенев", "date": "2019.08.22", "title": "Еманюел Макрон: Франция няма да толерира нарушаване на кипърската ИИЗ"}
{"url": "http://www.focus-news.net/news/2019/08/22/2691795/veliko-tarnovo-617-sa-registriranite-bezrabotni-litsa-v-direktsiyata-v-svishtov-v-kraya-na-yuli-otnovo-se-otchita-namalenie.html", "text": "Намаление на безработните лица отчита за пореден месец Дирекция „Бюро по труда“ в Свищов. В края на юли броят им е бил 617 души, което е с 11 човека по-малко спрямо юни. Това обобщи за  Радио „Фокус“ – Велико Търново  директорката Таня Гуцева. Равнището на безработица в региона продължава да се снижава и в края на месеца е 3,9 %, при 5.3 % на национално ниво. Запазва се тенденцията незаетите жени да са повече от. „Относителният им дял  нараства  и е 54 % срещу 46 % за мъжете. По показател възраст най-много са безработните в групата на 30-49-годишните – 301 души. Следват лицата на възраст над 50 години -262-ма и  младежите  до 29 години, които са 8.75 на сто, а броят им е 54 души“, допълни експертът. \r\nХората с работническа професия са 187, тези без специалност са 211 човека, а специалистите без работа са 219. \r\n„В образователната структура се наблюдават следните тенденции – увеличение на абсолютния брой и дела на групата на лицата с основно и начално образование, както и снижение  на заемания дял на лицата със средно образование“, коментира още Гуцева. \r\n155 са висшистите без работа, 302-ма са тези със средно образование, безработните с  основно образование са 103-ма, а тези с начално и по-ниско – 57. \r\nЛуиза ТРАНЧЕВА", "date": "2019.08.22", "title": "Велико Търново: 617 са регистрираните безработни лица в Дирекцията в Свищов в края на юли, отново се отчита намаление"}
{"url": "http://www.focus-news.net/news/2019/08/22/2691790/vidin-obshtinata.html", "text": "Общината продължава над 120-годишната традиция всяка година в края на лятото да организира традиционния панаир, отдавна добил популярност както у нас, така и в чужбина. Това съобщиха от общината за   Радио „Фокус“ – Видин .  В петък, на 23 август панаирът отново ще отвори врати за многобройните си гости. Събитието ще бъде открито официално от кмета Огнян Ценков в 21 часа. \r\nПовече от 200 са търговците и производителите, заявили намерението си да участват в изложението, съобщи пред медиите Илияна Василева, началник отдел „Общинска собственост“ в Общината. От вчера започна разполагането на обектите на определените за тази цел места. Очаква се да пристигнат участници от цяла България, Сърбия и Румъния. \r\nПосетителите и тази година ще се радват на изключително богата концертна програма и ще имат възможност да видят и слушат популярни изпълнители на поп фолк и рок музика, сред които е и сръбската легенда Лепа Брена. Участието им е осигурено с финансовата подкрепа на изложители на панаира и спонсори. В програмата през всяка от деветте вечери, от 20.00 часа на сцената ще се представят самодейни състави от читалищата в Кутово, Иново, Буковец, Дружба, Дунавци, Кошава, Сланотрън, Капитановци, Майор Узуново, Покрайна и НЧ „Славяни“ – град Видин. Началото на изявите ще постави Градският духов оркестър, а финала – духов оркестър „Дунавски ритми“, село Антимово. \r\nОбщината е създала необходимата организация, със съдействието на Областната дирекция на МВР, за гарантиране сигурността на участниците и гостите. В близост до входа за панаира ще има медицински пункт, който ще е отворен от 10.00 ч. до полунощ. Със заповед на кмета на Общината е определено работно време за временните обекти за хранене и търговия на дребно – от 10.00 ч. до 2.00 ч., с ползване на озвучаване до 23.00 ч.; за атракционния кът с люлки, стрелбища и други увеселителни съоръжения – от 10.00 ч. до 23.00 ч., като стриктно се спазват допустимите норми на шум. Входът за панаира, както и за концертите е свободен.", "date": "2019.08.22", "title": "Видин: Общината продължава над 120-годишната традиция всяка година в края на лятото с организирането на традиционния панаир"}
{"url": "http://www.focus-news.net/news/2019/08/22/2691794/plovdiv-na-1-septemvri-v-grada-zapochvat-praznenstvata-za-petata-godishnina-ot-izbiraneto-na-grada-za-evropeyska-stolitsa-na-kulturata.html", "text": "На 1 септември в града започват празненствата за петата годишнина от избирането на града за Европейска столица на културата. Това съобщиха за  Радио „Фокус“ – Пловдив  от Фондация „Пловдив 2019“. За отбелязването на годишнината е предвидена богата и изпълнена със забавления програма на едно от най-живописните места в града – брега на реката. „Празник на реката“ е планираният акцент в културната програма, с който „Пловдив 2019“ изпраща лятото. Специално за него е подготвена невиждана досега в България „огнена картина“, която ще украси небето над реката след 22.30 часа с 23 хиляди пиротехнически заряда на над половин километър височина. Специално за събитието в неделния ден ще е затворен участък от булевард „Марица“-юг – между моста на панаира и моста на о-в „Адата“. Програмата започва в 11.00 часа със спортни атракции. Всички желаещи ще могат да скочат от двуметрова височина върху огромна надуваема възглавница. Фрий рънърът и каскадьор Златко Ганчев, заедно със свои колеги, ще демонстрира скок-каскади от 4-метрова височина. Професионални балансьори ще преминат на 10-метрова височина над реката върху СлакЛайн ленти. От 11.30 ще започне и специално шоу с въздушна акробатика на три моторни парапланера на професионалните пилоти Петьо Кюркчийски, Илия Танчев и Димитър Бояджиев. \r\nОт 18.00 до 21.00 посетителите ще могат да наблюдават града и околностите от балон на височина до 80 метра. По същото време суингърите от „Lindi Hop Plovdiv“ канят всички любители на суинг танците да се забавляват, танцувайки за час със „Swinging By The River Social Dance“. На музикалната сцена на „Празник на реката“ с начало 20.00 часа ще се качат българските изпълнители  Михаела Филева, Графа и Любо Киров. Входът на целодневното събитие ще е безплатен.", "date": "2019.08.22", "title": "Пловдив: На 1 септември в града започват празненствата за петата годишнина от избирането на града за Европейска столица на културата"}
{"url": "http://www.focus-news.net/news/2019/08/22/2691793/afp-gramotevichna-burya-stana-prichina-za-smartta-na-petima-dushi-v-polsha-i-slovakiya.html", "text": "Поне петима души, включително две деца, са загинали, а над 20 са ранени, след като внезапна гръмотевична буря е ударила полската и словашката част на планинския масив Татри, предава  AFP , като се позовава на местни медии.  \r\nПовече жертви са били в полската страна, където светкавица е покосила метален кръст на връх Гевонт, както и метална верига близо до върха.  \r\n„Има няколко смъртни случая в различни части на Татрите“, заяви ръководителят на полската спасителна служба Жан Кшищов. \r\nТой добави, че трима души, всички от които са били изнесени с хеликоптер и приети в болница, са със сериозни наранявания.  \r\nСпоред местните медии, светкавица е ударила верига, окачена за да помага на туристите да изкачат върха. Светкавицата е ударила и метален кръст на връх Гевонт, близо до курортния град Закопане, в момент когато там е имало много хора. По-рано през деня времето е било чисто и никой не е очаквал буря.  \r\n \r\n  Теодор Пенев", "date": "2019.08.22", "title": "AFP: Гръмотевична буря стана причина за смъртта на петима души в Полша и Словакия"}
{"url": "http://www.focus-news.net/news/2019/08/22/2691797/plovdiv-predava-opita-si-kato-evropeyska-stolitsa-na-kulturata-na-avstriya.html", "text": "Как Пловдив спечели, как се подготви и как реализира проекта „Европейска столица на културата“ обсъдиха по време на работна среща заместник-кметът Стефан Стоянов и Андреа Кауфман, кмет на гр. Дорнбърн, Волфганг Мат, кмет на гр. Фелдкирх, Йоханес Дрексел, ръководител „Култура и наследство“ на община Хоенемс и Лукас Шрот, изпълнителен директор на Асоциация на общините Брегенцервалд. Това съобщиха за  Радио „Фокус“ – Пловдив  от Общината. Трите австрийски града кандидатстват съвместно за престижната титла Европейска столица на културата през 2024г. За да споделят своя практически опит, от страна на фондация Пловдив 2019 на срещата присъстваха и Светлана Куюмджиева, артистичен директор, Виктор Янков, заместник-директор Международна дейност и Гина Кафеджиян, заместник-директор Програма. \r\n„Европейска столица на културата е голям успех за Пловдив, който е най-бързоразвиващият се град за последните две години. Титлата промени изцяло неговия облик и имидж“, сподели Стефан Стоянов. „Резултатите и международният отзвук са доста добри. До момента сме подписали договори с 500 различни артисти за реализацията на разнообразни събития от различен характер, предназначени за всички възрасти. Привличаме много партньори и организации“, допълни той и накратко спомена трудностите и предизвикателствата, през които е преминал екипът на ЕСК 2019. „Пловдив бе избран измежду 8 български града. На церемонията по откриването имаше 50 000 публика, 3000 човека участваха в подготовката, а събитието направиха 1000 артисти“, посочи само част от статистиката заместник-кметът. \r\n„Пловдив работи съвместно и има проекти, които реализира и с другите български градове, които бяха кандидати за ЕСК“, обясни Гина Кафеджиян заместник-директор Програма. „Ние сме първият град в България с тази титла, но е важно да покажем, че заедно работим и с другите градове кандидати“, уточни тя. \r\n„За нас този проект е голямо предизвикателство, намираме трудности и по отношение на написването на апликационната книга, но вярваме, че ще се справим“, обясниха гостите. Те очакват през месец ноември да разберат дали са избрани за ЕСК 2024 по време на официалното обявяване. По подобие на Пловдив и подготовката на градовете от Австрия трае вече е няколко години и преминава в много часове упорит труд на целия екип. \r\nДо момента Пловдив вече обмени своя опит като Европейска столица на културата с градовете Дрезден, Скопие, Лука, Елефсина и Ираклион.", "date": "2019.08.22", "title": "Пловдив предава опита си като Европейска столица на културата на Австрия"}
{"url": "http://www.focus-news.net/news/2019/08/22/2691799/smolyan-unikalnoto-po-roda-si-sastezanie-chepelarski-tarkala-shte-se-provede-na-7-i-8-septemvri-2019-g.html", "text": "За пети път ще се проведат „Чепеларските Търкала“ – уникално по рода си състезание по планинско бягане и планинско колоездене. Надпреварата се организира от Община Чепеларе и Trip Elements, а записването вече тече. Това съобщиха от  община Чепеларе . \r\nТрасето е с обща дължина 86 км и положителна денивелация от 2950 м. и се състои от 4 различни търкала. Всяко едно започва и завършва на площад „Олимпийски” в центъра на град Чепеларе и е с приблизителна дължина от 20 км. Всеки участник сам избира колко от общо четирите Търкала ще измине. Трасето преминава през Роженската обсерватория, връх Мечи Чал, покрай най-голямата фабрика производител на ски в света и други прекрасни Родопски красоти. Победител в „Чепеларски търкала“ ще е този, който завърши и четирите търкала за най-кратко време. Трасето е основно горски (черни ) пътища и пътеки, а дисциплините са планинско бягане, планинско колоездене, като тази година за първи път ще има специално класиране и за електрически колела. Състезанието е част от BG XCO & XCM Series и носи точки за крайно класиране за годината при колоездачите.", "date": "2019.08.22", "title": "Смолян: Уникалното по рода си състезание „Чепеларски Търкала“ ще се проведе на 7 и 8 септември 2019 г."}
{"url": "http://www.focus-news.net/news/2019/08/22/2691801/plovdiv-zatvaryat-bulevard-maritsa-prevrashtat-go-v-myasto-za-sport-i-zabavleniya-na-22-septemvri.html", "text": "Денят на отворените улици в Пловдив превръща бул. „Марица“ в място за спорт и забавления, съобщиха за  Радио „Фокус“- Пловдив  организаторите от BG Бъди активен. На 22 септември 2019 г. бул. „Марица“ в Пловдив ще бъде преобразен в място за игри, спортни и забавни занимания – част от програмата на първия в Европа „Ден на отворените улици“. Събитието ще бъде организирано в партньорство с Община Пловдив, във връзка с ежегодното отбелязване на Ден без автомобили и Европейската седмица на мобилността, „БГ Бъди активен“ инициатор на АЗ, ТИ, ПЛОВДИВ и координатор на Open Streets Day за България и Общинска фондация „Пловдив“ 2019. Жителите на града ще могат да се включат в открити занимания по различни спортове, танци, групови игри, както и в множество работилници и срещи, посветени на устойчивия начин на живот и транспорт, както и темите за околната среда и градските пространства. \r\nДенят на отворените улици е пилотна инициатива, която залага на партньорство между публичния сектор (в лицето на Община Пловдив и Министерство на околната среда и водите) и частния сектор (НПО в лицето на БГ Бъди активен и редицата други организации и фирми, които ще станат част от събитието), което е подкрепено и от ОФ „Пловдив 2019“, управляваща инициативите от Пловдив – Европейска столица на културата. Събитието се базира на общите цели заложени в инициативите, координирани от партньоритеы създадено чрез обединяване на работата и усилията. Това са Европейска седмица на мобилността (ЕСМ), 16-22 септември и традиционния за края й Ден без за автомобили, координирани от Община Пловдив и Европейски ден на отворените улици, координиран в България от сдружение „БГ Бъди активен“ и част от европейската кампания NowWeMOVE на Международната асоциация за спорт и култура. Осъществен с финансовата подкрепа на програма Еразъм+ и в подкрепа на Европейската седмица на спорта (ЕСС). Събитието ще следва основната насока на инициативите на БГ Бъди активен за 2019, обединени в платформата АЗ, ТИ, ПЛОВДИВ! за устойчиви събития, в която също партнира с Община Пловдив и „Пловдив 2019“. \r\nЦелта на инициативата, която ще се проведе в десетки градове в Европа, базираща се на подобни партньорства, е да се даде възможност на жителите да се възползват от публичните пространства по най-добрия начин – като ги превърнат в място за срещи, спорт, забавления и различни видове активност. Фестивалът ще включи в програмата си различни видове спортни дейности и физическа активност за малки и големи, в комбинация с културни мероприятия като музика, театър, изложби и арт инсталации, и устойчива част, която ще включва демонстрации и работилнички, следвайки принципа на трите “RE”-та: Reuse (повторна употреба), Reduce (намаляване), Recycle (рециклиране). \r\nДенят на отворените улици е посветен на устойчивия начин на живот, екологосъобразните форми на придвижване в града и намаляване на отпадъците. Събитието ще се проведе в южната зона на бул. „Марица“ в участъка от Била до Водната палата. Освен всички дейности, в които ще могат да се включат участниците ще могат да си направят пикник на улицата или да си починат в специално създадено зелено пространство (поп-ъп парк) на пътното платно. Самото събитие ще бъде организирано според принципите за живот без отпадъци. На място ще бъде осигурено разделно събиране на опаковките от храна и напитки, а доброволци от платформата за чиста градска среда „АЗ, ТИ, ПЛОВДИВ!“ ще насочват посетителите как да рециклират и намаляват отпадъците в ежедневието си. \r\nДенят на отворените улици е инициатива на Международната асоциация за спорт и култура (ISCA) в партньорство с Европейската комисия и програма Еразъм+. Събитието е част от целогодишната кампания за насърчаване на физическата активност и здравословния начин на живот NowWeMOVE. Денят на отворените улици се провежда успоредно с друга мащабна европейска инициатива – Ден без автомобили, чийто център в Пловдив също ще бъде бул. „Марица“. Като част от Европейската седмица на мобилността Денят без автомобили насърчава жителите да опитат нови възможности за придвижване в градовете – пеша, с колело или по друг начин, щадящ околната среда.", "date": "2019.08.22", "title": "Пловдив: Затварят булевард „Марица“ – превръщат го в място за спорт и забавления на 22 септември"}
{"url": "http://www.focus-news.net/news/2019/08/22/2691800/pazardzhik-obshtina-panagyurishte-investira-za-povishavane-privlekatelnostta-na-sredata-na-dneven-tsentar-za-detsa-i-mladezhi-s-uvrezhdaniya-daga.html", "text": "Общината започва поредна инвестиция за повишаване привлекателността на средата на Дневен център за деца и младежи с увреждания „Дъга“, съобщи за  Радио „Фокус“ – Пазарджик  Радка Костуркова от общинската администрация. Тя обясни, че инвестицията е и във връзка с увеличаване на реалните възможности за индивидуална подкрепа и социално включване в различни дейности за децата и младежите с увреждания. „С дейностите, които ще се извършат в западното крило на втория етаж, ще бъде обновен частично покривът, ще се поднови дограмата, ще бъде изградена и нова вътрешна водопроводна инсталация за топла и студена вода със съответните фитинги и изводи за душ кабина, бойлер, санитария. Предстои изграждане на нова канализационна инсталация и заустване, направа на нова дъждовна канализация, подмяна на подови настилки, мазилки, шпакловки, боядисване на стени, тавани и други. Целта е създаване на ателиета за трудотерапия, в които чрез трудови дейности децата и младежите да развият умения за постигането на по-голяма независимост и да повишат възможностите си за интегриране в общността“, допълни Костуркова. По думите и благоустрояването на ДЦДМУ „Дъга” е поредната стъпка на Община Панагюрище към развиване на качеството на социалните услуги в полза на хората. „В началото на месец юли се извърши благоустрояване и паркоустрояване на прилежащи зони към Дневен център за пълнолетни лица с увреждания „Св.Св. Козма и Дамян” и Дневен център за деца и младежи с увреждания „Дъга”. За комфорта и уюта на потребителите на двете социални услуги бе изградена паркова среда със зони за спорт и отдих. Децата и младежите от „Дъга” се радват на многофункционално спортно игрище, което влияе положително и  стимулира физическите и комуникативните им умения. Спортната площадка пък е оборудвана с комбинирани врати за футбол с баскетболен кош, предпазна ограда и мрежа, както и настилка от изкуствена трева. По дължината на алеите са поставени пейки, с цел отдих от проведените занимания, както и беседка, в която да бъдат провеждани част от заниманията на децата и младежите на открито. Поставени са нови кошчета за смет, както и фонтанка (чешмичка) за пиене на вода. Декоративни дървета, храсти, живи плетове и сезонни цветя допринасят за комфорта и уединението на потребителите“, каза също Костуркова. \r\nВаня НИКОЛОВА", "date": "2019.08.22", "title": "Пазарджик: Община Панагюрище инвестира за повишаване привлекателността на средата на Дневен център за деца и младежи с увреждания „Дъга“"}
{"url": "http://www.focus-news.net/news/2019/08/22/2691804/ria-novosti-donald-tramp-e-gotov-da-si-satrudnichi-s-indiya-i-pakistan-za-namalyavane-na-naprezhenieto-v-regiona.html", "text": "Президентът на САЩ Доналд Тръмп е готов да помогне на Индия и Пакистан да намалят напрежението помежду си, породено от конфликта в щата Джаму и Кашмир, съобщава  РИА Новости . \r\nДвете страни все пак трябва да проявят интерес към преговори, заяви представител на администрацията на Вашингтон пред журналисти. \r\n\"Президентът е много внимателен към тази ситуация. Той посочи, че е готов да помогне, ако и двете страни са заинтересовани да намалят напрежението. Но ние отбелязваме, че Индия не е поискала официално посредничество\", каза той. \r\nСпоред него Тръмп е приятелски настроен към лидерите на двете страни и е готов да помогне, ако и двамата му предложат да направи това. \r\nПо-рано индийският президент Рам Нат Ковинд подписа указ за премахване на специалния статут на щата Джаму и Кашмир, което стана причина за напрежение между Ню Делхи и Исламабад.  \r\n \r\n  Теодор Пенев", "date": "2019.08.22", "title": "РИА Новости: Доналд Тръмп е готов да си сътрудничи с Индия и Пакистан за намаляване на напрежението в региона"}
{"url": "http://www.focus-news.net/news/2019/08/22/2691805/reuters-savetsko-pismo-v-butilka-na-50-godini-doplava-do-bregovete-na-alyaska.html", "text": "Съветско писмо в бутилка от времето на Студената война е открито до бреговете на американския щат Аляска, предава  Reuters . \r\nТайлър Иванов, американски учител, е събирал дърва за огрев с децата си на плаж в Западна Аляска, когато се е натъкнал на бутилка шампанско с писмо вътре. \r\n„Топли поздрави от Руския Далекоизточен флот“, започва писмото. То е представлявало ръкописна бележка на руски език от 1969 г. \r\n\"Желаем ви добро здраве, дълъг живот и щастливо плаване\", гласи краткото съобщение. \r\nВ него се казва, че авторите му са били членове на екипажа на Сулак, риболовен кораб от руския Далекоизточен флот. \r\nИванов публикува снимка на писмото във „Фейсбук“, с молба за помощ при превода му и сподели снимка на зелената стъклена бутилка, запушена и здрава. \r\n„Бях доста развълнуван да разбера кой го е написал“, каза той. \r\nАвторът днес живее в Севастопол и се казва Анатоли Боцаненко. Той е на 86 години и твърди, че е написал бележката преди 50 години, заедно с моряците на кораба. \r\n„Хората започнаха да казват, че ще дойде време, когато ще бъдем забравени. И никой няма да знае дори, че този кораб и неговият екипаж някога е съществувал. Но ако не и ако хвърлим тази бутилка”, казва той. \r\n„Нямаше нищо (важно) в съобщението. Това беше поздрав“, добавя Боцаненко. \r\n„Защо да не можем да изпратим поздрав до някоя държава? Особено на американците. Нашите хора винаги са харесвали американците, независимо какви политически събития се случват.\", завършва той. \r\n \r\n  Теодор Пенев", "date": "2019.08.22", "title": "Reuters: Съветско писмо в бутилка на 50 години доплава до бреговете на Аляска"}
{"url": "http://www.focus-news.net/news/2019/08/22/2691802/reuters-sasht-i-predstaviteli-na-talibanite-zapochnaha-pregovori-v-katar.html", "text": "САЩ и представители на движението на талибаните продължиха преговорите си, този път в Катар, с цел да се постигне сделка за изтеглянето на американската армия от Афганистан, в замяна на което талибаните трябва да дадат гаранции за сигурността на региона, предава  Reuters , като се позовава на информация на американски държавен служител. \r\nДвама говорители на талибаните заявиха, че деветият кръг от преговорите между САЩ и представителите на групировката е започнал, а висш официален представител на САЩ на мирните преговори заяви, че „решаващата среща ще изясни малки подробности“ по споразумението в столицата на Катар, Доха. \r\nОколо 20 хил. чуждестранни войници, повечето от които американски, сега са в Афганистан като част от мисията на НАТО, ръководена от САЩ за обучение, подпомагане и съветване на афганистанските правителствени сили. Провеждат се и антитерористични операции. \r\nПрезидентът на САЩ Доналд Тръмп заяви във вторник, че военната роля на САЩ в Афганистан всъщност се е превърнала в \"нелепа\" полицейска акция, което се прие като знак, че той е готов да изтегли на войските си след 18 години война. \r\nЗалмай Халилзад, американски дипломат, роден в Афганистан, който ръководеше преговорите с талибаните миналата година, ще пътува до Кабул след разговорите си с талибанските представители. \r\n„Халилзад ще информира висшите афганистански ръководители за мирното споразумение и след това ще финализира декларация за прекратяване на войната в Афганистан“, заяви американски служител, който пожела да остане анонимен. \r\nДвете страни проведоха дискусии относно потенциалното споразумение, по четири ключови въпроса.  \r\nТе включват гаранции от страна на талибаните, че няма да позволят на чуждестранни бунтовнически групировки да използват Афганистан за да извършват на атаки извън страната. \r\nПреговорите обещават пълното изтегляне на силите на САЩ и НАТО от Афганистан, както и вътрешен диалог между афганистанските фракции и, разбира се, прекратяване на военните действия. \r\n \r\n  Теодор Пенев", "date": "2019.08.22", "title": "Reuters: САЩ и представители на талибаните започнаха преговори в Катар"}
{"url": "http://www.focus-news.net/news/2019/08/22/2691803/pantaley-memtsov-regionalna-turisticheska-asotsiatsiya-rodopi-dosta-dobra-e-zaetostta-na-leglovata-baza-v-oblast-smolyan-lyatoto.html", "text": "Доста добра е заетостта на легловата база в областта през лятото. Това каза за  Радио „Фокус“ – Смолян  Панталей Мемцов – председател на Регионална туристическа асоциация „Родопи“. По думите му, през този летен сезон броят на туристите е същият като и през миналия, като август е най-активният месец. „През август има доста туристи, тъй като е отпускарски месец, има крайни жеги от по няколко дни и хората от Пловдив и вътрешността на страната, дори и да не са планирали почивка, инцидентно пътуват към област Смолян през уикендите. Запълняемостта на хотелите е доста добра не само в Пампорово, но и в Златоград, Смилян, Момчиловци и в цялата леглова база на територията на област Смолян“, поясни Мемцов. Той отбеляза, че в региона през лятото почиват и чужденци и това е добър знак. Въпреки, че област Смолян е в южния край на България, има доста солидно румънско присъствие и в Пампорово. Има и други чужди гости от балканските страни – турци и македонци, както и руснаци. Наблюдава се присъствие на чуждестранни туристи, но относителния им дял е малък, защото не са организирани, а са индивидуални туристи, коментира Мемцов. \r\nПредседателят на РТА „Родопи“ уточни, че цените в хотелите са запазени от години и са добри и за хотелиерите, и за клиентите. „Качеството, което се предлага има адекватност към цената, която плащат туристите“, подчерта той. Туристите, предпочели Родопите за своята лятна ваканция посещават множеството атракции в региона. „Като се започне от природните феномени като Чудните мостове и пещерите, които са в изобилие в планината и се стигне до голямо присъствие на колоездачи, практикуващи планинско колоездене във вело парка в Пампорово. В област Смолян има и много алпийски тролеи и  други активности, при които хората могат да тестват активностите, свързани с преживявания сред природата“, посочи Мемцов и обобщи, че засега през летния сезон в област Смолян има добра посещаемост от туристи. \r\nНели ГЕРГЬОВСКА", "date": "2019.08.22", "title": "Панталей Мемцов, Регионална туристическа асоциация „Родопи“: Доста добра е заетостта на легловата база в област Смолян лятото"}
{"url": "http://www.focus-news.net/news/2019/08/22/2691806/tass-sasht-se-nadyavat-che-otnosheniyata-mezhdu-yuzhna-koreya-i-yaponiya-shte-se-normalizirat.html", "text": "Белият дом е разочарован от решението на властите на Република Корея да се оттеглят от споразумението за обмен на разузнавателни данни с Япония и призовава за нормализиране на отношенията между страните, предава  ТАСС \r\nТова заяви държавният секретар на САЩ Майкъл Помпео, говорейки на съвместна пресконференция с министъра на външните работи на Канада, Кристия Фрийланд в Отава след приключването на двустранните консултации. \r\nРъководителят на външното министерство на САЩ отбеляза, че е разговарял с министъра на външните работи на Република Корея.  \r\n\"Разочаровани сме от решението, взето в Южна Корея по отношение на споразумението за обмен на информация. Призовахме двете държави да продължат взаимодействието (помежду си) и диалога\", каза Помпео. \r\nТой изрази желание двете страни да нормализират отношенията си и добави, че наличието на добри отношения между Токио и Сеул е изключително важно от гледна точка на ситуацията около Северна Корея, както и във връзка с други въпроси. \r\n \r\n  Теодор Пенев", "date": "2019.08.22", "title": "ТАСС: САЩ се надяват, че отношенията между Южна Корея и Япония ще се нормализират"}
{"url": "http://www.focus-news.net/news/2019/08/22/2691809/izvestiya-premierskiyat-post-v-italiya-mozhe-da-bade-poveren-na-zhena.html", "text": "За първи път жена може да поеме поста на министър-председател на Италия, съобщава руският вестник  „Известия“ , като се позовава на медийни доклади. \r\nСъгласно разпространената информация, вицепредседателят на Конституционен съд Марта Картаба е най-вероятният кандидат за премиерския пост в Рим. \r\nОт редакцията припомнят, че на 20 август държавният глава на Италия Серджо Матарела прие оставката на премиера Джузепе Конте. След това президентът започна двудневни консултации за преодоляване на политическата криза. Тя започна на 8 август, когато управляващата коалиция, формирана от Движение „Пет звезди“ и партията „Лига“, престава да съществува. Лидерът на последната Матео Салвини изрази желанието си да инициира вот на недоверие към премиера Джузепе Конте и предложи провеждането на предсрочни избори в страната. \r\n \r\n Тереза Герова", "date": "2019.08.22", "title": "„Известия“: Премиерският пост в Италия може да бъде поверен на жена"}
{"url": "http://www.focus-news.net/news/2019/08/22/2691807/faz-broeni-dni-predi-izborite-v-saksoniya-hds-ima-ubeditelna-prednina-pred-alternativa-za-germaniya.html", "text": "Десет дни преди изборите за регионален парламент в провинция Саксония Християндемократическият съюз (ХДС) има убедителна преднина пред „Алтернатива за Германия“. Това показват резултатите от анкета на телевизионния канал  ARD , съобщава националният ежедневник  Die Frankfurter Allgemeine Zeitung . \r\nПартията на канцлера Ангела Меркел може да разчита на подкрепата на 30% от избирателите в провинцията, докато АзГ – на 24%.  \r\nВ сравнение с данните от началото на юли, Съюзът (ХДС/ХСС) успява да увеличи преднината си с четири процента, докато АфД губи два процентна.  \r\nТрета сила в Саксония е „Левица“ с 16%, с процент повече спрямо юли. „Зелените“ събират 11% (-1%), ГСДП пада до седем процента (-2%), а Свободната демократическа партия (СвДП), както и през юли, има пет процента. „Свободните избиратели“ имат четири процента, с един процент повече от последното, също могат да се надяват на влизане в парламента в Дрезден.  Математически би била възможна т.нар. кенийска коалиция на ХДС, ГСДП и „Зелени“. \r\nСпоред проучването половината от саксонците в момента са доволни или много доволни от работата на регионалното правителство:  44% от анкетираните искат ХДС да продължи да ръководи кабинета, 48 на сто искат друга партия на върха.  \r\n \r\n Тереза Герова", "date": "2019.08.22", "title": "FAZ: Броени дни преди изборите в Саксония: ХДС има убедителна преднина пред „Алтернатива за Германия“"}
{"url": "http://www.focus-news.net/news/2019/08/22/2691808/sport-grigor-dimitrov-zapochva-us-open-sreshtu-andrea-sepi.html", "text": "Григор Димитров започва своето участие на тазгодишния US Open срещу Андреа Сепи, отреди жребият, теглен днес в Ню Йорк. Това ще бъде първа среща между българина и 35-годишния италианец, който заема 77-ото място в ранглистата – едно пред българина. \r\nВъв втората фаза Димитров може да се изправи срещу Борна Чорич или квалификант. В трети кръг евентуално ще срещне с Милош Раонич, а в осмината му е още Кей Нишикори. В четвъртината на Димитров е петкратният шампион Роджър Федерер, а в същата половина – Новак Джокович. \r\nПеткратният носител на трофея Федерер стартира срещу квалификант.", "date": "2019.08.22", "title": "Спорт: Григор Димитров започва US Open срещу Андреа Сепи"}
{"url": "http://www.focus-news.net/news/2019/08/22/2691796/ria-novosti-rusiya-i-siriya-obsadiha-vazstanovyavaneto-na-infrastrukturata-na-stranata.html", "text": "Специалният представител на президента на Руската Федерация за страните от Близкия Изток и Африка и заместник-министър на външните работи Михаил Богданов, обсъди с посланика на Сирия в Москва Рияд Хадад текущата ситуация страната, предава  РИА Новости . \r\n„По време на разговора беше разгледана възникващата ситуация в Сирия и около нея. Бяха обсъдени и актуални въпроси във връзка с руско-сирийското сътрудничество, като се съсредоточихме върху задачите за възстановяване на социално-икономическата инфраструктура на страната“, твърди външното министерство. \r\nСирийски източници заявиха, че правителствената армия е превзела град Хан Шейхун, като  в този момент градът се изчиства от мини.  \r\n \r\n  Теодор Пенев", "date": "2019.08.22", "title": "РИА Новости: Русия и Сирия обсъдиха възстановяването на инфраструктурата на страната"}
{"url": "http://www.focus-news.net/news/2019/08/22/2691798/anadolu-agency-turtsiya-shte-prodalzhi-operatsiite-si-v-iztochnoto-sredizemnomorie-tvardi-erdogan.html", "text": "Турция „решително“ ще продължи да изследва газовите ресурси в Източното Средиземноморие, заяви президентът на страната Реджеп Тайип Ердоган, цитиран от  Anadolu Agency . \r\nКоментарите му дойдоха по време на пресконференция в Анкара, малко след срещата му с Ерсин Татар, министър-председателят на признатата само от Турция Севернокипърска турска република (СКТР).  \r\nЕрдоган обвини поведението на гръцките киприоти за разрастващия се конфликт в Кипър. \r\n„Никой проект, игнориращ Турция или Севернокипърската турска република, не може да бъде осъществен в Източното Средиземноморие. \", добави президентът. \r\nТатар е в Турция на първото си официално посещение в страната по покана на Ердоган, като с него са някои високопоставени служители от СКТР. \r\nТурция продължава да оспорва едностранното сондиране на администрацията Република Кипър в Източното Средиземноморие, като твърди, СКТР също има права върху ресурсите в региона. \r\n \r\n  Теодор Пенев", "date": "2019.08.22", "title": "Anadolu Agency: Турция ще продължи операциите си в Източното Средиземноморие, твърди Ердоган"}
