{"url": "http://www.focus-news.net/news/2019/11/19/2721106/70-uchenitsi-ot-ou-sv-ivan-rilski-vav-varna-shte-poluchavat-topal-obyad-prez-zimata.html", "text": "70 деца от семейства в уязвимо положение от ОУ „Св. Иван Рилски“ ще получават всеки ден топъл обяд през зимните месеци. Проектът е част от едноименната програма, която се провежда за поредна година в рамките на партньорската мрежа за благотворителност на БЧК. Това каза в интервю за  Радио „Фокус“ – Варна  директорът на структурата на БЧК във Варна Милена Кръстева. Децата ще получават помощта от днес в следващите 75 дни. Те са подбрани от специална училищна комисия, в партньорство с Дирекцията за социално подпомагане във Варна, по критерии от правилника на БЧК за предоставяне на храна. Милена Сиракова обясниДецата са подбрани така, че семействата им да бъдат подпомогнати през зимния период.  \r\nСпоред нея едно от основните изисквания за включване в програмата е задължително посещаване на училище. Идеята е да се предотврати отпадането от учебния процес. Директорът на БЧК допълни, че изборът на училище тази година не е случаен, защото в района бяха съборени много незаконни и опасни постройки. С осигуряването на топла храна, от организацията се надяват да се предотврати рискът за пръсване на семействата и отпадане на децата от училище. Общият размер на средствата, събрани изцяло от дарения, надвишава малко над 14 000 лева. Наред със социалната подкрепа за хранене, проектът предвижда децата да преминат обучения за оказване на първа помощ и за водноспасителен минимум. Те ще имат възможността да научат основните правила за безопасност в морето преди летния сезон. Миналата година проектът „Топъл обяд“ бе насочен към 50 деца от ОУ „Христо Ботев“ в квартал „Аспарухово“. \r\nДиана СТОЕВА", "date": "2019.11.19", "title": "70 ученици от ОУ „Св. Иван Рилски“ във Варна ще получават топъл обяд през зимата"}
{"url": "http://www.focus-news.net/news/2019/11/19/2721173/daily-expres-provede-se-debat-mezhdu-boris-dzhonsan-i-dzheremi-korbin.html", "text": "Борис Джонсън и Джереми Корбин участваха в дебат на живо по телевизията тази вечер на ITV пред аудитория от студио, включваща около 200 души, пише британският вестник  Daily Express \r\nПреди дебата Джонсън обеща \"по-големи свободи\" на полицията за спиране и претърсване на онези, за които се знае, че са носили ножове в миналото, а Джон Макдонел от лейбъристката партия заяви, че работниците и потребителите ще „вземат обратно контрол“ по нов бизнес модел, ако неговата партия спечели изборите, а лидерът на Брекзит партията Найджъл Фарадж призова за ограничаване на имиграцията до 50 хиляди годишно.  \r\nДискусията  започна с встъпителни изявления на Джереми Корбин и Борис Джонсън. \r\nДжереми Корбин започна с думите, че изборите \"ви дават реален шанс да изберете вашето бъдеще\". \r\nЛидерът на лейбъристите добави: \"Нашата партия предлага реална промяна и истинска надежда.\" и добави, че неговата партия се надява да осигури \"по-справедлива Великобритания\" и \"да  даде на хората последната дума\". \r\nПремиерът Борис Джонсън заяви, че единствената причина, поради която той настоя за провеждането на общите избори, е да се сложи край на „задънената улица в парламента“. \r\nДжонсън каза: \"Имаме блокиран парламент, който няма да извърши Брекзит.\" \r\nТой добави, че неговата партия се стреми да „приключи с въпроса за Брекзит и да разгърне потенциала на цялата тази страна“ и „да сложи край на националното нещастие, да сложи край на безизходицата и да направи 2020 година година на промяната“. \r\nБорис Джонсън беше фаворитът в началото на дебата, като 37 процента от британците очакваха той да се представи по-добре, в сравнение с едва 23 процента за Джереми Корбин. \r\nВ края на дебата обаче , моментната анкета, проведена от ITV, разкри, че Корбин е спечелил убедително дебата. \r\nПроучването на ITV, публикувано в социалната мрежа „Туитър“, установи, че 78 процента вярват, че лидерът на лейбъристите е спечелил тази дискусия, срещу едва 22 процента за  Джонсън. \r\nКомпания за онлайн лобиране установи, че и двамата лидери са спечелили последователи по време на дебата, но темпът на спечелените последователи е по-интензивен за Джереми Корбин. \r\n \r\n  Юлиян Марков", "date": "2019.11.19", "title": "Daily Expres: Проведе се дебат между Борис Джонсън и Джереми Корбин"}
{"url": "http://www.focus-news.net/news/2019/11/19/2721109/vitsepremierat-mariyana-nikolova-rabotim-za-izgrazhdaneto-na-vseobhvatno-balgaro-indiysko-partnyorstvo.html", "text": "В първия ден от официалната си визита в Индия, заместник министър-председателят по икономическата и демографската политика Марияна Николова проведе работна среща в Делхи с министъра на търговията, индустрията и железниците Пиуш Гоял. Това съобщиха от  правителствената информационна служба . Те обсъдиха развитието на двустранните икономически отношения, като изразиха общото виждане, че има неизползван потенциал в редица области на индустрията. „Работим за изграждането на всеобхватно българо-индийско партньорство, в контекста на стратегическото партньорство Европейски съюз – Индия“, заяви българският вицепремиер. Двете страни се договориха да положат усилия за по-интензивно  привличане на инвестиции и за навлизането на български компании на индийския пазар. Домакините изразиха интерес за организиране на бизнес делегация, която да посети България през пролетта. На срещата присъстваха също заместник-министърът на транспорта, информационните технологии и съобщенията Велик Занчев и заместник министъра на туризма Любен Кънчев.  \r\nПо-рано през деня заместник министър-председателят Марияна Николова откри интерактивна среща между Българската търговско-промишлена палата и Федерацията на индийските търговско-промишлени палати (FICCI). В своето изказване пред представителите бизнеса тя подчерта, че българското правителство предвижда като първостепенен приоритет поддържането на макроикономическа и фискална стабилност, и специални стимулиращи мерки чрез Закона за насърчаване на инвестициите. В началото на срещата Ракеш Бакши, член на Борда на директорите на Федерацията на индийските търговско-промишлени палати, връчи на вицепремиера „Зелен сертификат“ за засаждане на дърво в нейна чест. Той сподели, че България представлява интерес за индийския бизнес заради квалифицираната работна ръка, данъчната политика и достъпа до европейския пазар с 500 милиона потребители. \r\nЗаместник министър-председателят Марияна Николова посети и централния офис на създадената от български предприемачи компания „Ексайтел“, която доставя широколентов интернет за над 300 хиляди домакинства. Компанията е първата във фиксирания интернет сектор с разрешение за 100% чуждестранно участие и се смята за един от най-успешните проекти с български корени в Индия.  \r\nНа 20 и 21 ноември официалната българска делегация, водена от вицепремиера Николова, ще участва в петото издание на международния бизнес форум „Индия-Европа 29“ в Делхи.", "date": "2019.11.19", "title": "Вицепремиерът Марияна Николова: Работим за изграждането на всеобхватно българо-индийско партньорство"}
{"url": "http://www.focus-news.net/news/2019/11/19/2721110/ministar-ekaterina-zaharieva-shte-uchastva-v-sreshta-na-vanshnite-ministri-ot-nato.html", "text": "Вицепремиерът и министър на външните работи Екатерина Захариева заминава за Брюксел, където ще участва в среща на външните министри от НАТО на 20 ноември 2019 г. Това съобщиха от  Министерство на външните работи .  \r\nМинистрите на външните работи на 29-те страни-членки на  Алианса, както и на Република Северна Македония, ще финализират подготовката на Срещата на върха на НАТО на 4 декември в Лондон. Те ще отбележат и постигнатия съществен напредък по справедливото споделяне на тежестите и отговорностите в Алианса. Очаква се министрите да постигнат съгласие космическото пространство да бъде обявено за отделен оперативен домейн на НАТО заедно с въздушния, земния, морския и кибер-пространство.  Сред темите в дневния ред на срещата са още сигурността в Черно море, кибер-сигурността, противодействието на хибридните заплахи и борбата с тероризма. Министрите на външните работи ще обсъдят и стратегически въпроси на сигурността, включително Русия и Китай, актуалните развития в областта на контрола на въоръженията и други.  \r\nСрещата ще бъде председателствана от генералния секретар на алианса Йенс Столтенберг.", "date": "2019.11.19", "title": "Министър Екатерина Захариева ще участва в среща на външните министри от НАТО"}
{"url": "http://www.focus-news.net/news/2019/11/19/2721105/praktichesko-zanyatie-se-provede-v-tsentara-za-spetsializatsiya-i-profesionalna-podgotovka-v-pazardzhik-pri-akademiyata-na-mvr.html", "text": "Практическо занятие се проведе в Центъра за специализация и професионална подготовка в Пазарджик при Академията на МВР. Основната цел на занятието бе повишаване на качеството на практическото обучение на стажант-жандармеристите, чрез създаване на условия, близки до реалните. В ролята на обучители влязоха служители от Дирекция \"Жандармерия\" в столицата и Зоналното жандармерийско управление в Пловдив - с богат практически опит и работа по охрана на масови мероприятия, опазване на обществения ред и задържане на опасни извършители на престъпления. Занятието се проведе с помощта на специализирана техника – микробуси за борба с безредиците и задържане на лица, както и водометна машина. Това съобщиха от пресцентъра на  МВР . \r\nНовоназначените стажанти преминаха през основните етапи за изграждане на базови практически знания и умения, разиграха реална ситуация с опит да бъде пробит полицейски кордон. Демонстрирани бяха техники за придвижване самостоятелно или с помощта на транспортни средства по време на охрана на масови мероприятия. След приключване на занятието инструкторите, заедно с преподавателите от секция «Обща полицейска подготовка» и стажантите, отчетоха полезността от подобни практически занятия, бяха споделени и идеи за бъдещо ползотворно сътрудничество между ЦСПП и Дирекция \"Жандармерия\".", "date": "2019.11.19", "title": "Практическо занятие се проведе в Центъра за специализация и професионална подготовка в Пазарджик при Академията на МВР"}
{"url": "http://www.focus-news.net/news/2019/11/19/2721102/administrativen-sad-blagoevgrad-dade-hod-na-deloto-po-osporeniya-izbor-na-kmet-na-kmetstvo-dabnitsa-obshtina-garmen.html", "text": "Административен съд – Благоевград даде ход на делото по оспорения избор на кмет на кметство Дъбница, община Гърмен. Делото е образувано по жалба на Мустафа Мейзин против решение №175 от 04 ноември на Общинска избирателна комисия - Гърмен, с което е обявен за избран за кмет на кметство село Дъбница на втори тур Синем Бекирова. Това съобщиха от пресцентъра на  съда . След като изслуша страните по делото, съдът откри производство по оспорване истинността на протоколите на секционни избирателни комисии № 11 и № 12 в село Дъбница, както и на протокола на ОИК - Гърмен по решението за избор на кмет на кметство Дъбница. По посочените от жалбоподателя доводи за гласували на балотажа на избиратели със спорно право на гласуване за кмет на населеното място, съдът изиска избирателните списъци в двете секции и справка от Общинска администрация Гърмен за вписаните в избирателните списъци гласоподаватели по настоящ адрес. Следващото заседание по делото е насрочено за 22 ноември 2019 г., от 13.30 часа.", "date": "2019.11.19", "title": "Административен съд – Благоевград даде ход на делото по оспорения избор на кмет на кметство Дъбница, община Гърмен"}
{"url": "http://www.focus-news.net/news/2019/11/19/2721103/osporeni-sa-rezultatite-ot-izborite-za-kmet-i-za-obshtinski-savetnitsi-v-bobov-dol.html", "text": "Оспорени са резултатите от изборите за кмет и за общински съветници в Бобов дол. Това съобщиха за  Радио „Фокус” – Кюстендил  от Административен съд – Кюстендил. На 20 ноември, от 14.00 часа, ще се проведе заседание по образуваното дело по жалба на Красимир Чаврагански, в качеството му на кандидат за кмет на Община Бобов дол, с която оспорва решение на Общинска избирателна комисия (ОИК) - Бобов дол за избор на кмет. На 21 ноември, от 13.00 часа ще се гледа делото срещу решение на ОИК – Бобов дол, с което е  определен резултатът от избора на общински съветници. Делото е по жалба на Красимир Чаврагански, в качеството му на представител на Местна коалиция  ЗС „Александър Стамболийски“.   \r\nВенцеслав ИЛЧЕВ", "date": "2019.11.19", "title": "Оспорени са резултатите от изборите за кмет и за общински съветници в Бобов дол"}
{"url": "http://www.focus-news.net/news/2019/11/19/2721112/vzglyad-kitaytsite-ne-sluchayno-nameriha-u-rusiya-slabi-mesta.html", "text": "Образът на Русия в китайската преса става все по-разнообразен. Към образа на \"велика\" и \"могъща\" сила се добавят щрихи , които според китайските журналисти ни правят уязвими и ще доведат до поражението на Русия в конфронтацията със САЩ. Може би Русия приема напразно китайците като геополитически съюзници, коментира руският вестник  “Взгляд“  в материал, представен без редакторска намеса. \r\nКитайските другари преброиха четири общо „слабости“ на „великата и могъща“ Русия: демография, мултинационалност, икономически проблеми и „сложна международна ситуация“. По точки трета и четвърта точка не може да се спори - международната ситуация е наистина сложна и има икономически проблеми, но трябва да се обърне специално внимание на тези акценти, които поставят китайските медии. \r\nНа първо място прави впечатление, че в Китайската народна република „отписаха“ Русия от почетната роля на \"главния враг на САЩ\". Това дори може да се възприема като ласкателство, но не трябва да се заблуждаваме, подобни акценти не са случайни. \r\nКакто президентът Доналд Тръмп, така и неговата администрация многократно са заявявали или са дали ясно да се разбере, че виждат основната заплаха за САЩ именно в Китай. Освен това в последно време целият свят следи изключително емоционалната търговска война между САЩ и Китай, от която се очакват шокове за цялата световна икономика. И на този красноречив фон китайците назначиха американците за основен враг в лицето на руснаците, които имат не по-малко противоречия с тях, отколкото самите китайци. \r\nФакт е, че времената на пропагандата тип „Студена война“, когато Мао се застъпваше за ядрена война с капиталистическия свят, отдавна са отминали. Американците  считат  Китай за нахален недоброжелател, но в същото време и като много важен партньор, добре осъзнавайки, че икономиката на Китай се основава именно на търговията със Запада и западните инвестиции. \r\nСред руските синофили (любители на  Китай и китайското – бел. ред.)съществува представата за КНР като горда и идеологизирана държава, практически готова да се втурне в борбата за по-справедлив световен ред и да потърси сметка на  „ястребите“ от Пентагона. Но в действителност Китай е изключително прагматична страна: САЩ се възприемат там като конкурент, но в същото време като основен източник на пари. И официалните лица, и медиите внимателно избягват да представят САЩ и американците като вечен враг, нещо което  изобилства в руската телевизия. \r\nОт това можем да заключим, че Китай по ориенталски начин разумно „чака, съсредоточава се и изгражда силата си“, което като цяло съответства на политическите предписания на патриарха на местните реформи Дън Сяопин. Но подобно \"натрупване на сили\" може да продължи стотици години и да не последва \"решителния скок на тигрите\", докато в момента се води доста ожесточена конфронтация между Русия и САЩ. \r\nИзключително наивно е да се очаква в обозримо бъдеще Китай да се включи в каквато и да е геополитическа война със САЩ. Точно обратното, той предпочита да седи, включително и зад руския гръб. \r\nАко Русия действително съзнателно е поела тежестта на американските санкции, ръководена от принципите на историческата справедливост и собствената защита, то Китай, напротив, е готов да направи много, за да избегне подобни санкции. \r\nУдивително е как страната под ръководството на Комунистическата партия се превърна в такъв прословут прагматик, но остава фактът, че месианството там не се почита особено, а възгледите за света чрез финансови отчети, напротив, са приветствани. \r\nВ резултат Америка със своята колосална икономика буди уважение у китайците, но Русия, за съжаление, не. \r\nВ материала за „слабостите на Русия“ има по-специално такъв обрат: „Като се обърнем към руската история, може да забележите, че страната има талант за завладяване на земя, но не и за управление и икономическо развитие ... Тя не е била никога наистина богата. В стабилизираща се световна среда днес, когато икономиката става все по-важна, Русия със своето слабо икономическо развитие е обречена на провал.\" \r\nНай-просто казано, Китай не само отстъпва на Русия ролята на основния противник на САЩ, опасявайки се, че ще понесе загуби, но и изпитва сериозен скептицизъм относно шансовете й да спечели тази конфронтация. \r\nУви, образът на източния брат, който винаги ще даде рамо и е на път да помогне в борбата срещу глобалистите и лично Джордж Сорос, по правило е същата фантазия като и битуващата идея сред някои слоеве на руското общество за „китайската заплаха “, която често не е просто преувеличена, а изсмукана от пръстите. \r\nВъпреки това китайците не трябва да бъдат обиждани. Местната преса е доминирана от уважително отношение към Русия като сила и дружелюбно възприемане на руснаците като народ. Разговорът за руските слабости - реални и въображаеми - е по-разумно да се възприема в рамките на местното странознание, а не „да се приема лично“. \r\nКитай е направил изчерпателни изводи от своята хилядолетна история и особено горчиви от историята през XIX и XX век. Богата култура, напреднала научна мисъл, национална гордост, идеология, обединяваща нацията - всичко това може да бъде безполезно в конфликт с външния свят, ако зад теб не стои достатъчно икономическа сила. \r\nПодобно на Русия според него, самият Китай никога не е бил наистина богат и развит. И досега броят на просяците в тази страна възлиза на стотици милиони. Но Западът, западните пари, западните купувачи и западните бизнес партньори са това, с което пряко се свързва текущия период на китайската история, който обещава да бъде най-успешният от всички. \r\nОттук и идва скептицизмът по отношение на идеята за конфронтация със Запада като модел за цивилизационно развитие. \r\nДруго нещо е, че гледайки на света през призмата на собствената си история и собствените си проблеми, китайците не си представят съвсем адекватно какво наричат слабости в Русия. Посочените по-горе демографски данни и „многонационалност“ са примери за това. \r\nКогато китайски журналист чува за „етнически проблеми в Руската федерация“, той мисли за собствените си, например, сепаратистки тенденции в Уйгуристан, Тибет и това лято също в Хонконг. За да запази всичко това „в границите на приличието“, Пекин изразходва колосални сили и средства. Нищо подобно в руските национални републики дори не е близо до подобна ситуация; има напълно различно ниво на интеграция в руското общество като цяло от това  на китайските етнически малцинства с \"мандарински\" Пекин. \r\nСъщото е и с демографията. В Китай постоянно говорят за застаряването на собственото си население и за дисбаланса между половете като важни национални проблеми. В Русия също има дисбаланс между половете, но това се отнася главно за поколението, което е преминало детеродната възраст:  мъжете в Русия умират много по-рано от жените (поне до скоро). В Китай политиката на „едно семейство - едно дете“ доведе до забележимо преобладаване на момчетата над момичетата: в местните традиции (както в Кавказ, например) раждането на момче се възприема като основно щастие и възможност за продължение на рода, така че китайските жени, бременни с момичета, често правят аборт. Десетилетия по-късно това се превърна в  катастрофа за обществото - милиони китайци бяха изправени пред невъзможността да създадат семейство и да продължат рода си (поради липсата на достатъчно жени). \r\nКакто се казва, „подобно е, но не е същото“. Или с други думи, в Русия всичко не е толкова лошо, както изглежда на китайците от тяхната камбанария и засега няма да загуби в конфронтацията с Америка. \r\nНо целият този набор от акценти отново напомня, че силата, разпространяваща се по източните ни граници, е предпазлива и егоистична. Тя може да се счита за стратегически партньор и дори за приятел, но шегите от типа „ние и китайците сме милиард и половина“ в Пекин няма да разберат. \r\n \r\n  Юлиян Марков", "date": "2019.11.19", "title": "„Взгляд“: Китайците не случайно намериха у Русия „слаби места“"}
{"url": "http://www.focus-news.net/news/2019/11/19/2721111/ministar-nikolina-angelkova-na-natsionalniya-savet-po-turizam-zapochvame-debat-za-povishavane-na-minimalnata-zastrahovka-za-turoperatori-toy-e-aktualen-i-v-chuzhbina-sled-falita-na-tomas-kuk.html", "text": "2019 г. е трудна и изпълнена с много предизвикателства пред туризма, но постигнатите до момента резултати са много добри дори спрямо миналогодишните исторически рекорди. От януари до септември чуждестранните визити у нас са над 7,8 млн., като спадът спрямо същия период на 2018 г. е едва 0,8%. По данни на БНБ за периода януари-август 2019 г. приходите от международен туризъм възлизат на над 2,8 млрд. евро, като спадът е 0,3%. Добри са данните и за лятото - в местата за настаняване с поне 10 легла в страната през периода от юни до септември 2019 г. приходите от нощувки са с ръст от 4,5 на сто  в сравнение със същия интервал на 2018 г.  \r\nТова заяви министърът на туризма Николина Ангелкова на заседание на Националния съвет по туризъм в курорта Боровец, в което участваха представители на институциите, бизнеса, местната власт и наблюдатели. Това съобщиха от пресцентъра на  Министерство на туризма . То бе свикано, за да бъдат обсъдени важни за сектора теми след фалита на британския туроператор „Томас Кук“ през септември.  \r\nМинистърът припомни негативната кампания в началото на годината, която предвещаваше срив на летния сезон, но фактите говорят обратното. Секторът има нужда от спокойствие, за да реализира оптимални резултати, отбеляза тя. В същото време при организираните туроператори, и най вече в националните курорти, се отчита спад между 10 и 18 процента и знаейки това, направихме стъпки за насърчаване на организирания туризъм, обърна внимание министър Ангелкова.  \r\nТя благодари на премиера Борисов, на финансовия министър Горанов и останалите членове на правителството, което издигна в приоритет туристическия сектор. В резултат бе анонсирана подкрепа от 15 млн. лв. за организирания туризъм през рекламата и маркетинга към основни генериращи пазари. Фокус са Германия, Великобритания, Русия и страните от Вишеградската четворка. Процедурата предвижда финансова подкрепа при доказан положителен резултат от отседнали в местата за настаняване, които са регистрирани в ЕСТИ, тоест платили са всички данъци, категорична бе министър Ангелкова. Тя подчерта, че механизмът пилотно ще се прилага за месеците от май до октомври. Ако мярката покаже добри резултати, ще бъде включена в 5-годишен период с допълнителен ресурс.  \r\n \r\nМинистър Ангелкова изказа признателност към бранша и институциите за мобилизацията и изрази надежда с общи усилия на всички тези резултати да бъдат постигнати и следващата година, което ще е отново сериозно предизвикателство. Тя постави акцент върху продължаващите срещи с големи туроператори и представители на чуждестранни институции, за да може да се подготви добър летен сезон през 2020 и 2021 г., като бъдат пренасочени към други компании заявките за настаняване и седалките в полетите към България след фалита на „Томас Кук“. \r\nМинистър Ангелкова поясни, че българското законодателство предвижда застраховка, която касае само крайния потребител. Допълнителни застраховки не са задължителни по европейското и българското законодателство и ние не можем да се месим в частноправни отношения. Всички щети за туристите след фалита на „Томас Кук“ са покрити, заяви още тя. Що се отнася до доставчиците,  те трябва да се конституират като кредитори според съответното законодателство. Колегите са във връзка с Германия, германското Министерство на  икономиката и застрахователите и за това браншът бе своевременно информиран, каза още министърът.  \r\nВ момента е важна застраховката „Отговорност на туроператора“. От общо 3430 регистрирани туроператори и турагенти у нас 1154 са с минимална застраховка от 25 хил. лв. и само 18 са с над 1,4 млн. лв., съобщи министърът. Тя илюстрира с примера, че туроператор с 25 хил. лв. покритие и пакет от 600 лв. на турист може да удовлетвори претенциите едва на 41 човека, което е крайно недостатъчно. Вдигането на нивата на застрахователните лимити за туроператори е дебат и в Германия.  \r\nСъздаваме работна група, за да обсъдим увеличаване на минималния лимит на задължителната застраховка. Министерството на финансите, КФН, Асоциацията на застрахователите и други институции също ще бъдат включени, за да може  в срок да се предложат текстове за законодателна промяна и да гарантираме интересите на туристите, анонсира министърът.  \r\nПроучваме опита на други страни, свързани с предлагане на туристически услуги от апартаментите за гости и различните електронни платформи за настаняване. Поехме ангажимент работната група, която бе създадена от началото на годината, да предложи текстове със законодателни промени как те да излязат на светло, защото голяма част предлагат тези услуги, но не са регистрирани, поясни министърът.  \r\nВ момента се обсъжда ЗИД на Закона за туризма в Народното събрание, предстои първото му четене в пленарна зала. Промените касаят основно статута на националните курорти, каза министър Ангелкова. Ще положим усилия поне част от приходите, постъпващи от националните курорти, да се реинвестират в тях.  \r\nМинистър Ангелкова очерта ролята на бъдещи конгресни центрове в националните ни курорти – не само в Слънчев бряг, но и в Златни пясъци и в големите градове също, които имат огромен потенциал да стъпят на картата на деловия туризъм. През 2020 г. предстои второ издание на проведената през май тази година в Слънчев бряг международна среща за устойчиви инвестиции в туризма. Ще бъде организирана и среща с международни и български блогъри, влогъри и инфлуенсъри, за да се развива иновативната реклама на българския туризъм. \r\nВедомството работи активно с Министерството на културата, за да утвърждава още по-успешно страната като дестинация за четири сезона. Предстои да финализираме проект, според който културните институти да участват в популяризирането на страната, обяви министър Ангелкова. Зам.-министърът на културата Румен Димитров коментира сериозните резултати от промотиране на туризма чрез фестивали и културни събития - Народният театър и Националната опера дават много добри примери в тази посока. \r\nВ срещата участва и зам.-кметът на Столична община доц. д-р Тодор Чобанов, който заяви, че фалитът на „Томас Кук“ е световно събитие, травмиращо за цялата туристическа индустрия. Съветът обсъди как да се подобрят механизмите и да се създадат нови, за да може при подобни събития, които не зависят от България, да сме максимално защитени – както крайните потребители, така и българските компании контрагенти, коментира той. \r\nПо време на дискусията експерти на Министерството на туризма направиха презентации за защитата при несъстоятелност и неплатежоспособност на компаниите, както и за дейността на фондове в туризма в някои европейски страни.", "date": "2019.11.19", "title": "Министър Николина  Ангелкова на Националния съвет по туризъм: Започваме дебат за повишаване на минималната застраховка за туроператори, той е актуален и в чужбина след фалита на “Томас Кук”"}
{"url": "http://www.focus-news.net/news/2019/11/19/2721115/visoka-otsenka-poluchi-damska-horova-formatsiya-mistika-ot-dobrich-za-uchastieto-si-v-mezhdunaroden-muzikalen-festival-v-rumaniya.html", "text": "Висока оценка е получила Дамска хорова формация „Мистика“ от Добрич за участието си в Международен музикален фестивал в град Черна вода в Румъния. Това съобщи диригентът Галина Дурмушлийска, предаде кореспондентът на  Радио „Фокус” – Варна . Фестивалът се е провел в два дни, като първият концерт е бил в Дома на културата.Там формацията е представила обработки на български фолклор и румънска песен. Вторият концерт е бил в църквата „Константин и Елена“. Там съставът е представил изцяло ортодоксална музика. Участници в 38-то издание на Международния хоров фестивал I. D. Chirescu са били хорове от Черна вода, Тополовени, Констанца, Плоещ, Питещ, Браила, Рим, Букурещ, Кълараш и Добрич. Високата оценка на състава от Добрич е дадена от компетентното жури, подкрепено от аплодисментите на публиката. Овации за концертите се изяви е получила и младата флейтистка Маргарита Атанасова, ученичка на Росица Бояджиева. Специални благодарности са отправени към пианистката Радостина Гроздева-Кръстева, която с невероятният си професионализъм е допринесла за достойното представяне на състава. Вече 15 години Дамска хорова формация „Мистика“  надгражда и твори. Благодарност е отправена също към преводача Веселина Колева и към организаторите на фестивала Мануел Баланица, диригент на хора домакин и на Алина Сава. Участниците във фестивала  определят турнето като много емоционално, творческо турне, макар и кратко, но изпълнено с нови преживявания, нови приятели и нови покани за музикални изяви. \r\nЖулиета НИКОЛОВА", "date": "2019.11.19", "title": "Висока оценка получи Дамска хорова формация „Мистика“ от Добрич за участието си в Международен музикален фестивал в Румъния"}
{"url": "http://www.focus-news.net/news/2019/11/19/2721114/tsvetan-pankov-ot-gdbop-be-otlichen-s-ordena-za-politseyski-zaslugi-na-ispaniya.html", "text": "На официална церемония днес Н.Пр. Алехандро Поланко, посланик на Кралство Испания в България, връчи Орден за полицейски заслуги – Бял кръст, на комисар Цветан Панков, началник на отдел „Наркотици“ в Главна дирекция „Борба с организираната престъпност“.Отличието е отредено по решение на испанския министър на вътрешните работи за постигане на високи резултати в съвместни разследвания по противодействие на трафика на наркотични вещества, съобщиха от  пресцентъра на МВР . В приветствените си думи посланикът подчерта отличното двустранно сътрудничество и постигнатите успехи по линия на борбата с организираната престъпност и поздрави лично Цветан Панков за проявения професионализъм.В рамките на церемонията заместник-министърът на вътрешните работи Милко Бернер благодари на колегите си за професионализма, с който работят и допринасят за издигане на международния авторитет на страната ни и даде висока оценка на дългогодишното партньорство с Испания.На церемонията присъстваха също заместник-главният секретар на МВР главен комисар Георги Арабаджиев, директорът на ГДБОП главен комисар Ивайло Спиридонов, ръководни служители на МВР и носители на ордена.", "date": "2019.11.19", "title": "Цветан Панков от  (ГДБОП)  бе отличен с ордена за полицейски заслуги на Испания"}
{"url": "http://www.focus-news.net/news/2019/11/19/2720807/predstoyashti-sabitiya-v-stranata-za-19-noemvri-agentsiya-fokus.html", "text": "*** \r\n \r\nОт 10.00 часа във Военна академия „Георги Стойков Раковски“, президентът Румен Радев ще участва в отбелязването на празника на Сухопътни войски. \r\n \r\n \r\n*** \r\n \r\nОт 09:00 часа в зала 6 на НДК, ще се проведе среща-дискусия на тема: „5G: интелигентна трансформация и растеж“. Участие в дискусията ще вземат: Иван Димитров, председател на Комисията за регулиране на съобщенията; Росен Желязков, министър на транспорта, информационните технологии и съобщенията; проф. д.ик.н. Стати Статев, ректор на Университета по национално и световно стопанство и директор на Институт по икономика и политики. \r\n \r\n*** \r\n \r\nОт 09:00 часа в хотел „ИнтерКонтинентал“, Дипломатическият институт, със съдействието на дирекциите „ООН и сътрудничество за развитие“ и „Външноикономически отношения“ в МВнР, организира семинар на тема „По пътя към многогодишната рамка на Р България за подпомагане на развитието и хуманитарна помощ за периода 2020-22 г.“   \r\n \r\n*** \r\n \r\nОт 10:00 часа в заседателната зала „София\" на Столичния общински съвет, ще се проведе заседание.  \r\n \r\n*** \r\n \r\nОт 10:00 часа, в централата на КТ „Подкрепа“, ще се проведе заседание на двата Национални стачни комитета на КТ „Подкрепа“ и на КНСБ, на което ще се обсъждат бъдещите съвместни действия относно предложението първият ден от временната нетрудоспособност (болнични) да не се плаща от работодателите от 1 януари 2020 г.  и да остава за сметка на работещите. \r\n \r\n*** \r\n \r\nОт 10:00 часа в Националния пресклуб на БТА ще се проведе пресконференция на тема: „Добри практики и модели за мониторинг и оценка на проекти\" и \"анализ и оценка на използваната система за отчетност и докладване напредъка в изпълнението на  актуализираната стратегия за продължаване на реформата в съдебната система 2014-2020 г.\". \r\n \r\n*** \r\n \r\nОт 10.00 часа в зала „София“ на Гранд Хотел „София“, ще се проведе дискусия на тема: „Алтернативен бюджет за по-високи доходи“. \r\n \r\n*** \r\n \r\nОт 10:30 часа в Международен център – УниКредит Булбанк (ул. „Аксаков“ 8), ще се проведе пресконференция, посветена на 25-ия Ежегоден благотворителен базар на Международен женски клуб - София. В пресконференцията участие ще вземат: - Албена Джоунс, президент на Международен женски клуб – София; Ангелина Лякова, координатор на 25-ия благотворителен базар; Ивайло Иванов, управител на Интер Експо Център; Теодора Петкова, председател на Управителния съвет и главен изпълнителен директор на „УниКредит Булбанк“. \r\n \r\n*** \r\n   \r\nОт 10.45 часа на ул. „Никола Габровски 30“ ще се проведе брифинг на Националния щаб в рамките на пълномащабно учение „Защита 2019 г.“, ръководен от министъра на вътрешните работи Младен Маринов. \r\n \r\n*** \r\n   \r\nОт 11.00 часа в сградата на \"Черковна\" 90 ще се проведе брифинг на Специализираната прокуратура и ГДБОП за неутрализирана организирана престъпна група за производство на неистински документи. \r\n \r\n*** \r\n \r\nОт 11.30 часа, в зала „Мусала“ на хотел „Хилтън“, заместник-министърът на регионалното развитие и благоустройството Деница Николова ще съпредседателства  заседание на Съвместния комитет за наблюдение на Програмата за трансгранично сътрудничество Интеррег V-A Гърция – България 2014-2020 г. \r\n \r\n*** \r\n \r\nОт 13:00 часа в централата на ПП АБВ на улица „Врабча“-23, ще се проведе пресконференция на партията.  \r\n \r\n*** \r\n \r\nOт 13:00 часа в Интер Експо Център, ще се проведе осмото издание на Предприемаческа борса. \r\n \r\n*** \r\n \r\nОт 17.00 часа пред Аулата на СУ „Св. Климент Охридски“ на бул. „Цар Освободител“-15, ще се проведе официална церемония за връчване на наградите „За жените в науката“ със специалното участие на вицепрезидента Илияна Йотова. \r\n \r\n*** \r\n \r\nОт 18:30 часа в Книжен център „Гринуич“ на бул. „Витоша“-37, ще се състои на премиерата на книгата „Врата на боговете“ от Гергана Лаптева. \r\n \r\n \r\n*** \r\n \r\nОт 18:00 часа, в къща музей „Петко и Пенчо Славейкови“ Националният литературен музей, в. „Български лекар“ и Съюзът на офицерите и сержантите от запаса и резерва организират в памет на Дядо Петко Р. Славейков отбелязване на Дядовден. \r\n \r\n*** \r\n \r\nОт 19:00 часа в зала 1 на НДК, ще се проведе концерт с участието на най-популярните български певци по повод 65-годишнината на Живко Колев.  \r\n \r\n*** \r\n \r\nОт 19:00 часа в кино „Люмиер Лидл“ Детският хор на БНР ще представи коледния концерт „Бяла коледа“. \r\n \r\n*** \r\n   \r\nОт 9.00 часа в Културен център „Морско казино“ Общинският съвет ще проведе редовното си заседание.  \r\n \r\n*** \r\n \r\nОт 11.00 часа в сградата на „Кариерен център” към дирекция „Районна служба по заетостта“ на ул. „Патриарх Евтимий” № 35 А ще се проведе съвместната пресконференция на дирекциите „Бюро по труда“, „Социално подпомагане“ и „Инспекция по труда“. \r\n \r\n*** \r\n \r\nОт 10.30 часа в зала „Варна“ в сградата на Общината ще се проведе пресконференция на Фондация „Карин дом“ във връзка с обявяването на международен архитектурен конкурс за идеен проект на нова сграда на Карин дом. \r\n \r\n*** \r\n \r\nОт 11.00 часа в Аулата на Икономическия университет ще се състои тържествена промоция за връчване на дипломи на Абсолвенти випуск 2019 г. – образователно-квалификационна степен „бакалавър“ в специалност „Финанси“.   \r\n \r\n*** \r\n \r\nОт 14.00 ч. на територията на Кризисния център за лица в кв. „Зона Б“ ще се проведе засаждане на 20 дръвчета за отбелязване на 20-ата годишнина от разкриването на първия за югоизточна Европа SOS Младежки дом. \r\n \r\n*** \r\n \r\nОт 17.30 ч. в Регионална библиотека „Петко Р. Славейков“ ще се проведе иновационен лагер-състезание на Junior Achievement България по повод Световната седмица на предприемачеството.  \r\n \r\n*** \r\n \r\nОт 14.00 часа, на закритата лекоатлетическа писта на стадион „Георги Бенковски“, кметът на Община Видин д-р Цветан Ценков ще бъде гост на детското състезание под мотото „Спортът е по-добрият начин децата да пораснат“. \r\n \r\n*** \r\n \r\nОт 18:00 часа в Музея на хумора и сатирата пред габровска публика ще бъде представен E.U.E.R.P.I. - солов музикален проект на Мирян Колев. \r\n \r\n*** \r\n   \r\nОт 10.00 ч. в VI СУ \"Св. Св. Кирил и Методий\" Фондация \"ПУЛС\" и Областната администрация ще поставят началото на програмата \"Таралежи\". \r\n \r\n*** \r\n \r\nОт 11.00 часа в Езикова гимназия \"Иван Вазов\", журналистът Георги Стоянов ще представи книгата си \"Останете живи”, насочена срещу войната по пътищата. \r\n \r\n*** \r\n \r\nОт 13:00 в Голямата заседателна зала на Висшето училище по сигурност и икономика,         Ръководството на Висшето училище по сигурност и икономика организира представяне на книгата на проф. Боян Биолчев „Преселението“. \r\n \r\n*** \r\n \r\nОт 10.00 часа в МБАЛ – Севлиево ще бъде открито обновеното детско отделение. Ще присъстват Цвета Караянчева и Бойко Борисов. От 11.00 ч. в „Идеал Стандарт – Видима“ ще се състои официалното  откриване на модернизирания завод за санитарна арматура, което съвпада с честванията по повод 85-годишнината на компанията.", "date": "2019.11.19", "title": "Предстоящи събития в страната за 19 ноември (Агенция „Фокус“)"}
{"url": "http://www.focus-news.net/news/2019/11/19/2721113/sport-leonardo-bonuchi-shte-ostane-oshte-pet-godini-v-yuventus.html", "text": "Футбол: Централният защитник на Ювентус Леонардо Бонучи е пред подписването на нов 5-годишен договор с Ювентус  до 2024-а година. \r\nИталианецът се завърна на \"Алианц Стейдиъм\" през лятото на 2018-та година, когато също подписа за срок от 5 години. Добрите му изяви обаче очевидно са накарали шефовете на клуба да удължат контракта му с допълнителен сезон.", "date": "2019.11.19", "title": "Спорт: Леонардо Бонучи ще остане още пет години в Ювентус"}
{"url": "http://www.focus-news.net/news/2019/11/19/2720809/nezavisimaya-gazeta-opitvat-se-da-razubedyat-zelenski-za-sreshtata-mu-s-putin.html", "text": "Украинското \"Движение за съпротива срещу капитулацията\" обяви общонационална мобилизация в навечерието на срещата на \"нормандската четворка\". Участниците се опасяват, че екипът на Владимир Зеленски ще направи отстъпки на руската страна, заплашвайки националната сигурност. Срещата на лидерите на Руската федерация, Украйна, Германия, Франция е насрочена за 9 декември в Париж. На 21 ноември в Киев ще се проведе митинг, наречен „Имаме достойнство“, пише руският вестник  „Независимая газета“  в материал, представен без редакторска намеса. \r\n„Движението за съпротива срещу капитулацията“ се формира от участниците в различни протести, проведени в Киев в началото на октомври - заради решението на екипа на Зеленски да се съгласи на споразумение в Донбас по „формулата на Щайнмайер“. Като цяло формулата предполага провеждането на местните избори в районите извън контрола на Киев и предоставянето на разширени правомощия (специален статут) на новите местни власти. \r\nУчастниците в протестите считат, че президентът се е съгласил да проведе избори, тоест да изпълни политическите клаузи на споразуменията от Минск, преди клаузите, посветени на гарантиране на сигурността. \r\nВладимир Зеленски вече няколко пъти е заявявал, че това не е така: „Няма и няма да има избори под дулата на оръжията“, „... временният закон за специална процедура за местно самоуправление в определени райони на Донецка и Луганска области (известен също като закон за специален статут на Донбас) ще започне да действа постоянно, при условие че местните избори  там се проведат в съответствие с Конституцията на Украйна и законодателството на Украйна, а също и след публикуването на доклада на ОССЕ, че изборите са проведени според стандартите на ОССЕ и международните  стандарти за демократични избори. \" \r\n„Нормандската четворка“ трябва да реши точно как да координира прилагането на въпросите, свързани със сигурността и политическите аспекти на Минските споразумения. Тази задача беше поставена още през есента на 2016 г., когато лидерите на Руската федерация, Украйна, Германия, Франция за последен път проведоха преговори в пълен формат. Тогава екипът на Петро Порошенко поиска споразуменията да бъдат разделени на две части и на първия етап да бъдат приложени всички точки, свързани със сигурността (прекратяване на огъня, изтегляне на войските, прехвърляне на контрола над границата), а на втория етап всички политически точки (амнистия, провеждане на избори, предоставяне на местна власт на разширени правомощия). Непризнатите републики (ДНР и ЛНР) не предприеха този подход, като поискаха споразуменията от Минск да се изпълняват в реда, в който са изписани точките им, като се редуват решаването на проблемите със сигурността с решението на политическите въпроси. Руската страна подкрепи тази логика на действие. \r\nОттогава преговорите са в задънена улица. Сега екипът на Зеленски, съдейки по публичните изявления, се придържа към линията, зададена от Порошенко: първо сигурността, а след това политическото споразумение. Въпреки това участниците в новото движение обвиняват властите, че се подготвят за капитулация. \r\nМиналия уикенд в Киев се проведе Националният форум за достойнството, в който взеха участие 300 делегати, представляващи различни региони на Украйна. Това съобщи един от координаторите на „Движението за съпротива срещу капитулацията“ Андрей Юсов. Той публикува призива, приет на срещата пред хората и властите. Като цяло участниците в срещата критикуват решенията на екипа на Зеленски както във външната, така и във вътрешната политика: „Докато Русия продължава агресивната война срещу държавата ни, украинското ръководство заявява готовността си да предостави специален статут на Донбас при руски условия, да проведе избори на окупираните територии, да отмени санкциите срещу агресора, да се откаже от набора във въоръжените сили, да възобнови сътрудничеството с Русия в енергийния сектор; поставя под съмнение желанието на Украйна за членство в НАТО. Подобни действия на властите демотивират и морално обезоръжават украинското общество, създават атмосфера на безпокойство и несигурност ... \"Участниците в срещата в Киев заявиха, че с такова развитие на събитията, Украйна я очаква хаос:\" За съжаление властите не осъзнават истинските причини и реалните извършители на руско-украинската война .. Техните грешни оценки (на властите. - „НГ”) пораждат същите фалшиви надежди на част от обществото за лесно мирно разрешаване на военния конфликт и бързо нормализиране на отношенията с Русия (която всъщност се стреми да унищожи нашата държава).\" \r\nВечерта на 21 ноември движението насрочи митинг на площад Независимост, който както през 2013-2014 г. беше наречен „вече“. \"Започваме процеса на подготовка на програма за действие за спасението на Украйна днес и победа, както и национален успех в близко бъдеще\", каза Юсов. На митингите могат да прозвучат директни обвинения. Един от лидерите на движението, бивш член на украинската делегация по време на разговорите на тристранната контактна група в Минск, Роман Безсмертни наскоро обяви в ефира на телевизия „Еспресо“, че помощникът на президента Андрей Йермак е в контакт с помощника на президента на Русия Владислав Сурков. Прави впечатление, че преди това Йермак съобщаваше за телефонните разговори на президентите на Украйна и Руската федерация. Сега той беше първият, който съобщи за връщането на задържаните от Русия кораби в Украйна. Безсмертни заяви, че контактите на помощника на Зеленски подкопават доверието на западните партньори. В Украйна също мнозина са недоверчиви към възможността за задкулисни преговори. Това беше обсъдено миналата седмица, когато възникна въпросът за двустранна среща между президентите на Украйна и Руската федерация в Астана. И въпреки че и двете страни опровергаха подготовката за такъв формат, не всички в Киев повярваха в това. \r\n„Това е опасен капан“, каза Иля Куса, експерт по международна политика в украинския Институт за бъдещето, политолог. В статия за изданието „Главред“ той отбеляза, че предложението за среща в Астана не е случайно: „Схемата е много подобна на това как с помощта на Казахстан Руската федерация успя да маргинализира„ женевския формат “във връзка със ситуацията в Сирия и да го замени с „Астански“, вкарвайки там регионални играчи, включително Иран и Турция. В резултат на това резултатите от работата на Астанския формат се обсъждат днес в Женева и целият дневен ред на процеса в Женева е формиран въз основа на резултатите от проруския „Астански формат“. Куса отбеляза, че идеята за необвързваща среща между президентите на Украйна и Русия може да доведе до това, Зеленски да приеме предложенията на Путин. \r\nВ Киев призовават Зеленски да не се съгласява на срещата, предложена от неговите помощници с Путин, във формата на двустранни преговори. През октомври украинският президент заяви пред репортери, че мнозина преди това са го обезкуражили от телефонни разговори с руския лидер. Както знаете, три такива разговора са проведени от деня, когато Зеленски е избран за президент. Според резултатите от тях през лятото стана възможно да се спре започналото в Донбас утежняване на обстановката, а в началото на есента да се проведе украинско-руска размяна на осъдени и задържани лица, които двете страни взаимно наричат политически затворници. \r\nВ отговор на въпросите на журналистите какво би казал на Путин по време на първата си лична среща, Зеленски каза: „Все още не мога да ви кажа какво ще кажа на Владимир Путин на нашата среща. Защото ще се обърна не само към Владимир Путин, но ще се обърна и към г-жа Меркел и към господин Макрон. Това ще бъде среща на четирима лидери. Оставете на мен тактиката на моето поведение и разговора с Путин, ако е възможно.\" Но членовете на „Движението за съпротива срещу капитулацията” предават намерение да повлияят както на тактиката на действията на Зеленски, така и на стратегическите му решения. Заради това, „вечето“ отива към Майдан. Ще ги послуша ли Зеленски, ще стане известно в началото на декември. \r\n \r\n  Юлиян Марков", "date": "2019.11.19", "title": "„Независимая газета“: Опитват се да разубедят Зеленски за срещата му с Путин"}
{"url": "http://www.focus-news.net/news/2019/11/19/2720808/pregled-na-osnovnite-temi-v-svetovniya-pechat-agentsiya-fokus.html", "text": "Загубата на американската подкрепа за Украйна, връщането от Русия на задържаните украински кораби като жест на добра воля преди предстоящата среща на върха на \"нормандската четворка\" и практиката на гръцките власти да бият и връщат обратно в Турция нелегалните мигранти са сред темите на световния печат. \r\n*** \r\n \r\n Украйна е в центъра на днешната геополитическа битка изток-запад, но се чувства все по-самотна и изоставен от своите привърженици от САЩ на фона на драмата около разследването  за импийчмънт, която се развива във Вашингтон, пише авторитетното американско списание  Time  . \r\nПосланикът на САЩ, която беше отстранена по-рано тази година и свидетелства в петък в Конгреса - не е заменена, нито пък влиятелният американски пратеник , които имаше за задача да помогне на Украйна да потуши подкрепения от Русия сепаратистки бунт. Останалите в Киев американски служители на по-ниско ниво поддържат необичайно ниска активност. \r\nЕрозията на готовността на Вашингтон да защити своя източноевропейски съюзник оставя Украйна уязвима към нарастващия руски натиск, точно когато украинският президент Владимир Зеленски се насочва към преговори с висок залог следващия месец с руския президент Владимир Путин, за да се опита да прекрати смъртоносния конфликт в Източна Украйна. \r\nУкраинците все повече чувстват, че разследването за импийчмънт в САЩ прави страната им токсична. \r\nЧлен на комисията по външни работи на украинския парламент заяви, че американските служители проявяват все по-голямо безразличие към Украйна и не са склонни да присъстват на заседанията. \r\nТова е особено видимо, заяви законодателят, след оставката на специалния пратеник Кърт Волкър през септември, чието напускане доведе до изчезването на координационен център, съставен от хора, занимаващи се с делата на Украйна. \r\nУкраинският депутат обсъди чувствителния проблем с помощта на САЩ, попаднал в центъра на политическата борба във Вашингтон при условие, че името му няма да бъде разкривано. Украинските правителствени служители отказват да говорят за отношенията със САЩ, докато разследването за импийчмънт продължава, а влиятелните политици също са предпазливи да кажат нещо публично, което би могло да влоши още повече нещата за тяхната страна. \r\nМосква е щастлива да запълни празнотата, като допълнително затвърждава позицията на Русия на геополитическата фронтова линия в Европа, с последствия за региона. Смесените послания към Украйна от администрацията на президента Доналд Тръмп също вредят на дипломатическото доверие на САЩ в момент, когато американското външнополитическо влияние вече намалява. \r\n \r\n \r\n„Политиката на Тръмп към Украйна изглежда непоследователна и несъстоятелна“, заяви Никола Сунхуровски, ръководител на военните програми в Центъра „Разумков“ - базиран в Киев независим мозъчен тръст. \"Това е като махало и на Киев му беше трудно да се адаптира към новата ситуация.\" \r\nВ телефонен разговор от 25 юли, който предизвика разследването за импийчмънт, Тръмп принуди новоизбрания президент на Украйна Зеленски да разследва дейностите в страната на потенциалния му съперник Джо Байдън, докато администрацията на Тръмп задържа около 400 милиона долара военна помощ на Украйна. \r\nДемократите твърдят, че Тръмп е бил извършил престъпление  „подкуп и изнудване“, злоупотребявайки с длъжността си за лична политическа изгода. Президентът отрича неправомерните действия. В крайна сметка военната помощ беше отпусната през септември, след като Конгресът беше информиран за телефонния разговор. \r\nСпоред Сунхуровски военната помощ от САЩ представлява около 10 процента от бюджета на Украйна за отбрана. Той каза, че американската помощ е необходима за подкрепа на недостатъчно финансираната и лошо екипирана украинска армия, но е още по-решаваща като знак за решимостта на Вашингтон да застане твърдо зад своя съюзник. \r\n\"Военната помощ от САЩ е важен политически сигнал, показващ, че Украйна е жертва, а Русия е агресор\", каза Сунхуровский. \" \r\nАдминистрацията на президента Барак Обама предостави на Украйна несмъртоносни военни доставки, включително радари за противопехотни ракети, устройства за нощно виждане и медицински изделия. Администрацията на Тръмп през 2017 г. се съгласи да предостави смъртоносни оръжия, като се ангажира да продаде за 47 милиона долара противотанкови ракети „Джевлин“. \r\nСАЩ предадоха в сряда две преобразувани патрулни лодки на украинския флот, част от над 1,6 милиарда щатски долара помощ от 2014 година насам. Изказвайки се на церемонията, американският пратеник Джоузеф Пеннингтън обеща постоянна подкрепа на САЩ. \r\nТова беше една от редките американски изяви с висока видимост в Украйна през последните седмици. \r\nДокато американските бизнесмени остават вездесъщи в Киев, пристигащи ежедневно с полети до летище Бориспол и пълнещи лобитата на високите хотели в града, американските служители са незабележими, особено тези, които идват от Вашингтон. Когато асистентът на държавния секретар Дениз Натали гостува миналия месец, никоя от нейните срещи не беше обявена публично и медиите нямаха достъп. \r\n \r\n \r\nВолкър, специалният пратеник на САЩ за мирните преговори в Украйна, редовно посещаваше Киев, поддържаше тесни контакти с държавите от Европейския съюз, за да координира подкрепата си за Украйна и се срещна с руския си колега в защита на интересите на Украйна. Администрацията на Тръмп не е назначила заместник откакто Волкър подаде оставка. \r\nСамият Тръмп насърчи Зеленски да се срещне с Путин и да \"реши своя проблем.\" \r\n„Колебанията на Тръмп и липсата на ясна американска стратегия принуждават Киев да направи отстъпки на Русия“, каза Вадим Карасев, ръководител на Киевския институт за глобални стратегии. Това тревожи мнозина в Украйна, особено преди дългоочакваната среща на Зеленски с Путин и с лидерите на Франция и Германия на 9 декември. \r\nСлед като бившият президент на Украйна, приятелски настроен на Москва, бе отстранен от поста си чрез мащабни протести през 2014 г., Русия анексира Кримския полуостров и помогна за разпалването на сепаратисткия бунт на изток. В резултат на продължилите повече от пет години боеве загинаха над 13 000 и бе опустошена индустриалната сърцевина на страната. Съединените щати и ЕС реагираха, като наложиха на  Русия множество санкции, които възпрепятстваха търговията на Москва с ЕС. \r\nЕвропейските нации също предоставят на Украйна значителна помощ, но Украйна се опасява, че тяхната подкрепа също се изплъзва. Някои държави от ЕС настояха за отмяна на санкциите срещу Москва, а наскоро френският президент Еманюел Макрон призова за по-тесни връзки  с Русия. \r\nУкраинския депутат Ирина Геращенко заяви, че това може да съдейства за натиск върху Украйна да се съгласи на сделка при руските условия. \r\n\"Американската военна помощ укрепи позицията на Запада\", каза Карасев. „Всякакви съмнения, спиране или забавяне ще доведат до срив на западната коалиция и ще позволят на Париж и Берлин да играят своята игра и да сключат сделка с Русия. След като ролята на САЩ в Европа отслабва, влиянието на Русия неизбежно нараства - това е историческо махало, което Тръмп вече е пуснал в движение.\" \r\n*** \r\n \r\n Украинските катери „Никопол“ и  „Бердянск“ и влекачът „Яна Капу“ се отправят към дома, съобщи на страницата си в социалната мрежа  „Фейсбук“ пресслужбата на Военноморския флот (ВМФ) на Въоръжените сили на Украйна (ВСУ), цитирани от украинското издание  ”Корреспондент“ \r\nПо-рано заместник-министърът на външните работи на Украйна Елена Зеркал заяви, че и трите кораба са отправят към Одеса след завръщането. \r\nТя отбеляза също, че следващия четвъртък в Хага ще се проведат първите изслушвания на арбитражния съд по обвинения за нарушаване от страна на Русия на имунитета на три украински военни кораба и членовете на техните екипажи. \r\nРуските граничари нападнаха и задържаха три украински кораба - бронираните катери „Никопол“ и „Бердянск“, както и влекача „Яна Капу“ на 25 ноември 2018 г. Екипажите на корабите бяха задържани и обвинени в незаконно преминаване на границата, припомня изданието. \r\nНа 25 май 2019 г. Международният трибунал на ООН по морско право постанови, че няма никакво углавно нарушение и Русия трябва да освободи моряците и да върне корабите в Украйна. Русия не се съобрази с това решение. \r\nКорабите „Никопол“, „Бердянск“ и „Яна Капу“, върнати днес от Русия, ще бъдат подложени на щателна проверка и изследване. Това съобщи пресслужбата на външното министерство във „Фейсбук“. \r\n\"След щателна проверка и преглед ще стане ясно в какво състояние са върнати украинските кораби, дали е иззета техника и документация\", се казва в доклада. \r\nВъншно министерство припомни също, че на 1 април 2019 г. Украйна информира Руската федерация за спор за нарушаването на имунитета на военни кораби и членове на екипажа. \r\n\"Въпреки връщането на моряците и корабите, спорът продължава, сформиран е арбитражен съд. Първите процедурни изслушвания ще се проведат в Хага на 21-22 ноември, на които ще бъдат определени допълнителни процедурни въпроси за разглеждането на случая\", се казва в съобщението. \r\nКремъл подчерта че връщането не се извършва в съответствие с решението на международния трибунал от Стокхолм, а е израз на добра воля. \r\n*** \r\n \r\n Гръцките сили за сигурност задържаха 30 нелегални мигранти в лодка, физически ги нападнаха и препратиха в турския град Одрин през река Марица, съобщава електронното англоезично издание на турския вестник  Daily Sabah . \r\nМигрантите, за които се твърди, че са граждани на Пакистан, Афганистан и Алжир, са задържани от турските власти близо до гръцката граница в Узункьопрю, Одрин. Мигрантите твърдят, че освен приложеното физическо насилие гръцката полиция е конфискувала техните пари и други ценности, преди да бъдат изпратени незаконно в Турция.  \r\nМинистърът на външните работи на Турция съобщи, че през октомври Гърция e преправила 25 404 мигранти. Поне 3 547 нередовни мигранти са задържани в Турция през последната седмица, според информация на Anadolu Agency, цитирана от изданието. Освен това турската жандармерия е задържала 1 601 мигранти в северозападната провинция Одрин, която граничи с Гърция и България. \r\nСпоред местни източници в Одрин, Гърция засилва усилията си за връщане на мигранти в Турция, което е в нарушение на Женевската конвенция, Европейската конвенция за правата на човека и Конвенцията на ООН против изтезанията.   \r\nТурция е ключова транзитна точка за нелегални мигранти, които целят да се прехвърлят към страните Европа, за да започнат нов живот. Всички мигранти, които за задържани през последната седмица, са откарани в болница за лечение или прехвърлени в провинциалните служби за миграция.", "date": "2019.11.19", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/11/19/2720810/vzglyad-rusiya-podlaga-na-izpitanie-dobrata-volya-na-ukrayna.html", "text": "Русия предаде на Украйна военните кораби, задържани преди година след провокация в Керченския проток. Експертите нарекоха този жест на Москва сериозен сигнал към Киев, Берлин и Париж за готовността на руснаците за преговорите в нормандски формат, планирани за началото на декември. Въпреки това Министерството на външните работи в Киев вече побърза да увери, че плановете за съдебен процес срещу Москва остават в сила, пише руският вестник  „Взгляд“ . \r\nИсторията, започнала преди година, приключи - корабите на украинския флот, които бяха задържани от руските граничари през ноември 2018 г., бяха предадени на украинската страна. Трансферът се състоя в неутралните води на Черно море в близост до Тарханкутски полуостров.  \r\nВ навечерието на трансфера съветникът на руския президент Андрей Ермак заяви: „Връщането на бронираните лодки „Бердянск” и „Никопол”, както и буксира „Яна Капу” е в последен етап”. Вечерта в неделя корабите минаха под Кримския мост. Те бяха теглени до мястото на трансфер. \r\nРазследващите от Федералната служба за сигурност (ФСС) на Русия изключиха задържаните кораби от списъка на веществените доказателства по случая, разкри източник от правоприлагащите органи. В същото време се съобщава, че плавателните съдове ще върнати заедно с оръжията им, но без боеприпаси. Личното оръжие на украински моряци, както и документите ще останат в Русия, тъй като представляват веществени доказателства по делото. \r\nСлучаят беше открит, след като корабите на ВМС на Украйна незаконно преминаха руската морска граница на 25 ноември миналата година и в резултат бяха задържани. Общо на борда им се намираха 22 моряци и двама служители на украинската служба за сигурност. Всички те бяха арестувани по обвинение в нарушаване на държавната граница на Русия. През септември тази година моряците бяха прехвърлени в Украйна като част от размяна на затворници между Москва и Киев. \r\n„Това е логично правилно решение и сериозен знак (за) украинските власти, начело с президента. Политиците на Украйна трябва да разберат подобен жест“, заяви депутатът от Крим Юрий Хемпел, ръководител на комитета на Държавния съвет на републиката по публична дипломация и междуетнически отношения. \r\nПо този начин Русия направи сериозна стъпка към „помирение и установяване на добросъседски партньорства, както и към търсене на общо разбиране на въпросите в международния дневен ред“, подчерта кримският депутат. Според него Украйна може да предприеме ответна стъпка: например да възобнови водоснабдяването през Севернокримския канал. \r\nНо вместо благодарност, досега от Киев звучат се чуват само заплахи. Украйна не възнамерява да се откаже от плановете да привлече Москва под отговорност пред Международния трибунал на ООН по морско право, заяви украинският заместник-министър на външните работи по европейска интеграция Елена Церкал. „Докато „Никопол“, „Бердянск“ и „Яна Капу“ се отправят към Одеса, екипът на външното министерство се отправя към Хага, където в четвъртък ще се проведат първите изслушвания на арбитражния съд по делото за нарушение на имунитета на трите украински военноморски съда и на 24 члена на екипажа\", подчерта Зеркал в социалната мрежа „Фейсбук“.  \r\nВъпреки това Киев извлече поука от историята - „оттогава не е имало повторение на подобни инциденти“, заяви пред вестника Константин Косачев, ръководител на Комисията по международни въпроси на Съвета на федерацията. Според сенатора  „тази история сработи блестящо. Самите кораби определено не са ни нужни. Време е да ги върнем на собствениците, повтарям, с разбирането, че в бъдеще няма да има такива инциденти\". \r\nВ същия дух се изказа и депутатът в Държавната дума от Крим Константин Бахарев. Украинските власти трябва стриктно да се придържат към нормите на международно корабоплаване в Керченския проток и да не повтарят провокации с нерегламентирано преминаване на кораби, предупреди Бахарев. \r\nВръщането на украински кораби е жест на добра воля от страна на Москва, подчертаха представители на Крим в Съвета на федерацията. Сенаторът Олга Ковитиди нарече тази стъпка елемент от трудния диалог между Русия и Украйна. Колегата й Сергей Цеков подчерта: „Русия проявява добри намерения по отношение на Украйна, без да поставя някакви задължителни условия“.  \r\nКримският сенатор се надява на отговор от страна на Киев. „Това ще характеризира настоящото правителство на Украйна. Но това не е първата стъпка, която сме предприели “, каза Цеков. От негова гледна точка такава крачка може да бъде възобновяване на транспортните връзки между Украйна и Русия.„Нашите мъже в зряла възраст, възрастните, не са допускани до Украйна\", добави Цеков, отбелязвайки: „Има повече от достатъчно възможности за демонстриране на искрени намерения за подобряване на отношенията с Русия\". \r\nУкраинският политолог Михаил Погребински вижда във връщането на корабите сигнал от Москва не само за Киев, но и за партньорите на Русия в нормандската четворка. „Това е демонстрация на добра воля. Точно тези думи вече са изречени и аз съм съгласен с тях. Изглежда добре в Париж и Берлин. Москва показва – връщаме този боклук на Украйна и се надяваме, че тя също ще продължи с прилагането на Минските споразумения. Това се вписва в настоящата политическа тенденция, която бих нарекъл „московски фар“, заяви Погребински в коментар за вестника.  \r\n„Като цяло това е само малък елемент от атмосферата за прилагане на Минските споразумения и ефективността на нормандския формат. Не предвиждам някакви далечни последици от това събитие“, завърши киевският политолог. \r\nПодобно мнение изрази и бившият премиер на ЛНР Марат Баширов. Според него, след прехвърлянето на задържаните кораби от Русия, трудно може да се очаква подобряване на отношенията с Украйна. Връщането на корабите е жест на мир, адресиран преди всичко към френския президент Еманюел Макрон и германския канцлер Ангела Меркел. Демонстрация, че Русия се ангажира с конструктивен диалог в рамките на процеса в Минск. \r\n„Но в същото време това също показва, че докато руската страна не получи гаранции по онези въпроси, които ще бъдат обсъдени на срещата в нормандски формат, Москва няма да се съгласи да я проведе\", изрази увереност Баширов. „Неведнъж сме чували от  Зеленски и неговите доверени служители, че Киев възнамерява да преразгледа Минските споразумения, че Украйна има определен „План Б“, за който никой не знае, но който очевидно може да бъде обявен по време на срещата нормандската четворка\". Това е неприемливо за руската страна, подчерта политологът. Докато не бъдат изработени всички предложения на ниво помощници, руската страна няма да участва в нормандския формат, смята Баширов. \r\nВторият много важен аспект, който невидимо присъства, според експерта, е споразумението за природния газ. „Тук позицията на руската страна е доста сложна - Москва възнамерява да достави на Европа газ, изпълнявайки изцяло всички договорни задължения. В същото време Русия е готова да изнася газ през украинската газова транспортна система“, подчерта Баширов. „И второ. За Русия е трудно да доставя газ за украинските потребители, предвид съществуващите гигантски, напълно неразумни съдебни дела от „Нафтогаз“ срещу „Газпром“. \r\n„Именно на този фон – Минските споразумения и газовите въпроси, се очертава контурът на бъдещата среща в нормандския формат\", обобщи Баширов. \r\n \r\n Тереза Герова", "date": "2019.11.19", "title": "„Взгляд“: Русия подлага на изпитание добрата воля на Украйна"}
{"url": "http://www.focus-news.net/news/2019/11/19/2720811/time-sasht-ukrayna-se-chuvstva-izostavena-na-fona-na-razsledvaneto-za-impiychmant.html", "text": "Украйна е в центъра на днешната геополитическа битка изток-запад, но се чувства все по-самотна и изоставен от своите привърженици от САЩ на фона на драмата около разследването  за импийчмънт, която се развива във Вашингтон, пише авторитетното американско списание  Time  . \r\nПосланикът на САЩ, която беше отстранена по-рано тази година и свидетелства в петък в Конгреса - не е заменена, нито пък влиятелният американски пратеник , които имаше за задача да помогне на Украйна да потуши подкрепения от Русия сепаратистки бунт. Останалите в Киев американски служители на по-ниско ниво поддържат необичайно ниска активност. \r\nЕрозията на готовността на Вашингтон да защити своя източноевропейски съюзник оставя Украйна уязвима към нарастващия руски натиск, точно когато украинският президент Владимир Зеленски се насочва към преговори с висок залог следващия месец с руския президент Владимир Путин, за да се опита да прекрати смъртоносния конфликт в Източна Украйна. \r\nУкраинците все повече чувстват, че разследването за импийчмънт в САЩ прави страната им токсична. \r\nЧлен на комисията по външни работи на украинския парламент заяви, че американските служители проявяват все по-голямо безразличие към Украйна и не са склонни да присъстват на заседанията. \r\nТова е особено видимо, заяви законодателят, след оставката на специалния пратеник Кърт Волкър през септември, чието напускане доведе до изчезването на координационен център, съставен от хора, занимаващи се с делата на Украйна. \r\nУкраинският депутат обсъди чувствителния проблем с помощта на САЩ, попаднал в центъра на политическата борба във Вашингтон при условие, че името му няма да бъде разкривано. Украинските правителствени служители отказват да говорят за отношенията със САЩ, докато разследването за импийчмънт продължава, а влиятелните политици също са предпазливи да кажат нещо публично, което би могло да влоши още повече нещата за тяхната страна. \r\nМосква е щастлива да запълни празнотата, като допълнително затвърждава позицията на Русия на геополитическата фронтова линия в Европа, с последствия за региона. Смесените послания към Украйна от администрацията на президента Доналд Тръмп също вредят на дипломатическото доверие на САЩ в момент, когато американското външнополитическо влияние вече намалява. \r\n \r\n \r\n„Политиката на Тръмп към Украйна изглежда непоследователна и несъстоятелна“, заяви Никола Сунхуровски, ръководител на военните програми в Центъра „Разумков“ - базиран в Киев независим мозъчен тръст. \"Това е като махало и на Киев му беше трудно да се адаптира към новата ситуация.\" \r\nВ телефонен разговор от 25 юли, който предизвика разследването за импийчмънт, Тръмп принуди новоизбрания президент на Украйна Зеленски да разследва дейностите в страната на потенциалния му съперник Джо Байдън, докато администрацията на Тръмп задържа около 400 милиона долара военна помощ на Украйна. \r\nДемократите твърдят, че Тръмп е бил извършил престъпление  „подкуп и изнудване“, злоупотребявайки с длъжността си за лична политическа изгода. Президентът отрича неправомерните действия. В крайна сметка военната помощ беше отпусната през септември, след като Конгресът беше информиран за телефонния разговор. \r\nСпоред Сунхуровски военната помощ от САЩ представлява около 10 процента от бюджета на Украйна за отбрана. Той каза, че американската помощ е необходима за подкрепа на недостатъчно финансираната и лошо екипирана украинска армия, но е още по-решаваща като знак за решимостта на Вашингтон да застане твърдо зад своя съюзник. \r\n\"Военната помощ от САЩ е важен политически сигнал, показващ, че Украйна е жертва, а Русия е агресор\", каза Сунхуровский. \" \r\nАдминистрацията на президента Барак Обама предостави на Украйна несмъртоносни военни доставки, включително радари за противопехотни ракети, устройства за нощно виждане и медицински изделия. Администрацията на Тръмп през 2017 г. се съгласи да предостави смъртоносни оръжия, като се ангажира да продаде за 47 милиона долара противотанкови ракети „Джевлин“. \r\nСАЩ предадоха в сряда две преобразувани патрулни лодки на украинския флот, част от над 1,6 милиарда щатски долара помощ от 2014 година насам. Изказвайки се на церемонията, американският пратеник Джоузеф Пеннингтън обеща постоянна подкрепа на САЩ. \r\nТова беше една от редките американски изяви с висока видимост в Украйна през последните седмици. \r\nДокато американските бизнесмени остават вездесъщи в Киев, пристигащи ежедневно с полети до летище Бориспол и пълнещи лобитата на високите хотели в града, американските служители са незабележими, особено тези, които идват от Вашингтон. Когато асистентът на държавния секретар Дениз Натали гостува миналия месец, никоя от нейните срещи не беше обявена публично и медиите нямаха достъп. \r\n \r\n \r\nВолкър, специалният пратеник на САЩ за мирните преговори в Украйна, редовно посещаваше Киев, поддържаше тесни контакти с държавите от Европейския съюз, за да координира подкрепата си за Украйна и се срещна с руския си колега в защита на интересите на Украйна. Администрацията на Тръмп не е назначила заместник откакто Волкър подаде оставка. \r\nСамият Тръмп насърчи Зеленски да се срещне с Путин и да \"реши своя проблем.\" \r\n„Колебанията на Тръмп и липсата на ясна американска стратегия принуждават Киев да направи отстъпки на Русия“, каза Вадим Карасев, ръководител на Киевския институт за глобални стратегии. Това тревожи мнозина в Украйна, особено преди дългоочакваната среща на Зеленски с Путин и с лидерите на Франция и Германия на 9 декември. \r\nСлед като бившият президент на Украйна, приятелски настроен на Москва, бе отстранен от поста си чрез мащабни протести през 2014 г., Русия анексира Кримския полуостров и помогна за разпалването на сепаратисткия бунт на изток. В резултат на продължилите повече от пет години боеве загинаха над 13 000 и бе опустошена индустриалната сърцевина на страната. Съединените щати и ЕС реагираха, като наложиха на  Русия множество санкции, които възпрепятстваха търговията на Москва с ЕС. \r\nЕвропейските нации също предоставят на Украйна значителна помощ, но Украйна се опасява, че тяхната подкрепа също се изплъзва. Някои държави от ЕС настояха за отмяна на санкциите срещу Москва, а наскоро френският президент Еманюел Макрон призова за по-тесни връзки  с Русия. \r\nУкраинския депутат Ирина Геращенко заяви, че това може да съдейства за натиск върху Украйна да се съгласи на сделка при руските условия. \r\n\"Американската военна помощ укрепи позицията на Запада\", каза Карасев. „Всякакви съмнения, спиране или забавяне ще доведат до срив на западната коалиция и ще позволят на Париж и Берлин да играят своята игра и да сключат сделка с Русия. След като ролята на САЩ в Европа отслабва, влиянието на Русия неизбежно нараства - това е историческо махало, което Тръмп вече е пуснал в движение.\" \r\n \r\n  Юлиян Марков", "date": "2019.11.19", "title": "Time (САЩ): Украйна се чувства изоставена на фона на разследването за импийчмънт"}
{"url": "http://www.focus-news.net/news/2019/11/19/2721104/administrativen-sad-blagoevgrad-dopusna-proverka-na-izbornite-knizha-i-prebroyavane-na-byuletinite-ot-izbora-na-kmet-na-kmetstvo-ognyanovo-obshtina-garmen.html", "text": "Административен съд – Благоевград даде ход на делото, образувано по жалба на Иван Ижбехов, кандидат за кмет на село Огняново срещу №176 от 4 ноември 2019 г. на Общинска избирателна комисия (ОИК) - Гърмен, с което е обявен за избран за кмет на кметство село Огняново на втори тур Димитрия Гюрова. Това съобщиха от пресцентъра на  съда . \r\nСлед като изслуша страните по делото, съдът откри производство по оспорване истинността на протоколите на Секционна избирателна комисия №15 в село Огняново, както и на протокола на ОИК - Гърмен по решението за избор на кмет на кметство Огняново. Съдът допусна проверка и преброяване на действителните и недействителните бюлетини, подадени в двете секции в село Огняново. Преброяването бе допуснато след като в залата бе разпитан свидетел, който даде показания за начина, по който е извършено преброяването на бюлетините на произведените избори на 3.ноември 2019 година. \r\nСледващото заседание по делото е насрочено за 26.11.2019 г. от 14.30 часа, за която дата съдът задължи ОИК - Гърмен да осигури чувалите с бюлетините и изборни книжа от балотажа в село Огняново.", "date": "2019.11.19", "title": "Административен съд – Благоевград допусна проверка на изборните книжа и преброяване на бюлетините от избора на кмет на кметство Огняново, община Гърмен"}
{"url": "http://www.focus-news.net/news/2019/11/19/2720813/tass-ryadak-sin-diamant-e-prodaden-za-15-miliona-dolara.html", "text": "Рядък син сирен диамант с тегло 20,08 карата, добит през септември в Южна Африка, беше продаден за 14,9 милиона долара, съобщи в понеделник южноафриканската радиокомпания SABC, цитирана от  TACC . \r\n\"Много сме доволни от сумата, за която е продаден камъкът, тъй като сделката потвърждава постоянната стойност на сините диаманти\", заяви генералният мениджър на рудника, където диамантът беше открит, Ричард Дъфи. Цената на карат от този камък достига 741 хиляди долара. \r\nДиамантът е открит в рудника Кулинан, на 40 км източно от Претория. Именно там през 1905 г. е добит най-големият в света диамант с тегло 3 106 карата (621,35 грама), известен като Кулинан или Звездата на Африка. Той беше представен от правителството на Трансваалската колония на британския монарх Едуард VII, който поръча неговата обработка от  холандски бижутери. В резултат на нея камъкът с изключителна чистота и синьо-бял цвят е разделен на девет части. Най-големият диамант от тази партида, Кулинан-1, с тегло 530 карата, е поставен в британския кралски скиптър, който се съхранява в Таъур. В короната на Британската империя е монтиран вторият по големина камък - Кулинан II, с тегло 317 карата. Той също може да се види в лондонския Тауър. \r\n \r\n  Юлиян Марков", "date": "2019.11.19", "title": "ТАСС: Рядък син диамант е продаден за 15 милиона долара"}
{"url": "http://www.focus-news.net/news/2019/11/19/2720812/moskovskiy-komsomolets-izvestni-sa-iskaniyata-na-putin-predi-sreshtata-sas-zelenski.html", "text": "Известни са исканията на Путин преди срещата със Зеленски, пише руският вестник  “Московский Комсомолец“ \r\nВладимир Путин ще се срещне с Владимир Зеленски на 9 декември  - Кремъл потвърди датата на срещата на върха на \"Нормандската четворка\" и участието на руския президент в нея. Дмитрий Песков обаче призова да не се повишават очакванията, за да няма разочарования  по-късно. Позициите на Москва и Киев относно уреждането на конфликта в Донбас все още са далеч от сближаване и за постигането на компромис една от страните ще трябва да направи сериозни отстъпки. \r\nЗа възобновяването на „нормандския формат“, чийто участници не са се срещали от 2016 г., започна да говори още преди президентските избори в Украйна. А след избирането на Владимир Зеленски подобна среща стана осезаема необходимост: новият лидер добре осъзнаваше, че без Владимир Путин избирателните обещания за Донбас биха били невъзможни за изпълнение. Москва обаче веднага даде да се разбере, че само заради срещата няма да има среща. Киев, първо, трябва да осигури изтеглянето на войски в поне три населени места (Станица Луганская, Золотое и Петровское) от общо 30. И второ, да се признае „формулата на Щайнмайер“, която урежда прилагането на закона за специалния статут на Донбас. (В деня на местните избори той трябва да влезе в сила временно и след като ОССЕ ги признае изборите за честни и свободни, за постоянно.) Отне няколко месеца, за да се изпълнят тези условия. От руска страна част от сделката беше освобождаването на украински моряци, режисьора Сенцов и други известни затворници (след това Зеленски имаше стимул да изпълни други изисквания) и връщането на задържаните в Керченския проток кораби на 18 ноември, се превърна, така да се каже, в окончателен акорд. \r\nПървите информации относно съгласуването на датата на срещата на „Нормандската четворка“ на 9 декември бяха направени от Елисейския дворец, което, знаейки страстта на Еманюел Макрон към публични изяви, изобщо не бе изненадващо. Киев и Берлин веднага потвърдиха тази информация. Москва, съдейки по оскъдните коментари от кулоарите на срещата на върха на БРИКС в Бразилия, където по това време беше руският президент, би искала да продължи да разтяга проблема, настоявайки за необходимостта от по-щателна подготовка. Когато обаче трима са за, а един против, това вече не е конструктивна позиция, и една кавга с Меркел и Макрон,  очевидно не би била в интерес на Кремъл. Следователно, Владимир Путин, най-вероятно, ще трябва да замине за Париж на 9 декември, без да е получил предварително одобрение на решенията, които могат да бъдат взети от „Нормандската четворка“. Помощникът му Юрий Ушаков заяви, че такава координация е необходима, тъй като целта на срещата е \"да се определят допълнителни стъпки за прилагане на споразуменията от Минск, а не да се фиксира желанието на Киев да преразгледа съществуващите споразумения.\" Самият Путин на пресконференция в Бразилия също се притесни, че Зеленски може да се опита да играе „ва банк“, за да бъдат признати решенията на „Нормандската четворка“ от  2015 г. като несъстоятелни. „И тогава какво ще обсъждаме в „нормандския формат“? – заяви Путин . \r\nВъпреки това в Киев вече обявиха, че все още не разчитат на подготовката на алтернативно споразумение, но ще търсят „корекция точка по точка“ на това, което вече е достъпно, поне в рамките на срока. И тук най-трудният въпрос е политическо уреждане. Според президента Зеленски след среща във \"нормандския формат\" Радата трябва да разработи и приеме нов закон за специалния статут на Донбас в замяна на \"версията на Порошенко\", изтичаща на 31 декември 2019 г. Президентът Путин от своя страна настоява, че съществуващият закон е добър за всички и срокът му просто трябва да бъде продължен. „Всъщност европейските партньори директно поискаха Украйна да направи този закон вечен. И Порошенко по едно време се съгласи с това. Но той не направи нищо\", оплака се в интервю пред репортери самият Путин, като предупреди, че ако Киев сега реши да приеме\" нещо, което няма да бъде съгласувано с ДНР и ЛНР, всичко веднага ще спре отново \". Законът за статута обаче не ограничава плана за вътреукраинско политическо уреждане. Нуждаем се и от закон за избори в непризнати републики, който засега дори не съществува като проект. И решението за амнистия за опълченците, което според споразуменията от Минск трябва да се извърши преди изборите, а не след, както искат да направят в Киев. \r\nПо принцип Дмитрий Песков изобщо не трепна, когато нарече предстоящата среща на „нормандската четворка“ „много сериозна“ и резултатите от нея „непредсказуеми“. „Нека не надценяваме нашите очаквания, за да не бъдем разочаровани по-късно и в същото време да не се подценяваме, надявайки се, че въпреки това подготовката ще окаже своето влияние“, каза говорителят на Кремъл. На срещата на върха е възможно да се постигне съгласие за допълнително изтегляне на войските, както и размяната на затворници по формулата „всички за всички“. Макрон и Меркел вероятно ще изискват от Москва и Киев да се споразумеят за транзита на газ: перспективата да останат през зимата със студени радиатори, както Владимир Путин предупреди Европа наскоро, очевидно не ги устройва. Руският президент вече даде да се разбере, че е готов да направи компромиси по този въпрос: може да бъде сключен нов договор, както по украинското, така и по европейското право. Освен това е обещана отстъпка от 20-25%. \r\n \r\n  Юлиян Марков", "date": "2019.11.19", "title": "„Московский Комсомолец“: Известни са исканията на Путин преди срещата със Зеленски"}
{"url": "http://www.focus-news.net/news/2019/11/19/2720815/pregled-na-osnovnite-temi-v-ruskiya-pechat-agentsiya-fokus.html", "text": "Предаването на украинските военни кораби като жест на добра воля от руска страна и настроенията в Русия и Украйна преди предстоящата среща на върха в \"нормандски формат\" са централна тема на руския печат.  \r\n*** \r\n \r\n  Русия предаде на Украйна военните кораби, задържани преди година след провокация в Керченския проток. Експертите нарекоха този жест на Москва сериозен сигнал към Киев, Берлин и Париж за готовността на руснаците за преговорите в нормандски формат, планирани за началото на декември. Въпреки това Министерството на външните работи в Киев вече побърза да увери, че плановете за съдебен процес срещу Москва остават в сила, пише руският вестник  „Взгляд“ . \r\nИсторията, започнала преди година, приключи - корабите на украинския флот, които бяха задържани от руските граничари през ноември 2018 г., бяха предадени на украинската страна. Трансферът се състоя в неутралните води на Черно море в близост до Тарханкутски полуостров.  \r\nВ навечерието на трансфера съветникът на руския президент Андрей Ермак заяви: „Връщането на бронираните лодки „Бердянск” и „Никопол”, както и буксира „Яна Капу” е в последен етап”. Вечерта в неделя корабите минаха под Кримския мост. Те бяха теглени до мястото на трансфер. \r\nРазследващите от Федералната служба за сигурност (ФСС) на Русия изключиха задържаните кораби от списъка на веществените доказателства по случая, разкри източник от правоприлагащите органи. В същото време се съобщава, че плавателните съдове ще върнати заедно с оръжията им, но без боеприпаси. Личното оръжие на украински моряци, както и документите ще останат в Русия, тъй като представляват веществени доказателства по делото. \r\nСлучаят беше открит, след като корабите на ВМС на Украйна незаконно преминаха руската морска граница на 25 ноември миналата година и в резултат бяха задържани. Общо на борда им се намираха 22 моряци и двама служители на украинската служба за сигурност. Всички те бяха арестувани по обвинение в нарушаване на държавната граница на Русия. През септември тази година моряците бяха прехвърлени в Украйна като част от размяна на затворници между Москва и Киев. \r\n„Това е логично правилно решение и сериозен знак (за) украинските власти, начело с президента. Политиците на Украйна трябва да разберат подобен жест“, заяви депутатът от Крим Юрий Хемпел, ръководител на комитета на Държавния съвет на републиката по публична дипломация и междуетнически отношения. \r\nПо този начин Русия направи сериозна стъпка към „помирение и установяване на добросъседски партньорства, както и към търсене на общо разбиране на въпросите в международния дневен ред“, подчерта кримският депутат. Според него Украйна може да предприеме ответна стъпка: например да възобнови водоснабдяването през Севернокримския канал. \r\nНо вместо благодарност, досега от Киев звучат се чуват само заплахи. Украйна не възнамерява да се откаже от плановете да привлече Москва под отговорност пред Международния трибунал на ООН по морско право, заяви украинският заместник-министър на външните работи по европейска интеграция Елена Церкал. „Докато „Никопол“, „Бердянск“ и „Яна Капу“ се отправят към Одеса, екипът на външното министерство се отправя към Хага, където в четвъртък ще се проведат първите изслушвания на арбитражния съд по делото за нарушение на имунитета на трите украински военноморски съда и на 24 члена на екипажа\", подчерта Зеркал в социалната мрежа „Фейсбук“.  \r\nВъпреки това Киев извлече поука от историята - „оттогава не е имало повторение на подобни инциденти“, заяви пред вестника Константин Косачев, ръководител на Комисията по международни въпроси на Съвета на федерацията. Според сенатора  „тази история сработи блестящо. Самите кораби определено не са ни нужни. Време е да ги върнем на собствениците, повтарям, с разбирането, че в бъдеще няма да има такива инциденти\". \r\nВ същия дух се изказа и депутатът в Държавната дума от Крим Константин Бахарев. Украинските власти трябва стриктно да се придържат към нормите на международно корабоплаване в Керченския проток и да не повтарят провокации с нерегламентирано преминаване на кораби, предупреди Бахарев. \r\nВръщането на украински кораби е жест на добра воля от страна на Москва, подчертаха представители на Крим в Съвета на федерацията. Сенаторът Олга Ковитиди нарече тази стъпка елемент от трудния диалог между Русия и Украйна. Колегата й Сергей Цеков подчерта: „Русия проявява добри намерения по отношение на Украйна, без да поставя някакви задължителни условия“.  \r\nКримският сенатор се надява на отговор от страна на Киев. „Това ще характеризира настоящото правителство на Украйна. Но това не е първата стъпка, която сме предприели “, каза Цеков. От негова гледна точка такава крачка може да бъде възобновяване на транспортните връзки между Украйна и Русия.„Нашите мъже в зряла възраст, възрастните, не са допускани до Украйна\", добави Цеков, отбелязвайки: „Има повече от достатъчно възможности за демонстриране на искрени намерения за подобряване на отношенията с Русия\". \r\nУкраинският политолог Михаил Погребински вижда във връщането на корабите сигнал от Москва не само за Киев, но и за партньорите на Русия в нормандската четворка. „Това е демонстрация на добра воля. Точно тези думи вече са изречени и аз съм съгласен с тях. Изглежда добре в Париж и Берлин. Москва показва – връщаме този боклук на Украйна и се надяваме, че тя също ще продължи с прилагането на Минските споразумения. Това се вписва в настоящата политическа тенденция, която бих нарекъл „московски фар“, заяви Погребински в коментар за вестника.  \r\n„Като цяло това е само малък елемент от атмосферата за прилагане на Минските споразумения и ефективността на нормандския формат. Не предвиждам някакви далечни последици от това събитие“, завърши киевският политолог. \r\nПодобно мнение изрази и бившият премиер на ЛНР Марат Баширов. Според него, след прехвърлянето на задържаните кораби от Русия, трудно може да се очаква подобряване на отношенията с Украйна. Връщането на корабите е жест на мир, адресиран преди всичко към френския президент Еманюел Макрон и германския канцлер Ангела Меркел. Демонстрация, че Русия се ангажира с конструктивен диалог в рамките на процеса в Минск. \r\n„Но в същото време това също показва, че докато руската страна не получи гаранции по онези въпроси, които ще бъдат обсъдени на срещата в нормандски формат, Москва няма да се съгласи да я проведе\", изрази увереност Баширов. „Неведнъж сме чували от  Зеленски и неговите доверени служители, че Киев възнамерява да преразгледа Минските споразумения, че Украйна има определен „План Б“, за който никой не знае, но който очевидно може да бъде обявен по време на срещата нормандската четворка\". Това е неприемливо за руската страна, подчерта политологът. Докато не бъдат изработени всички предложения на ниво помощници, руската страна няма да участва в нормандския формат, смята Баширов. \r\nВторият много важен аспект, който невидимо присъства, според експерта, е споразумението за природния газ. „Тук позицията на руската страна е доста сложна - Москва възнамерява да достави на Европа газ, изпълнявайки изцяло всички договорни задължения. В същото време Русия е готова да изнася газ през украинската газова транспортна система“, подчерта Баширов. „И второ. За Русия е трудно да доставя газ за украинските потребители, предвид съществуващите гигантски, напълно неразумни съдебни дела от „Нафтогаз“ срещу „Газпром“. \r\n„Именно на този фон – Минските споразумения и газовите въпроси, се очертава контурът на бъдещата среща в нормандския формат\", обобщи Баширов. \r\n*** \r\n \r\n Украинското \"Движение за съпротива срещу капитулацията\" обяви общонационална мобилизация в навечерието на срещата на \"нормандската четворка\". Участниците се опасяват, че екипът на Владимир Зеленски ще направи отстъпки на руската страна, заплашвайки националната сигурност. Срещата на лидерите на Руската федерация, Украйна, Германия, Франция е насрочена за 9 декември в Париж. На 21 ноември в Киев ще се проведе митинг, наречен „Имаме достойнство“, пише руският вестник  „Независимая газета“  в материал, представен без редакторска намеса. \r\n„Движението за съпротива срещу капитулацията“ се формира от участниците в различни протести, проведени в Киев в началото на октомври - заради решението на екипа на Зеленски да се съгласи на споразумение в Донбас по „формулата на Щайнмайер“. Като цяло формулата предполага провеждането на местните избори в районите извън контрола на Киев и предоставянето на разширени правомощия (специален статут) на новите местни власти. \r\nУчастниците в протестите считат, че президентът се е съгласил да проведе избори, тоест да изпълни политическите клаузи на споразуменията от Минск, преди клаузите, посветени на гарантиране на сигурността. \r\nВладимир Зеленски вече няколко пъти е заявявал, че това не е така: „Няма и няма да има избори под дулата на оръжията“, „... временният закон за специална процедура за местно самоуправление в определени райони на Донецка и Луганска области (известен също като закон за специален статут на Донбас) ще започне да действа постоянно, при условие че местните избори  там се проведат в съответствие с Конституцията на Украйна и законодателството на Украйна, а също и след публикуването на доклада на ОССЕ, че изборите са проведени според стандартите на ОССЕ и международните  стандарти за демократични избори. \" \r\n„Нормандската четворка“ трябва да реши точно как да координира прилагането на въпросите, свързани със сигурността и политическите аспекти на Минските споразумения. Тази задача беше поставена още през есента на 2016 г., когато лидерите на Руската федерация, Украйна, Германия, Франция за последен път проведоха преговори в пълен формат. Тогава екипът на Петро Порошенко поиска споразуменията да бъдат разделени на две части и на първия етап да бъдат приложени всички точки, свързани със сигурността (прекратяване на огъня, изтегляне на войските, прехвърляне на контрола над границата), а на втория етап всички политически точки (амнистия, провеждане на избори, предоставяне на местна власт на разширени правомощия). Непризнатите републики (ДНР и ЛНР) не предприеха този подход, като поискаха споразуменията от Минск да се изпълняват в реда, в който са изписани точките им, като се редуват решаването на проблемите със сигурността с решението на политическите въпроси. Руската страна подкрепи тази логика на действие. \r\nОттогава преговорите са в задънена улица. Сега екипът на Зеленски, съдейки по публичните изявления, се придържа към линията, зададена от Порошенко: първо сигурността, а след това политическото споразумение. Въпреки това участниците в новото движение обвиняват властите, че се подготвят за капитулация. \r\nМиналия уикенд в Киев се проведе Националният форум за достойнството, в който взеха участие 300 делегати, представляващи различни региони на Украйна. Това съобщи един от координаторите на „Движението за съпротива срещу капитулацията“ Андрей Юсов. Той публикува призива, приет на срещата пред хората и властите. Като цяло участниците в срещата критикуват решенията на екипа на Зеленски както във външната, така и във вътрешната политика: „Докато Русия продължава агресивната война срещу държавата ни, украинското ръководство заявява готовността си да предостави специален статут на Донбас при руски условия, да проведе избори на окупираните територии, да отмени санкциите срещу агресора, да се откаже от набора във въоръжените сили, да възобнови сътрудничеството с Русия в енергийния сектор; поставя под съмнение желанието на Украйна за членство в НАТО. Подобни действия на властите демотивират и морално обезоръжават украинското общество, създават атмосфера на безпокойство и несигурност ... \"Участниците в срещата в Киев заявиха, че с такова развитие на събитията, Украйна я очаква хаос:\" За съжаление властите не осъзнават истинските причини и реалните извършители на руско-украинската война .. Техните грешни оценки (на властите. - „НГ”) пораждат същите фалшиви надежди на част от обществото за лесно мирно разрешаване на военния конфликт и бързо нормализиране на отношенията с Русия (която всъщност се стреми да унищожи нашата държава).\" \r\nВечерта на 21 ноември движението насрочи митинг на площад Независимост, който както през 2013-2014 г. беше наречен „вече“. \"Започваме процеса на подготовка на програма за действие за спасението на Украйна днес и победа, както и национален успех в близко бъдеще\", каза Юсов. На митингите могат да прозвучат директни обвинения. Един от лидерите на движението, бивш член на украинската делегация по време на разговорите на тристранната контактна група в Минск, Роман Безсмертни наскоро обяви в ефира на телевизия „Еспресо“, че помощникът на президента Андрей Йермак е в контакт с помощника на президента на Русия Владислав Сурков. Прави впечатление, че преди това Йермак съобщаваше за телефонните разговори на президентите на Украйна и Руската федерация. Сега той беше първият, който съобщи за връщането на задържаните от Русия кораби в Украйна. Безсмертни заяви, че контактите на помощника на Зеленски подкопават доверието на западните партньори. В Украйна също мнозина са недоверчиви към възможността за задкулисни преговори. Това беше обсъдено миналата седмица, когато възникна въпросът за двустранна среща между президентите на Украйна и Руската федерация в Астана. И въпреки че и двете страни опровергаха подготовката за такъв формат, не всички в Киев повярваха в това. \r\n„Това е опасен капан“, каза Иля Куса, експерт по международна политика в украинския Институт за бъдещето, политолог. В статия за изданието „Главред“ той отбеляза, че предложението за среща в Астана не е случайно: „Схемата е много подобна на това как с помощта на Казахстан Руската федерация успя да маргинализира„ женевския формат “във връзка със ситуацията в Сирия и да го замени с „Астански“, вкарвайки там регионални играчи, включително Иран и Турция. В резултат на това резултатите от работата на Астанския формат се обсъждат днес в Женева и целият дневен ред на процеса в Женева е формиран въз основа на резултатите от проруския „Астански формат“. Куса отбеляза, че идеята за необвързваща среща между президентите на Украйна и Русия може да доведе до това, Зеленски да приеме предложенията на Путин. \r\nВ Киев призовават Зеленски да не се съгласява на срещата, предложена от неговите помощници с Путин, във формата на двустранни преговори. През октомври украинският президент заяви пред репортери, че мнозина преди това са го обезкуражили от телефонни разговори с руския лидер. Както знаете, три такива разговора са проведени от деня, когато Зеленски е избран за президент. Според резултатите от тях през лятото стана възможно да се спре започналото в Донбас утежняване на обстановката, а в началото на есента да се проведе украинско-руска размяна на осъдени и задържани лица, които двете страни взаимно наричат политически затворници. \r\nВ отговор на въпросите на журналистите какво би казал на Путин по време на първата си лична среща, Зеленски каза: „Все още не мога да ви кажа какво ще кажа на Владимир Путин на нашата среща. Защото ще се обърна не само към Владимир Путин, но ще се обърна и към г-жа Меркел и към господин Макрон. Това ще бъде среща на четирима лидери. Оставете на мен тактиката на моето поведение и разговора с Путин, ако е възможно.\" Но членовете на „Движението за съпротива срещу капитулацията” предават намерение да повлияят както на тактиката на действията на Зеленски, така и на стратегическите му решения. Заради това, „вечето“ отива към Майдан. Ще ги послуша ли Зеленски, ще стане известно в началото на декември. \r\n*** \r\n \r\n Известни са исканията на Путин преди срещата със Зеленски, пише руският вестник  “Московский Комсомолец“ \r\nВладимир Путин ще се срещне с Владимир Зеленски на 9 декември  - Кремъл потвърди датата на срещата на върха на \"Нормандската четворка\" и участието на руския президент в нея. Дмитрий Песков обаче призова да не се повишават очакванията, за да няма разочарования  по-късно. Позициите на Москва и Киев относно уреждането на конфликта в Донбас все още са далеч от сближаване и за постигането на компромис една от страните ще трябва да направи сериозни отстъпки. \r\nЗа възобновяването на „нормандския формат“, чийто участници не са се срещали от 2016 г., започна да говори още преди президентските избори в Украйна. А след избирането на Владимир Зеленски подобна среща стана осезаема необходимост: новият лидер добре осъзнаваше, че без Владимир Путин избирателните обещания за Донбас биха били невъзможни за изпълнение. Москва обаче веднага даде да се разбере, че само заради срещата няма да има среща. Киев, първо, трябва да осигури изтеглянето на войски в поне три населени места (Станица Луганская, Золотое и Петровское) от общо 30. И второ, да се признае „формулата на Щайнмайер“, която урежда прилагането на закона за специалния статут на Донбас. (В деня на местните избори той трябва да влезе в сила временно и след като ОССЕ ги признае изборите за честни и свободни, за постоянно.) Отне няколко месеца, за да се изпълнят тези условия. От руска страна част от сделката беше освобождаването на украински моряци, режисьора Сенцов и други известни затворници (след това Зеленски имаше стимул да изпълни други изисквания) и връщането на задържаните в Керченския проток кораби на 18 ноември, се превърна, така да се каже, в окончателен акорд. \r\nПървите информации относно съгласуването на датата на срещата на „Нормандската четворка“ на 9 декември бяха направени от Елисейския дворец, което, знаейки страстта на Еманюел Макрон към публични изяви, изобщо не бе изненадващо. Киев и Берлин веднага потвърдиха тази информация. Москва, съдейки по оскъдните коментари от кулоарите на срещата на върха на БРИКС в Бразилия, където по това време беше руският президент, би искала да продължи да разтяга проблема, настоявайки за необходимостта от по-щателна подготовка. Когато обаче трима са за, а един против, това вече не е конструктивна позиция, и една кавга с Меркел и Макрон,  очевидно не би била в интерес на Кремъл. Следователно, Владимир Путин, най-вероятно, ще трябва да замине за Париж на 9 декември, без да е получил предварително одобрение на решенията, които могат да бъдат взети от „Нормандската четворка“. Помощникът му Юрий Ушаков заяви, че такава координация е необходима, тъй като целта на срещата е \"да се определят допълнителни стъпки за прилагане на споразуменията от Минск, а не да се фиксира желанието на Киев да преразгледа съществуващите споразумения.\" Самият Путин на пресконференция в Бразилия също се притесни, че Зеленски може да се опита да играе „ва банк“, за да бъдат признати решенията на „Нормандската четворка“ от  2015 г. като несъстоятелни. „И тогава какво ще обсъждаме в „нормандския формат“? – заяви Путин . \r\nВъпреки това в Киев вече обявиха, че все още не разчитат на подготовката на алтернативно споразумение, но ще търсят „корекция точка по точка“ на това, което вече е достъпно, поне в рамките на срока. И тук най-трудният въпрос е политическо уреждане. Според президента Зеленски след среща във \"нормандския формат\" Радата трябва да разработи и приеме нов закон за специалния статут на Донбас в замяна на \"версията на Порошенко\", изтичаща на 31 декември 2019 г. Президентът Путин от своя страна настоява, че съществуващият закон е добър за всички и срокът му просто трябва да бъде продължен. „Всъщност европейските партньори директно поискаха Украйна да направи този закон вечен. И Порошенко по едно време се съгласи с това. Но той не направи нищо\", оплака се в интервю пред репортери самият Путин, като предупреди, че ако Киев сега реши да приеме\" нещо, което няма да бъде съгласувано с ДНР и ЛНР, всичко веднага ще спре отново \". Законът за статута обаче не ограничава плана за вътреукраинско политическо уреждане. Нуждаем се и от закон за избори в непризнати републики, който засега дори не съществува като проект. И решението за амнистия за опълченците, което според споразуменията от Минск трябва да се извърши преди изборите, а не след, както искат да направят в Киев. \r\nПо принцип Дмитрий Песков изобщо не трепна, когато нарече предстоящата среща на „нормандската четворка“ „много сериозна“ и резултатите от нея „непредсказуеми“. „Нека не надценяваме нашите очаквания, за да не бъдем разочаровани по-късно и в същото време да не се подценяваме, надявайки се, че въпреки това подготовката ще окаже своето влияние“, каза говорителят на Кремъл. На срещата на върха е възможно да се постигне съгласие за допълнително изтегляне на войските, както и размяната на затворници по формулата „всички за всички“. Макрон и Меркел вероятно ще изискват от Москва и Киев да се споразумеят за транзита на газ: перспективата да останат през зимата със студени радиатори, както Владимир Путин предупреди Европа наскоро, очевидно не ги устройва. Руският президент вече даде да се разбере, че е готов да направи компромиси по този въпрос: може да бъде сключен нов договор, както по украинското, така и по европейското право. Освен това е обещана отстъпка от 20-25%.", "date": "2019.11.19", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/11/19/2720817/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Изказванията на Борис Джонсън и Джереми Корбин пред форума на CBI, както и предупреждението на бившия лейбъристки премиер Гордън Браун за опасност от дълбоко разделение на страната преди предстоящите избори са сред темите в британския печат.  \r\n*** \r\n Лидерите на трите основни партии в Обединеното кралство ще говорят днес на конференция на Конфедерацията на британската индустрия (CBI) в Лондон, но не само бизнесът ще слуша, а изказванията също ще покажат как лидерите се опитват да определят изборите, пише националният ежедневник  The Guardian. \r\n \r\nЗа Лейбъристката партия става въпрос за отмяна на десетилетия строги ограничения. Лидерът на партията Джереми Корбин ще говори за броя на работните места, които могат да бъдат създадени от зеления фонд за трансформация на неговата партия в размер на 250 милиарда паунда. Но за торите изборите са преди всичко за Брекзит и министър-председателят на Обединеното кралство Борис Джонсън ще твърди, че се нуждае от мнозинство, защото парламентът се опитва да „саботира демократичната воля на народа“.  \r\n \r\nИзданието публикува откъс от речта, която Джонсън ще изнесе: „Нека да го кажем направо-големият бизнес не иска Брекзит. Изяснихте това ясно през 2016 година, при това по-силно от всяка друга група. Но също така е ясно, че това, което искате сега и искате от известно време, е сигурност. За да можете да планирате и инвестирате, за да можете да се разраствате и разширявате, за да можете да създавате работни места и просперитет. Въпреки че не сте го искали, народът гласува за него (Брекзит – бел.р.). И така политиците трябваше да го изпълнят. Това бяха политици в разбит парламент, а не вие, които претърпяха провал в това и в някои случаи активно се опитваха да саботират демократичната воля на народа. Затова ние бяхме длъжни да проведем тези избори. Нашият парламент беше настроен да удължи това забавяне“. \r\n \r\nИнтересно е да се отбележи, че Джонсън признава, че големият бизнес не иска Брекзит. Преди четири години конференция на CBI в Лондон беше прекъсната от двама протестиращи от кампанията за напускане на ЕС, която Джонсън впоследствие продължи да води. Те обвиниха CBI, че представляват гласа на Брюксел, а не на бизнеса.  \r\n*** \r\n \r\n Джеръми Корбин ще даде правомощия на местните съвети да поемат контрола върху автобусните услуги, като казва, че по-добрият местен транспорт е „в центъра на нашата програма“, цитира думите му британският вестник  The Times . \r\nМестните власти биха могли да създадат свои собствени общински автобусни компании, които да компенсират намалението на броя на пътниците извън Лондон, заяви лидерът на лейбъристите. \r\nПравомощията в лондонски стил да решават къде и кога да се движат автобусите и да определят тарифите са \"от съществено значение\" за стимулиране на местните икономики, каза той днес пред бизнес лидерите. \r\nЛейбъристите биха въвели и „абсолютно изискване“ автобусите да са в синхрон с железопътните разписания. \r\nИзказвайки се на конференцията на бизнеса в Лондон, Корбин се опита да противодейства на твърденията, че е „анти-бизнес“ настроен, като се аргументира: „Не е \"антибизнес\" да си срещу ниското заплащане. Не е \"антибизнес\" да се каже, че най-големите корпорации трябва да плащат данъците си, както правят по-малките компании. Не е \"антибизнес\" да се иска просперитет във всяка част на страната ни, а не само в Лондон.\" \r\nТой обеща на бизнеса „повече инвестиции, отколкото някога сте мечтали“ при управление на лейбъристите, след критиката на организацията на бизнес-лидерите, че плановете му за национализация са „изпратили студени тръпки в страната и в чужбина“. \r\nАвтобусните услуги отдавна са приоритет за Корбин, който обвинява дългосрочния спад на броя на пътниците в съкращенията на правителството и дерегулацията, датираща от 80-те години. \r\nЛондон, където автобусните услуги остават регулирани, отбеляза ръст на пътуванията през последните 20 години спрямо спада в останалата част от страната, докато тарифите са се увеличили със 160 на сто от 1995 г. През 2017-18 г. пътуванията във Великобритания са намалели с 90 милиона до 4,8 милиарда. \r\nКорбин припомни, че като депутат  през 80-те години „ние успяхме да наложим принципа, че трябва да има изцяло регулиран автобусен транспорт в Лондон. За съжаление, това не важи другаде. \" \r\n„Новоизбраните кметове се опитват да развият регулирана автобусна линия в целия си регион. Това, което правим, е да дадем възможност на местните власти да развиват автобусни услуги там, където ги няма. На някои е позволено да го правят в Закона за автобусите, на други не. Ще разширим това за всички “, каза Корбин. \r\n„Също така бихме поставили абсолютно изискване за интеграция на услугите между автобусите и железопътните услуги. Достъпът до автобус е нещо, което е важно за цялата работна сила, сигурен съм, както и за общностите като цяло.“ \r\n„Ако искаме да развиваме икономически крайградските и селските райони, тогава трябва да има доброкачествена система за обществен транспорт за тях, а автобусите и трамвайното метро са съществена част от това. Това част от нашето мислене и в центъра на нашата програма.\" \r\nДам Каролин Феърбърн, генерален директор на CBI, повтори корпоративната критика на плановете за ренационализация на лейбъристите, която, според нея, ще доведе „до висока цена и с несигурна възвръщаемост на данъкоплатците“. \r\n*** \r\n \r\n Разделящата нацията кампания  може допълнително да дестабилизира политическото положение на Великобритания и да раздели още повече враждуващите политически лагери, предупреди бившият премиер лейбърист Гордън Браун, цитиран от британското издание  The Independent  . \r\nВ свое изказване бившият премиер обвини консерваторите в „подклаждане на английския национализъм“ и заяви, че въпросът за ЕС е „отрова“ в обществения живот на Великобритания. \r\nБраун предупреди, че \"горчивите разделения на страната\" сега са \"не само заради Брекзит\", говорейки за разделението между Севера и Юга, спорове между богатите и бедните и между \"четирите нации, които доскоро формираха сплотено Обединено кралство\" - все потенциални разделителни линии. \r\n\"Това ще отнеме много повече от едни избори - може би поколение - за да се сложи край на разширяващите се разломи в страната ни и да се източи отровата, която все повече заразява националния ни живот\", каза той. \r\n\"Огромно мнозинство от хората във Великобритания - 77 на сто - сега смятат, че Брекзит подхранва предразсъдъците и прави страната ни по-разделена от всякога.\" \r\n„С Шотландската народна партия, която заплашва с „твърда политика“  за отделяне на Шотландия и консерваторите, които подклаждат английския национализъм с тяхното твърдение, че Шотландия ще управлява Англия, ако има лейбъристко правителство, националистите от двете страни са по-заинтересовани да експлоатират разделения, а не да ги прекратят. \r\nКонсерваторите отхвърлиха възможността за втори референдум за независимост на Шотландия, който Шотландската народна партия би поискала като цена за поставянето на Джеръми Корбин в Даунинг Стрийт. \r\nГордън Браун добави: „На 12 декември можем да разрешим някои от неотложните предизвикателства пред страната - Брекзит, строгите икономии и Националната здравна система, и за това се нуждаем от правителството на лейбъристите, но цялото Обединено кралство ще трябва да работи много по-усилено, за да лекува раните от последните години. \r\n„Възстановяването на националното единство изисква, като отправна точка ,справяне с основните разделящи идеологии - национализма и расизма и не на последно място и с нови закони за премахване на антисемитизма и исламофобията. \r\n„Също така ще се изисква от политиците да достигнат и да влязат в диалог с обществеността, за да активизират нашия публичен дебат и да обновят провалящите институции. \r\n„И ще са необходими мерки за прекратяване на икономическата несигурност, която е почва за популистки национализъм, “завърши бившият премиер Гордън Браун.", "date": "2019.11.19", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/11/19/2720814/kmetat-na-sofiya-yordanka-fandakova-okolo-20-mln-lv-sredno-na-godina-se-investirat-v-stroitelstvoto-na-novi-sgradi-za-detski-gradini-i-uchilishta-obzor.html", "text": "Кметът на София Йорданка Фандъкова провери  изграждането на нова сграда за разширение към 64 Основно училище \"Цар Симеон Велики\" в „Симеоново“. То ще бъде оборудвано с 5 нови класни стаи и физкултурен салон. Ремонтът на сградата трябва да завърши до 5 декември и училището да влезе в експлоатация. По думите на Фандъкова една от важните задачи на Столична община е била и остава да направят така, че да няма училище без физкултурен салон. Тя обясни, че строителството на новата училищна сграда в кв. „Симеоново“ е на своя финал, а директорът на училището, учителите и децата го очакват с нетърпение, тъй като досега те са карали часовете по физкултура в класните стаи. По думите на кмета на София сградата е модерна и с всички мерки за енергийна ефективност. Тя допълни, че в училището има 311 деца, които ще могат да минат в една смяна – нещо, което са заложили в програмата, за да не се налага децата да стават в 5.00 часа за училище. Фандъкова е категорична, че за нея образованието е най-важният приоритет. По думите ѝ около 20 млн. лв. средно на година се инвестират в строителството на нови сгради за детски градини и училища. Тя поздрави Правителството за вече заложената програма от 70 млн. лв. в проекта за бюджет за следващата година и заяви, че ще се възползват веднага. Фандъкова посочи, че в момента се строят 10 нови детски градини и са заложени още 8 за другата година. Тя обърна внимание колко е важно районните кметове да работят, а не само „да мрънкат и да се оплакват“. „Чувам как щели да ме „притискат“. Аз нямам нужна от натиск, ако кметът си е свършил работата. Ако дойдат с готов проект, веднага го залагаме за строителство“, обясни тя. На журналистически въпрос за въвеждането на задължителна детска градина за 4-годишните деца, Фандъкова отговори, че в програмата на ГЕРБ, още когато е била министър на образованието е заложила такава политика. Според нея това е важно за подготовката на децата за 1 клас и е сериозна национална политика. Относно видеонаблюдението, Фандъкова е категорична, че то е ефективно и системата за видеонаблюдение се разширява. По думите ѝ, това е превенция срещу различни посегателства и престъпления и помага на полицията да си свърши работа, ако има такива. Кметът на София обеща да даде информация за всички имена на хората от стария ѝ екип, с които продължава да работи и на тези, с които го обновява. \r\nЗорница КОСТАДИНОВА", "date": "2019.11.19", "title": "Кметът на София Йорданка Фандъкова: Около 20 млн. лв. средно на година се инвестират в строителството на нови сгради за детски градини и училища (ОБЗОР)"}
{"url": "http://www.focus-news.net/news/2019/11/19/2720816/kulinarnoto-sastezanie-az-se-hranya-zdravoslovno-a-tii-shte-se-provede-v-sredno-uchilishte-dobri-chintulov-v-burgas-na-19-noemvri.html", "text": "Кулинарното състезание „Аз се храня здравословно. А ти?“ ще се проведе в Средно училище „Добри Чинтулов“ в Бургас на 19 ноември. Това потвърди за  Радио „Фокус“ – Бургас  директорът на учебното заведение инж. Милена Дренска. По думите ѝ събитието има състезателен характер, а идеята е учениците сами да изготвят здравословна закуска.  \r\n„Участници ще бъдат ученици от Средно училище „Добри Чинтулов“ и Средно училище „Йордан Йовков“. Ще бъдат сформирани отбори от по 8 деца. Децата ще бъдат облечени като едни малки готвачи, затова смятам, че ще бъде много интересно за тях“, отбеляза инж. Дренска. Тя добави, че подобно събитие е било организирано и преди години, но за първи път то има състезателен характер и в неговия край участниците ще получат награди.  \r\n„Подобни събития са важни, защото касаят здравето на децата, а нашата първа функция е да запазим техния живот и здраве, т. е., да нямат аномалиите, на които сме свидетели в последно време – наднормено тегло, високо кръвно налягане и други. Искаме по един по-интересен начин да накараме децата сами да желаят да се хранят по здравословен начин“, допълни още инж. Милена Дренска.  \r\nСъбитието „Аз се храня здравословно. А ти?“ се организира от Община Бургас и Дирекция „Профилактика на болестите и промоция на здравето“ към Регионалната здравна инспекция.  \r\nМария ПОПЧЕВА", "date": "2019.11.19", "title": "Кулинарното състезание „Аз се храня здравословно. А ти?“ ще се проведе в Средно училище „Добри Чинтулов“ в Бургас на 19 ноември"}
{"url": "http://www.focus-news.net/news/2019/11/19/2720821/gasta-magla-namalyava-vidimostta-v-tsentralnata-chast-na-sofiya.html", "text": "Гъста мъгла намалява видимостта в централната част на София, съобщи  слушател на Радио „Фокус“ . Водачите да шофират с повишено внимание, с по-ниска скорост и с по-голяма дистанция.", "date": "2019.11.19", "title": "Гъста мъгла намалява видимостта в централната част на София"}
{"url": "http://www.focus-news.net/news/2019/11/19/2720819/d-r-evgeniya-nedeva-rzi-veliko-tarnovo-ot-1-noemvri-zapochna-ezhednevnoto-sabirane-na-danni-za-sluchaite-na-grip-i-ostri-respiratorni-zabolyavaniya.html", "text": "От 1 ноември Регионална здравна инспекция (РЗИ) - Велико Търново започна ежедневното събиране на данни от медицинските специалисти, които са включени в областното проучване на грип и остри респираторни заболявания. Това съобщи за  Радио „Фокус“ - Велико Търново  директорът на РЗИ - Велико Търново д-р Евгения Недева. Тя уточни, че събирането на данни ще продължи до 31 март 2020 година. „Информацията, която ще постъпва в контролното звено, ще бъде по-детайлна от предходни години и ще включва не само брой заболели, но и възрастовите групи на пациентите и други признаци. Партньори са ни както общопрактикуващите лекари, така и лечебните заведения в региона и общински служители. Ще се събира информация и от МОБАЛ „Д-р Стефан Черкезов” и общинските лечебни заведения, като при необходимост ще се обявява грипна ваканция в съответната община.“, каза д-р Недева. \r\nД-р Недева заяви, че обявяването на грипна ваканция ще става в съответствие с новите указания на здравното министерство. „Ще следим заболеваемостта в училищата и детските градини, като ще преценяваме според разпространението на грипа и колко усложнения има, за да може, ако се налага, да обявим грипна ваканция и по-рано. Бихме могли да разгледаме определена ситуация и конкретна община и само в нея да обявим грипна ваканция“, посочи директорът на РЗИ - Велико Търново. \r\nПо думите на д-р Недева за първи път Регионалната здравна инспекция ще издава предписания на спортни, езикови и други обучителни детски школи за преустановяване на работа по време на грипната ваканция. „Причината е, че ако за определен период от време се затворят само държавните структури, а останалите работят, на практика се обезсмисля обявяването на грипна ваканция“, обясни д-р Евгения Недева. \r\nРени АТАНАСОВА", "date": "2019.11.19", "title": "Д-р Евгения Недева, РЗИ - Велико Търново: От 1 ноември започна ежедневното събиране на данни за случаите на грип и остри респираторни заболявания"}
{"url": "http://www.focus-news.net/news/2019/11/19/2720820/pregled-na-mezhdunarodnite-novini-do-6-chasa-agentsiya-fokus.html", "text": "Новата Европейска комисия се готви за старт на работата си от 1 декември, след като депутатите одобриха окончателния състав на екипа, определен от Урсула фон дер Лайен, предава  AFP . \r\nИзбраният председател на ЕК се надяваше да встъпи в длъжност този месец, но членовете на ЕП отхвърлиха трима членове от първоначалния й състав и Великобритания отказа да предложи кандидат, забавяйки процеса. \r\nСлед като Великобритания трябва да напусне блока в края на януари, бившият германски министър на отбраната сега планира да продължи  с 27-членен ръководен екип. \r\nПредложеният комисар от Унгария Оливер Вархели беше одобрен, след като премина през през второ изслушване, за да убеди евродепутатите, че той ще служи на интересите на ЕС, а не дясното популистко правителство на страната му. \r\nОчаква се Европейският парламент да даде окончателно одобрение на целия екип от комисари следващата седмица, проправяйки пътя на Урсула фон дер Лайен да поеме поста от Жан-Клод Юнкер в началото на следващия месец. \r\n*** \r\n \r\n Грузинският парламент възобнови работата, след като бяха разпръснати демонстрантите, които блокираха входовете му от неделя вечерта, предава  TACC . \r\n\"Жалко е, че част от опозицията и нейните представители отново подведоха поддръжниците си и мирният протест наруши закона. Имам предвид блокирането на парламента\", каза председателят му Арчил Талаквадзе, който ръководи заседанието на Бюрото на законодателния орган . \r\nСамо депутатите от управляващата партия \"Грузинска мечта - демократична Грузия\" взимат участие в работата на парламента. Опозиционните партии Обединено национално движение и Европейска Грузия - Движението за свобода бойкотираха работата на законодателния орган. \r\nРъководителят на парламента обвини представителите на опозицията в ескалиране на напрежението и избягване на диалога. \r\n\"Част от парламентарната опозиция сложи вериги на вратите на парламента. Искам да напомня на обществото, че това са хората, които някога сложиха катинари и вериги на правата на човека, медиите, частната собственост, институциите и идеята за свободата на страната. Всичко това благодарение на монополизирани медии, което те представяха като демокрация и независимост“, каза Талаквадзе на заседание на парламентарното бюро. \r\nПредседателят на парламента донесе със себе си верига и катинар, които бяха окачени върху вратите на парламента. \"Искам да им предам  символично тази отрязана верига като спомен, който изразява техните подходи и ценности по отношение на гражданите и държавата\", добави той. \r\n*** \r\n \r\n Руската армия се разположи  в база, изградена на язовир на река Ефрат, по-рано освободена  от американските войници, предава кореспондент на  Anadolu Agency . \r\nРусия разположи силите си в базата на язовир Тишрин в източната част на провинция Алепо на река Ефрат. \r\nПо-рано базата беше освободена от американските военни по време на турската операция  \"Извор на мира“. \r\nКонтролът над базата беше предаден на Русия след реч на руски командир заедно с представителя  на кюрдските Отряди за народна самоотбрана (ОНС)Серван Дервиш.  \r\nПрез декември 2015 г. ОНС подкрепени от ръководената от САЩ международна коалиция, поеха контрола над язовир Тишрин от „Ислямска държава“ \r\nЯзовирът беше първата точка, заета от ОНС на запад от Ефрат. САЩ изградиха база на язовира през януари 2016 г. \r\nПрез миналата седмица Русия разположи сили в базите „Сарин“ и „Сабит“, разположени в северния район Айн ал-Араб на изток от река Ефрат. \r\n*** \r\n \r\n Турция отново заплаши, че ще възобнови трансграничната операция \"Извор на мира\" в Сирия, ако кюрдските части на Отрядите за народна самоотбрана (ОНС) не изтеглят бойците си от турско-сирийската граница. Това заяви в понеделник турският външен министър Мевлют Чавушоглу пред турския вестник Yeni Safak, цитиран от  ТАСС . \r\n\"САЩ и Русия не са предприели необходимите стъпки в рамките на постигнатите споразумения с Анкара. Ако териториите не бъдат изчистени от кюрдските сили, тогава ние ще започнем операцията отново\", цитира думите му вестникът. \r\nСпоред турския външен министър Анкара „със сигурност трябва да се освободи от заплахата от тероризъм“. \r\n*** \r\n \r\n Десетки протестиращи в Хонконг организираха дръзко бягство от двудневна полицейска обсада на университетския кампус, като спуснаха въжета от мост до чакащи ги отдолу мотоциклети, след като Пекин отново предупреди, че може да се намеси, за да прекрати кризата, обхващаща града, предава  AFP . \r\nСблъсъците избухнаха в ранните часове на вторник (местно време – понеделник вечерта българско време) между протестиращите и полицията, които заплашиха да използват смъртоносна сила, за да освободят активистите, блокирани  в Хонконгския политехнически университет. \r\nОбсадата на университета се превърна в битка на волята между полицейските сили в Хонконг и непрекъснато променящото тактиката си протестно движение. \r\nВ понеделник късно вечерта десетки облечени в черно протестиращи от пешеходен  мост се спускаха по въжета на пътя отдолу, където ги очакваха мотоциклети. \r\nПри очевидно координирани усилия десетки хиляди протестиращи се втурнаха към кампуса на университета, за да прекъснат обсадата, като едновременно с това се разразиха сблъсъци с полицията в квартал Коулун. \r\nНяколко десетки души останаха в кампуса, каза един протестиращ пред AFP, въпреки че на редица непълнолетни беше разрешено да напуснат университета след преговори с полицията. \r\n*** \r\n \r\n  Камарата на представителите на Конгреса на САЩ разследва дали президентът Доналд Тръмп е дал неверни показания пред специалния прокурор Робърт Мюлер, предава  TACC . \r\nТова ново разследване на долната камара на Конгреса, контролиранa от Демократическата партия на САЩ, срещу Тръмп стана известно в понеделник. Данните, показващи, че демократите провеждат този процес, бяха обявени в Апелативния съд на Федералния окръг Колумбия от главния юрисконсулт на Камарата на представителите Дъглас Летър. \r\n\"Лъгал ли е президентът? Беше ли нечестен в отговорите си на разследването на Мюлер?\" - попита Летър, говорейки на заседанието на съда. Забележките му са цитирани от американските медии, присъстващи на тези съдебни заседания, включително CNN. \r\nЗаседанието се проведе по повод опитите на демократите в Камарата на представителите да получат класифицираните като „секретни“ материали от разследването на Мюлер. Те бяха поискани от Камарата на представителите през юли. Сега обаче всъщност става ясно, че демократите се опитват да ги използват като част от процедурата за импийчмънт срещу Тръмп, започнала на 24 септември. \r\n*** \r\n \r\n САЩ вече не твърдят, че израелските селища в палестинските територии са незаконни, обяви държавният секретар Майк Помпео, в последната про-израелска промяна на официалната позиция на Вашингтон, предава  AFP . \r\nИзявлението поставя САЩ в противоречие с почти всички страни и резолюциите на Съвета за сигурност на ООН и идва точно на фона на опитите на центриста Бени Ганц за съставяне на правителство, което да замени премиера Бенямин Нетаняху, близък съюзник на президента Доналд Тръмп. \r\n\"След внимателно проучване на всички страни на правния дебат\", каза Помпео пред репортери, САЩ стигнаха до извода, че \"създаването на израелски цивилни селища на Западния бряг само по себе си не противоречи на международното право\". \r\n\"Наричането на създаване на цивилни селища в противоречие с международното право не работи. Това не води до напредък в каузата за мир\", каза Помпео. \r\nДосега политиката на САЩ се основаваше, поне на теория, на правно становище, издадено от Държавния департамент през 1978 г., което казва, че създаването на селища в палестинските територии, превзети десетилетие по-рано от Израел, противоречи на международното право. \r\nЧетвъртата Женевска конвенция  изрично забранява заселването на цивилни на окупирани територии. \r\nДокато Съединените щати като цяло винаги налагат вето на мерките на Съвета за сигурност, критични към Израел, предишният президент Барак Обама, възмутен от Нетаняху, в последните си седмици на власт позволи приемането на Резолюция 2334, която нарече селищата на Израел на Западния бряг „грубо нарушение“ на международното право. \r\n*** \r\n \r\n ЕС продължава да счита за незаконно строителството от Израел на селища на Западния бряг. Това се посочва в изявление, публикувано от ръководителя на дипломацията на ЕС Федерика Могерини, цитирана от  TACC . \r\n„Позицията на Европейския съюз относно израелските политики за заселване в окупираната палестинска територия е ясна и непроменена: цялата тази дейност по заселване е незаконна в съответствие с международното право и подкопава жизнеспособността на двустранното решение на палестино-израелския конфликт и перспективите за траен мир, както бе потвърдено с резолюция 2334 на Съвета за сигурност на ООН “, се казва в изявлението. \r\nСайб Арикат, генерален секретар на Изпълнителния комитет на Организацията за освобождаване на Палестина (ООП), остро осъди изявлението на държавния секретар на САЩ Майк Помпео относно еврейските селища на Западния бряг и обвини Вашингтон в опит да замени международното право със законите на джунглата. Това съобщи палестинската информационна агенция \"Maan\". \r\n\"С подобна позиция по този въпрос, както и позиции в други области в различни региони на света, САЩ директно оспорват международното право, опитвайки се да подкопаят основите му и да ги заменят със законите за джунглата\", каза той. \"Вашингтон по този начин се лиши от ролята на отговорен международен играч и посредник при разрешаване на международни кризи.\" \r\nИзраелският премиер Бенямин Нетаняху приветства изявлението на държавния секретар на САЩ Майк Помпео и благодари за това на президента на САЩ Доналд Тръмп и неговата администрация: \r\n\"Днес (18 ноември) САЩ поеха важен политически курс, който поправя историческа грешка. Администрацията на Тръмп категорично отхвърли фалшивото твърдение, че израелските селища на Западния бряг по своята същност са незаконни според международното право. Израел дълбоко оценява президента Тръмп, държавния секретар Помпео и цялата администрация на САЩ за тяхната твърда позиция в подкрепа на истината и справедливостта и призовава всички отговорни държави, които очакват мир да заемат подобна позиция\".", "date": "2019.11.19", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/11/19/2720824/predstoyashti-sabitiya-v-stranata-za-19-noemvri-agentsiya-fokus.html", "text": "*** \r\n \r\nОт 10.00 часа във Военна академия „Георги Стойков Раковски“, президентът Румен Радев ще участва в отбелязването на празника на Сухопътни войски. \r\n \r\n \r\n*** \r\n \r\nОт 09:00 часа в зала 6 на НДК, ще се проведе среща-дискусия на тема: „5G: интелигентна трансформация и растеж“. Участие в дискусията ще вземат: Иван Димитров, председател на Комисията за регулиране на съобщенията; Росен Желязков, министър на транспорта, информационните технологии и съобщенията; проф. д.ик.н. Стати Статев, ректор на Университета по национално и световно стопанство и директор на Институт по икономика и политики. \r\n \r\n*** \r\n \r\nОт 09:00 часа в хотел „ИнтерКонтинентал“, Дипломатическият институт, със съдействието на дирекциите „ООН и сътрудничество за развитие“ и „Външноикономически отношения“ в МВнР, организира семинар на тема „По пътя към многогодишната рамка на Р България за подпомагане на развитието и хуманитарна помощ за периода 2020-22 г.“   \r\n \r\n*** \r\n \r\nОт 10:00 часа в заседателната зала „София\" на Столичния общински съвет, ще се проведе заседание.  \r\n \r\n*** \r\n \r\nОт 10:00 часа, в централата на КТ „Подкрепа“, ще се проведе заседание на двата Национални стачни комитета на КТ „Подкрепа“ и на КНСБ, на което ще се обсъждат бъдещите съвместни действия относно предложението първият ден от временната нетрудоспособност (болнични) да не се плаща от работодателите от 1 януари 2020 г.  и да остава за сметка на работещите. \r\n \r\n*** \r\n \r\nОт 10:00 часа в Националния пресклуб на БТА ще се проведе пресконференция на тема: „Добри практики и модели за мониторинг и оценка на проекти\" и \"анализ и оценка на използваната система за отчетност и докладване напредъка в изпълнението на  актуализираната стратегия за продължаване на реформата в съдебната система 2014-2020 г.\". \r\n \r\n*** \r\n \r\nОт 10.00 часа в зала „София“ на Гранд Хотел „София“, ще се проведе дискусия на тема: „Алтернативен бюджет за по-високи доходи“. \r\n \r\n*** \r\n \r\nОт 10:30 часа в Международен център – УниКредит Булбанк (ул. „Аксаков“ 8), ще се проведе пресконференция, посветена на 25-ия Ежегоден благотворителен базар на Международен женски клуб - София. В пресконференцията участие ще вземат: - Албена Джоунс, президент на Международен женски клуб – София; Ангелина Лякова, координатор на 25-ия благотворителен базар; Ивайло Иванов, управител на Интер Експо Център; Теодора Петкова, председател на Управителния съвет и главен изпълнителен директор на „УниКредит Булбанк“. \r\n \r\n*** \r\n   \r\nОт 10.45 часа на ул. „Никола Габровски 30“ ще се проведе брифинг на Националния щаб в рамките на пълномащабно учение „Защита 2019 г.“, ръководен от министъра на вътрешните работи Младен Маринов. \r\n \r\n*** \r\n   \r\nОт 11.00 часа в сградата на \"Черковна\" 90 ще се проведе брифинг на Специализираната прокуратура и ГДБОП за неутрализирана организирана престъпна група за производство на неистински документи. \r\n \r\n*** \r\n \r\nОт 11.30 часа, в зала „Мусала“ на хотел „Хилтън“, заместник-министърът на регионалното развитие и благоустройството Деница Николова ще съпредседателства  заседание на Съвместния комитет за наблюдение на Програмата за трансгранично сътрудничество Интеррег V-A Гърция – България 2014-2020 г. \r\n \r\n*** \r\n \r\nОт 13:00 часа в централата на ПП АБВ на улица „Врабча“-23, ще се проведе пресконференция на партията.  \r\n \r\n*** \r\n \r\nOт 13:00 часа в Интер Експо Център, ще се проведе осмото издание на Предприемаческа борса. \r\n \r\n*** \r\n \r\nОт 17.00 часа пред Аулата на СУ „Св. Климент Охридски“ на бул. „Цар Освободител“-15, ще се проведе официална церемония за връчване на наградите „За жените в науката“ със специалното участие на вицепрезидента Илияна Йотова. \r\n \r\n*** \r\n \r\nОт 18:30 часа в Книжен център „Гринуич“ на бул. „Витоша“-37, ще се състои на премиерата на книгата „Врата на боговете“ от Гергана Лаптева. \r\n \r\n \r\n*** \r\n \r\nОт 18:00 часа, в къща музей „Петко и Пенчо Славейкови“ Националният литературен музей, в. „Български лекар“ и Съюзът на офицерите и сержантите от запаса и резерва организират в памет на Дядо Петко Р. Славейков отбелязване на Дядовден. \r\n \r\n*** \r\n \r\nОт 19:00 часа в зала 1 на НДК, ще се проведе концерт с участието на най-популярните български певци по повод 65-годишнината на Живко Колев.  \r\n \r\n*** \r\n \r\nОт 19:00 часа в кино „Люмиер Лидл“ Детският хор на БНР ще представи коледния концерт „Бяла коледа“. \r\n \r\n*** \r\n   \r\nОт 9.00 часа в Културен център „Морско казино“ Общинският съвет ще проведе редовното си заседание.  \r\n \r\n*** \r\n \r\nОт 11.00 часа в сградата на „Кариерен център” към дирекция „Районна служба по заетостта“ на ул. „Патриарх Евтимий” № 35 А ще се проведе съвместната пресконференция на дирекциите „Бюро по труда“, „Социално подпомагане“ и „Инспекция по труда“. \r\n \r\n*** \r\n \r\nОт 10.30 часа в зала „Варна“ в сградата на Общината ще се проведе пресконференция на Фондация „Карин дом“ във връзка с обявяването на международен архитектурен конкурс за идеен проект на нова сграда на Карин дом. \r\n \r\n*** \r\n \r\nОт 11.00 часа в Аулата на Икономическия университет ще се състои тържествена промоция за връчване на дипломи на Абсолвенти випуск 2019 г. – образователно-квалификационна степен „бакалавър“ в специалност „Финанси“.   \r\n \r\n*** \r\n \r\nОт 14.00 ч. на територията на Кризисния център за лица в кв. „Зона Б“ ще се проведе засаждане на 20 дръвчета за отбелязване на 20-ата годишнина от разкриването на първия за югоизточна Европа SOS Младежки дом. \r\n \r\n*** \r\n \r\nОт 17.30 ч. в Регионална библиотека „Петко Р. Славейков“ ще се проведе иновационен лагер-състезание на Junior Achievement България по повод Световната седмица на предприемачеството.  \r\n \r\n*** \r\n \r\nОт 14.00 часа, на закритата лекоатлетическа писта на стадион „Георги Бенковски“, кметът на Община Видин д-р Цветан Ценков ще бъде гост на детското състезание под мотото „Спортът е по-добрият начин децата да пораснат“. \r\n \r\n*** \r\n \r\nОт 18:00 часа в Музея на хумора и сатирата пред габровска публика ще бъде представен E.U.E.R.P.I. - солов музикален проект на Мирян Колев. \r\n \r\n*** \r\n   \r\nОт 10.00 ч. в VI СУ \"Св. Св. Кирил и Методий\" Фондация \"ПУЛС\" и Областната администрация ще поставят началото на програмата \"Таралежи\". \r\n \r\n*** \r\n \r\nОт 11.00 часа в Езикова гимназия \"Иван Вазов\", журналистът Георги Стоянов ще представи книгата си \"Останете живи”, насочена срещу войната по пътищата. \r\n \r\n*** \r\n \r\nОт 13:00 в Голямата заседателна зала на Висшето училище по сигурност и икономика,         Ръководството на Висшето училище по сигурност и икономика организира представяне на книгата на проф. Боян Биолчев „Преселението“. \r\n \r\n*** \r\n \r\nОт 10.00 часа в МБАЛ – Севлиево ще бъде открито обновеното детско отделение. Ще присъстват Цвета Караянчева и Бойко Борисов. От 11.00 ч. в „Идеал Стандарт – Видима“ ще се състои официалното  откриване на модернизирания завод за санитарна арматура, което съвпада с честванията по повод 85-годишнината на компанията.", "date": "2019.11.19", "title": "Предстоящи събития в страната за 19 ноември (Агенция „Фокус“)"}
{"url": "http://www.focus-news.net/news/2019/11/19/2721116/zapochna-devetata-ofitsialna-tseremoniya-za-vrachvane-na-nagradite-za-zhenite-v-naukata.html", "text": "Пред Аулата на СУ \"Св. Кл. Охридски\" се проведе официална церемония за връчване на наградите \"За жените в науката\", предаде репортер на  Агенция \"Фокус\"  . Със своето изпълнение церемонията откриха музикантите Бояна Желязкова и Асен Маринов. Водеща на събитието е Ива Дойчинова. Специален гост е вицепрезидентът Илияна Йотова. Програмата за жените в науката е създадена през 1998 г. От 9 г. тя се провежда и в България. Каузата е подкрепила над 3000 жени в науката, от които 21 са българки. Три от участничките вече са отличени с Нобелова награда. Журито ще избере три участнички от общо 35 жени в науката, които ще получат стипендии. \r\nЗорница КОСТАДИНОВА", "date": "2019.11.19", "title": "Започна деветата официална церемония за връчване на наградите \"За жените в науката\""}
{"url": "http://www.focus-news.net/news/2019/11/19/2720828/prezidentat-rumen-radev-shte-uchastva-v-otbelyazvaneto-na-praznika-na-suhopatni-voyski.html", "text": "Президентът и върховен главнокомандващ на Въоръжените сили Румен Радев ще участва от 10.00 часа на 19 ноември в тържественото събрание във Военна академия „Георги Стойков Раковски“ по повод празникa на Сухопътни войски. Това съобщиха от  прессекретариата на държавния глава .", "date": "2019.11.19", "title": "Президентът Румен Радев ще участва в отбелязването на празника на Сухопътни войски"}
{"url": "http://www.focus-news.net/news/2019/11/19/2720826/nimh-dnes-vremenno-namalenie-na-oblachnostta-glavno-nad-planinskite-rayoni-maksimalnite-temperaturi-shte-sa-mezhdu-13-i-18.html", "text": "Днес в низините и по поречието на Дунав ще се задържи мъгливо. Преди обяд след временно намаление на облачността, главно над планинските райони, от запад тя отново ще се увеличи. Ще духа слаб вятър от изток-югоизток. Максималните температури ще са предимно между 13° и 18°, по-ниски в местата с трайна мъгла. Атмосферното налягане ще се задържи малко по-високо от средното за месеца. Това съобщи за Агенция \"Фокус\" дежурният синоптик Боряна Маркова от Националния институт по метеорология и хидрология (НИМХ).  \r\nНад Черноморието облачността ще е значителна, на места видимостта ще е намалена. Ще духа слаб вятър от изток-югоизток. Максимални температури на въздуха между 16° и 18°. Температурата на морската вода е 17-18°. Вълнението на морето ще е 2-3 бала. \r\nНад планините ще преобладава слънчево време, но след обяд облачността ще се увеличи. Ще духа слаб до умерен южен вятър. Максимална температура на 1200 метра около 12°, на 2000 метра – около 6°.", "date": "2019.11.19", "title": "НИМХ: Днес временно намаление на облачността, главно над планинските райони, максималните температури ще са между 13° и 18°"}
{"url": "http://www.focus-news.net/news/2019/11/19/2720822/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” \r\n \r\n Метеорологична обстановка: \r\nПрез нощта над по-голямата част от страната облачността ще е значителна, временни разкъсвания ще има главно над югозападните райони. В низините и по поречието на Дунав ще се задържи мъгливо. На 19.11.2019 г., след временно намаление на облачността, главно над планинските райони, от запад тя отново ще се увеличи. Ще духа слаб вятър от изток-югоизток. Минималните температури ще са от 8° до 13°, по-ниски по високите полета на Западна България. Максимални - предимно между 13° и 18°, в местата с трайна мъгла ще останат около 11°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път на София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; \r\nДвижението в тунел „Траянови врата“ посока Бургас се осъществява в една лента поради ремонт на пожаро-известителната система. Ограничено е движението в изпреварващата лента, като движението се осъществява в активната лента. Участъкът е сигнализиран с пътни знаци. Срок до 19.11.2019 г.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\n \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\nОбласт Русе: \r\nДвижението в района на с. Пейчиново при км 3+990 се осъществява в едната лента поради строително монтажни работи на електронната система за събиране на ТОЛ такси за изминато разстояние. Участъкът е сигнализиран с пътни знаци и скоростта е ограничена до 50 км/ч. Срок до 20.11.2019 г. \r\n \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен: \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.05.2020 г.; \r\nОбласт Ловеч:  \r\nДвижението в участъка Микре – Абланица от км 40+370 до км 40+970 се осъществява с повишено внимание поради монтаж на сензори за тегло в асфалтовата настилка. Участъкът е сигнализиран с пътни знаци. Срок до 19.11.2019 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nСтара Загора: \r\nДвижението в участъка с. Ягода – с. Бъдеще от км 213+800 до км 242+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г.; \r\nДвижението в участъка Казанлък – с. Тулово при км 210+200 в района на с.Тулово , се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 22.11.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 20.04.2020 г.;  \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\n \r\n Състояние на републиканската пътна мрежа:  \r\nРемонтни дейности и временна организация на движението (ВОД):   \r\n \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Лозарево от км 60+000 до км 65+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 22.11.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 13.12.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-Велико Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 29.11.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 29.11.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.11.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.11.2019 г.; \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.12.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Сърница от км 6+000 до км 32+000 се ограничава поради частични ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по път II-84-Велинград – Гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 22.11.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 29.11.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 29.11.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път ІІ-63 Перник – Брезник – Трън в чертите на гр. Брезник от км 20+500 до км 21+500 е ограничено от понеделник до петък за времето от 8:00 до 17:00 часа във връзка с ремонтни дейности на площадно пространство.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 06.12.2019 г.; \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 30.11.2019 г.; \r\nПът III-6372: Движението по път III-6372 Стайчовци – Китановци от км 6+000 до км 12+000 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 26.11.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът ІІІ-137: Движението по път III-137 Кнежа – Гостиля от км 5+000 до км 19+0000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 19.11.2019 г.; \r\nПът ІІІ-3404: Движението по път III-3404 Дебово – Любеново от км 4+000 до км 7+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 19.11.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Девин – Кричим се ограничава за всички МПС поради ремонтни дейности на асфалтовата настилка в часовете от 08:00 ч. до 17:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград - Пловдив и обратно. Срок до 22.11.2019 г. \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности:  \r\nПът III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 29.11.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът III-2302: Движението по път III-2302 Ветово – Сеново от км 17+855 до км 30+875 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т.  поради частични ремонтни дейности на асфалтовата настилка.  \r\nОбходен маршрут:  \r\n- В посока София – Сливен: - През гр. Нова Загора – път II-66 – Сливенски минерални бани – Сливен . \t \r\n- В посока Сливен – Ямбол: По път I-6 - през пътен възел „Петолъчката“ – Зимница – Ямбол и обратно. Срок до 08.12.2019 г. \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.11.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г.; \r\nПът II-18: Движението по път II-18 Софийски околовръстен път в участъка Люлин – Нови Искър при км 3+840 се осъществява в една лента и в двете посоки поради оборудване на електронна система за ползване на републиканската пътна мрежа. Срок до 19.11.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\nПът III-2002: Движението път III-2002 Цар Калоян – Костанденец – Захари Стояново – Садина – Зараево – Попово от км 11+500 до км 38+600 се осъществява с повишено внимание поради ремонтни дейности на асфалтовата настилка. Срок до 29.11.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:   \r\nИскърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.11.19", "title": "Актуална пътна обстановка"}
{"url": "http://www.focus-news.net/news/2019/11/19/2721108/normalno-prohodimi-sa-patishtata-v-oblast-smolyan.html", "text": "Нормално проходими са пътищата в област Смолян, съобщи за   Радио „Фокус“ – Смолян  дежурният в Областно пътно управление – Смолян. Времето е облачно, без валежи. Пътните настилки са предимно сухи, но с понижението на температурите през нощта на места е възможно заледяване, затова водачите трябва да шофират внимателно.  \r\nДо 22 ноември и от 25 до 29 ноември, от 8 ч. до 17 ч., е ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Спирането на трафика в делничните дни е за полагането на нова асфалтобетонова настилка. Обходният маршрут е по пътя Девин - Смолян - Асеновград - Пловдив и обратно. В почивните дни събота и неделя движението в отсечката ще е без ограничение. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци.  \r\nВ Смолян пътните настилки са сухи, автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.11.19", "title": "Нормално проходими са пътищата в област Смолян"}
{"url": "http://www.focus-news.net/news/2019/11/19/2720831/ogranichava-se-dvizhenieto-v-izprevarvashtata-lenta-v-tunela-trayanovi-vrata-na-avtomagistrala-trakiya-v-posoka-burgas-poradi-remont-na-pozharo-izvestitelnata-sistema.html", "text": "Движението в изпреварващата лента в тунела „Траянови врата“ на автомагистрала „Тракия“ в посока Бургас, поради ремонт на пожаро-известителната система. Това съобщиха от пресцентъра на  Агенция \"Пътна инфраструктура\" . Трафикът ще се осъществява в активната лента. Агенция „Пътна инфраструктура“ призовава шофьорите да карат със съобразена скорост и повишено внимание.", "date": "2019.11.19", "title": "Ограничава се движението в изпреварващата лента в тунела „Траянови врата“ на автомагистрала „Тракия“ в посока Бургас поради ремонт на  пожаро-известителната система"}
{"url": "http://www.focus-news.net/news/2019/11/19/2720825/predstoyashti-mezhdunarodni-sabitiya-za-19-noemvri-agentsiya-fokus.html", "text": "*** \r\n  Предизборен дебат между Борис Джонсън и Джереми Корбин \r\n \r\n*** \r\n  Визита на чешкия премиер Анджей Бабиш \r\n \r\n*** \r\n  Среща на Ангела Меркел с африкански лидери \r\n \r\n*** \r\n  Членовете на ГСДП започват гласуването за нов лидер \r\n \r\n*** \r\n  Европейският съд ще се произнесе за полската съдебна реформа \r\n \r\n*** \r\n  Пресконференция на Йенс Столтенберг преди срещата на външните министри на Алианса \r\n \r\n*** \r\n  Александър Уиндман и Кърт Волкър ще свидетелстват в рамките на разследването за импийчмънт", "date": "2019.11.19", "title": "Предстоящи международни събития за 19 ноември (Агенция „Фокус“)"}
{"url": "http://www.focus-news.net/news/2019/11/19/2720829/vitseprezidentat-iliyana-yotova-shte-bade-gost-na-vrachvaneto-na-nagradite-za-zhenite-v-naukata.html", "text": "Вицепрезидентът Илияна Йотова ще бъде гост на официалната церемония по награждаването на тазгодишните победителки от Националната стипендиантска програма „За жените в науката“ на 19 ноември, вторник. Това съобщиха от  прессекретариата на държавния глава . Събитието ще се проведе във фоайето пред Аулата на Софийския университет „Св. Климент Охридски“ от 17.00 часа. Вицепрезидентът ще приветства победителките и ще награди една от тях.  \r\nПрограмата „За жените в науката“ е инициатива на L'Oreal и ЮНЕСКО. Националното издание в България стартира през 2010 г. в партньорство със Софийския университет.", "date": "2019.11.19", "title": "Вицепрезидентът Илияна Йотова ще бъде гост на връчването на наградите „За жените в науката“"}
{"url": "http://www.focus-news.net/news/2019/11/19/2720830/ministar-mladen-marinov-shte-rakovodi-natsionalniya-shtab-v-ramkite-na-natsionalno-palnomashtabno-uchenie-zashtita-2019-g.html", "text": "Министърът на вътрешните работи Младен Маринов ще ръководи Националния щаб в рамките на Национално пълномащабно учение „Защита 2019 г.“. Това съобщиха от пресцентъра на  МВР . \r\nПредвидени са брифинги за медиите от 10.45 часа на 19 ноември (вторник) на ул. „Никола Габровски 30“ в София и от 11.00 часа на 20 ноември (сряда) пред сградата на СУ „Св. Св. Кирил и Методий” на ул. Тодор Каблешков №1 в Козлодуй.  \r\nНационално пълномащабно учение „Защита 2019 г.“ стартира на 19 ноември. В сградата на ГДПБЗН на ул. „Никола Габровски“ ще бъде ситуиран Националния щаб, който ще ръководи действията на занятието, което ще се проведе на територията на областите София град, Монтана, Враца и Плевен.   \r\nНа 20 ноември, от 11.00 часа представители на Националния щаб и на Междуведомствената експертна група ще посетят град Козлодуй, където ще се запознаят с дейността на общинския щаб за изпълнение на Плановете за защита при бедствия на общината. Те, заедно с представители на медиите,  ще наблюдават херметизация на обществена сграда и хранителен магазин и евакуация на ученици и училищен персонал в СУ „Св. Св. Кирил и Методий”.", "date": "2019.11.19", "title": "Министър Младен Маринов ще ръководи Националния щаб в рамките на Национално пълномащабно учение „Защита 2019 г.“"}
{"url": "http://www.focus-news.net/news/2019/11/19/2720834/preskonferentsiya-na-pp-abv-shte-se-provede-v-tsentralata-na-partiyata.html", "text": "Пресконференция на ПП АБВ ще се проведе в централата на партията на улица „Врабча“ 23 от 13.00 часа. Това съобщиха от пресцентъра на  ПП АБВ . \r\nПредвидени са следните теми: \r\nТема: \r\n- защо енергетиката е в основата на разговорите с помощник държавния секретар на САЩ и какви са перспективите за 2020; \r\n- позиция на АБВ по предложения за орязване на пари за болнични; \r\n- \"втора пенсия\" като пример за крах с пенсионната реформа; \r\nВ пресконференцията ще участват председателят на ПП АБВ Румен Петков и Любомира Ганчева - зам.-председател на партията.", "date": "2019.11.19", "title": "Пресконференция на ПП АБВ ще се проведе в централата на партията"}
{"url": "http://www.focus-news.net/news/2019/11/19/2720836/denyat-19-noemvri-v-svetovnata-istoriya.html", "text": "На Луната каца “Аполо 12”, а американците Чарлз Конрад и Алън Бийн стават третият и четвъртият човек, стъпили на земния спътник. Годината е 1969. По същото време в Бразилия футболната легенда Пеле вкарва своя гол № 1000. Две години по-рано пък ирландецът Джими О`Конър прави най-бързия хеттрик в историята на професионалния футбол като вкарва 3 гола за 2 минути и 13 секунди. На същия ден, но в далечната 1493 година генуезецът Христофор Колумб достига остров Пуерто Рико по време на втората си експедиция.  \r\nНа 19 ноември 1985 година е първата среща между Роналд Рейгън и Михаил Горбачов – среща - предвестник на промените в отношенията между двете суперсили. Пак като част от демократичните промени на Изток, двата военни блока - НАТО и Варшавският договор подписват декларация за недопускане на агресия един срещу друг (1990). Папа Йоан Павел ІІ се среща за първи път с лидера на комунистическа Куба Фидел Кастро. \r\nВ 1858 година е провъзгласено създаването на последната английска колония в Северна Америка – Британска Колумбия. На същата дата, но през 1867 г. Англия отхвърля молбата на провинция Британска Колумбия да бъде присъединена към Канада.  \r\nПървата радиовръзка е осъществена между Италия и Ню Йорк, САЩ.  \r\nПатентован е моливът, както и първият реактивен самолет тип “Делта”. \r\nПрез Втората световна война започва вторият етап на Сталинградската битка и контранастъплението на съветските войски срещу армията на фашистка Германия (1942 година). Две години по-късно - в рамките на Косовската операция (21 октомври – 30 ноември 1944 година) Дванадесета пехотна и Втора конна дивизия превземат Прищина. В Косово действат съюзните на германците и излъчени от преобладаващото в тази област албанско население балистки банди и СС дивизията “Скендербег”. Албанските партизани на Енвер Ходжа завземат столицата на днешна Албания - Тирана.  \r\n \r\n \r\n2016 г. \r\nИзстрелян е геосинхронен спътник за околна среда и прогнозиране на времето GEOS-R с ракета Атлас 5.  \r\n \r\n \r\n2015 г. \r\nОт територията на Русия стратегически ракетоносци Ту-95МС запускат 12 крилати ракети с въздушно базиране по обекти на „Ислямска държава“ в провинциите Алепо и Идлиб. \r\n \r\n \r\n2014 г. \r\n \r\nБасуки Чахая Пурнама е първият етнически китаец избран за губернатор на столичния окръг на Индонезия. \r\n \r\n \r\n2013 г. \r\n \r\nХорхе Капитанич е новият министър-председател на Аржентина. \r\n \r\nВ Непал се провеждат парламентарни избори. \r\n \r\n \r\n2012 г. \r\n \r\nЗа първи път президент на САЩ посещава Мианмар. \r\n \r\n \r\n2011 г. \r\n \r\nВ Германия са арестувани няколко човека с подозрението, че са част от нелегална неонацистка терористична група „Националсоциалистически в нелегалност“, която извършва убийства на имигранти, бомбени атентати и поредица обири на банки. Други двама членове на тайната организация са намерени мъртви на 4 ноември, след като обират банка в Айзенах и се самоубиват. \r\n \r\nВ южна Либия е арестуван Саиф ал-Ислам Кадафи, син на Муамар Кадафи. \r\n \r\nПолският сейм гласува доверие на правителството на Доналд Туск. \r\n \r\n \r\n \r\n2005 г. \r\n \r\nМахинда Раджапакса полага клетва като президент на Шри Ланка. Мандатът му е 6-годишен. Бива преизбран на 27 януари 2010 г. \r\n \r\n \r\n2001 г. \r\n \r\n \r\nВ Москва президентите на Русия и Молдова подписват Договор за приятелство и сътрудничество между Руската Федерация и Република Молдова, който влиза в сила на 13 май 2002 г. Документът обговаря положенията за стратегическото партньорство между двете страни и за участието на Русия в политическото урегулиране на приднестровския проблем, в който Руската Федерация е в качеството си на посредник и гарант относно спазване суверенитета и териториалната цялостност на Република Молдова. \r\n \r\n \r\n1996 г. \r\n \r\n \r\nВъв Ватикана се провежда първата среща между Папа Йоан Павел II и кубинския лидер Фидел Кастро. \r\nФидел Алехандро Кастро Рус е кубински политик и държавник. Роден е на 13 август 1926 г. Организатор е на “Движение 26 юли” (1955-1956 г.). След комунистическия преврат през 1959 г. става министър-председател на Революционното правителство (до 1976 г.). Първи секретар на ЦК на КП на Куба от 1965 г., премиер-министър (1959-1976 г.). От 1976 г. председател на Държавния съвет и на МС на Куба. Председател на Движението на необвързаните страни (1976-1979 г.). \r\n \r\n \r\n1995 г. \r\n \r\nКамикадзе прониква в египетското посолство в Исламабад, и предизвиква мощна експлозия. Загиват 16 души, а над 60 са ранени. \r\n \r\n \r\n1990 г. \r\n \r\nЛидерите на НАТО и Варшавския пакт подписват първата Декларация за недопускане на взаимна агресия. \r\nНАТО е доброволна система за сигурност на независими държави. Северноатлантическият договор е подписан през 4 април 1949 г. във Вашингтон от външните министри на 12 държави (Белгия, Великобритания, Дания, Исландия, Италия, Канада, Люксембург, Норвегия, Португалия, САЩ, Франция, Холандия); Гърция и Турция се присъединяват през 1952 г., ФРГ - през 1955 г., Испания - през 1982 г., Унгария, Полша и Чехия - през 1999 г. На 29 март 2004 г. към НАТО се присъединяват България, Румъния, Литва, Латвия, Естония, Словения и Словакия. Договорът създава съюз за колективна отбрана по смисъла на член 51 от Хартата на ООН . \r\nНа 14 май 1955 г. България, заедно с Албания, ГДР, Полша, Румъния, СССР, Унгария и Чехословакия, участва в създаването на Военнополитическата организация на Варшавския договор. Договорът е сключен за срок от 20 години, с автоматично продължаване за следващите 10 години при условие, че не е денонсиран една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила и да разрешават всички спорове с мирни средства. Висш ръководен орган на съюза е Политически консултативен комитет. Създадено е обединено командване на въоръжените сили и за негов главнокомандващ е назначен маршалът на СССР - И. С. Конев. По-късно са създадени Комитет на министрите на отбраната, Комитет на министрите на външните работи и Обединен секретариат. \r\n \r\n \r\n1985 г. \r\n \r\nВ Женева е осъществена първата среща на президента на САЩ Роналд Рейгън с генералния секретар на ЦК на КПСС Михаил Горбачов. Резултатите от срещата на високо равнище не водят до конкретни споразумения. Те имат по-скоро морален и психологически характер, и показват желанието на двете суперсили за промяна на курса на външна политика “по пътя към един по-сигурен свят”. \r\n \r\n \r\n1969 г. \r\n \r\n“Аполо 12” каца на Луната, а Чарлз Конрад и Алън Бийн стават третия и четвъртия човек стъпили на най-близкото до Земята небесно тяло. Това е второто кацане на Луната. Мисията е изпълнена от астронавтите Чарлз Конрад (командир), Ричард Гордън (пилот на командния модул) и Алън Бийн (пилот на лунния модул). \r\nЧарлз Конрад (на снимката) е американски астронавт, капитан I-ви ранг от ВМС (в оставка). Завършва Принстънския университет, служи във ВМФ. В групата на астронавтите на НАСА е от 1962 г. Лети на “Джемини-5” (август 1965 г.), “Джемини-11” (септември 1966 г.), “Аполо-12” с който каца на Луната, и орбиталната станция “Скайлъб” (май - юни 1973 г.). \r\n \r\n \r\n \r\n1961 г. \r\n \r\nЗапочва Третата асамблея на Световния съвет на църквите, който продължава до 6 декември. Форумът се провежда в Индия, а Българската православна църква е приета за член на съвета. \r\nСветовният съвет е създаден в Амстердам през 1948 г. по време на Първата асамблея на икуменическото движение и е негов главен орган. Целта е обединение на всички християнски църкви. По своята същност икуменизма произхожда от римокатолическата църква като движение на римокатолическото мисионерство, негови форми се срещат и по линия на различни протестантски обединения, откъдето се разпространява и придобива организационни и идейни форми. Българската православна църква напуска Световния съвет през 1998 г. \r\n \r\n \r\n1949 г. \r\n \r\nКоронован е принцът на Монако Рение III. Той е роден на 31 май 1923 година. На 18 април 1956 г. се жени за холивудската актриса Грейс Кели. Двамата имат три деца Каролина, Алберт и Стефани. Принц Рение III умира в Монако на 6 април 2005 г. \r\nМонако възниква като финикийска колония. През втората половина на XI век - територията на Монако е завладяна от генуезците. През 1215 г. те построяват крепост на мястото на днешната столица. През 1297 г. начело на Монако застава генуезкият род Грималди. От 1419 г. Монако е самостоятелно княжество. От 1641 г. до 1793 г. е протекторат на Франция, до 1815 г. то е фактически присъединено към нея. От 1815 г. до 1817 г. става протекторат на Сардиния. Договорът между Монако и Франция от 1918 г. налага режим близък до протектората. По договор от 1963 г. съществува парична и данъчна обвързаност между двете страни. Монако е наблюдател към ООН от 1956 г. и пълноправен член на организацията от 28 май 1993 г. \r\n \r\n \r\n1946 г. \r\n \r\nВ Париж се провежда първата Генерална конференция на ЮНЕСКО. \r\nЮНЕСКО е международна организация по въпросите на просветата, науката и културата при ООН, създадена през ноември 1945 г. В състава й влизат: Австралия, Австрия, Аржентина, Афганистан, Беларус, Белгия, Бирма, България, Боливия, Бразилия, Великобритания, Венецуела, Виетнам, Гватемала, Германия, Гърция, Дания, Доминиканска република, Египет, Еквадор, Етиопия, Израел, Индия, Индонезия, Йордания, Ирак, Иран, Испания, Италия, Камбоджа, Канада, Китай, Колумбия, Южна Корея, Коста Рика, Куба, Лаос, Либерия, Либия, Ливан, Люксембург, Мароко, Мексико, Монако, Непал, Нидерландия, Никарагуа, Нова Зеландия, Норвегия, Пакистан, Панама, Парагвай, Перу, Полша, Румъния, Русия, Салвадор, Саудитска Арабия, Сирия, Судан, САЩ, Тайланд, Тунис, Турция, Украйна, Унгария, Уругвай, Филипини, Финландия, Франция, Хаити, Хондурас, Чехия, Чили, Швейцария, Швеция, Шри Ланка, Сърбия, Япония. Съгласно Устава целта на ЮНЕСКО е да съдейства за мира и безопасността по пътя на развитие и сътрудничеството между страните в областта на просветата, науката и културата. Висш орган на ЮНЕСКО е Генерална конференция, която се събира не повече от един-два пъти годината, а в периодите между сесиите - Изпълнителен съвет, избиран от Генералната конференция за 4 години (събира се два пъти годишно) в състав от 24 члена, от които 1/2 се преизбират на всеки 2 години. За осъществяване решенията на органите на ЮНЕСКО е създаден постоянно действащ секретариат в Париж, начело с генерален директор. В секретариата съществуват следните департаменти: просвета, естествени науки, социални науки, култура, масова информация, служба за документи и печатни издания и бюро за връзка с държавите членове. България е член от 17 май 1956 г. Сред обектите под закрилата на ЮНЕСКО в България са гробницата в с. Свещари, Рилският манастир, Боянската църква, Старият град в Несебър, Мадарският конник, Скалният манастир в Иваново, Казанлъшката гробница, резерватите “Сребърна” и Пирин. \r\n \r\n \r\n1944 г. \r\n \r\n \r\n \r\n1943 г. \r\n \r\nАнглийската авиация задейства секретната система “Фидо”, помагаща при навигацията на самолетите при полети в мъгла. \r\nПо време на Втората световна война, при бомбардировки над Германия, Системата за разсейване на мъгла “Фидо”, служи за осигуряване на безопасно приземяване на самолетите. Възпламеняваща се течност се изпомпва по система от тръби, минаващи по дължината на пистата. Течността се впръсква през дюзи, намиращи се на няколко метра една от друга. Изпаренията се запалват от серия горелки, които създават \"коридор\" от пламъци. Произведената топлина кара мъглата да се издигне нагоре. За целта системата “Фидо” използва огромно количество гориво. \r\n \r\n \r\n1942 г. \r\n \r\nЗапочва вторият, настъпателен етап в Сталинградската битка по време на Втората световна война (1939-1945 г.). Съветската армия обкръжава шеста германска армия, част от силите на четвърта танкова армия, трета и четвърта румънска армия и осма италианска армия. Първият етап от Сталинградската битка - 17 юли - 18 ноември 1942 г. е отбранителен. Победата на съветските войски слага началото на прелома във военните действия на съветско-германския фронт във Втората световна война. \r\n \r\n \r\n \r\n \r\n \r\n1926 г. \r\n \r\nЛев Троцки и Григорий Зиновиев са изключени от ръководството на комунистическата партия по обвинение в измяна на целите на партията. През 1925 г. те организират опозицията срещу Сталин. Лев Троцки е член на Централния комитет (1917-1927 г.) и на Политбюро на Централния комитет (1919-1926 г.) на Комунистическата партия (болшевики). От 1925 г. той се противопоставя на нарастващата власт на Сталин, обявява се против възможността социализмът да бъде изграден в една-единствена страна. Критикува режима на Сталин като бюрократично израждане на пролетарската власт. Обвинен е в антисъветска дейност. Изключен е от партията през 1927 г. и е заточен в Алмати. През 1929 г. е експулсиран и живее в емиграция. Основава IV-ти интернационал през 1938 г. Лев Троцки е убит в Мексико. \r\nПрез януари 1935 г. Зиновиев е осъден на 10 години затвор по обвинение за убийство. Осъден е на смърт и през 1936 г. е кзекутиран. \r\n \r\n \r\n \r\n \r\n \r\n1916 г. \r\n \r\nИмператорът на Австро-Унгария - Франц Йосиф предоставя автономия на Галиция. \r\nГалиция е име на част от западно-украинските и полски земи, присъединени към Австрийската империя през 1772 г. Между 1772-1918 г. Галиция е със статут на австро-унгарска провинция. От 1918 г. е в границите на Полша. През 1939 г. Източна Галиция е присъединена към Украинска ССР, съгласно договора Молотов-Рибентроп. \r\n \r\n \r\n \r\n1911 г. \r\n \r\nМежду Италия и Ню Йорк е осъществена първата радиовръзка. \r\n \r\n \r\n \r\n \r\n1893 г. \r\n \r\nВ неделния брой на вестник \"New York World\" е публикувана първата цветна притурка. \r\n \r\n \r\n \r\n1885 г. \r\n \r\nВ хода на Сръбско-българската война в битката при Гургулят на 19 ноември 1885 г. (по стар стил 07 ноември) е разгромена сръбската Моравска дивизия. Тя разполага с 2 полка, 13 батальона, 2 планински батареи и 1 ескадрон - всичко 12 000 пехотинци, 120 конници и 24 оръдия. Срещу нея се изправя отрядът на капитан Хр. Попов в състав: 2 дружини от 1-ви пехотен Софийски полк, 4-та Пловдивска дружина, полубатарея от 1 батарея и 3 ескадрон от 2 конен полк. С ловко маневриране и плътен пушечен артилерийски огън българските войски спират сърбите и минават в контраатака, при която отблъскват противника и го преследват до Брезник. Така отрядът осигурява близкия рубеж (участък от местност, чиито естествени особености благоприятстват воденето на военни действия) на Сливнишката позиция. \r\n \r\n \r\n \r\n \r\n1867 г. \r\n \r\nВъв Франция руският капитан на артилерията Николай Телешов патентова първия реактивен самолет тип “Делта” с “топлороден духомет” към него. Това е първообразът на съвременните реактивни самолети. Новият летателен апарат представлява моноплан с триъгълно крило, разположено отгоре. Двигателят е пулсиращ въздушно-реактивен, задвижван от течно гориво. Преди да постъпи в горивната камера горивото се смесва с въздух, за целта е приспособено устройство, подобно на съвременния карбуратор. За да полети самолетът би трябвало да се движи по релси на колела. В Русия работата на Телешов не получава признание и самолетът така и не е построен. \r\n \r\n \r\n1858 г. \r\n \r\nПровъзгласено е създаването на последната английска колония в Северна Америка – Британска Колумбия (Канада). На същата дата, но през 1867 г., Англия отхвърля молбата на Британска Колумбия да бъде присъединена към Канада. \r\nБританска Колумбия е една от 11-те провинции на Канада. През 17 в. французите (1605 г.) и англичаните (1623 г.) основават първите си селища в Канада, което поставя начало на активна френска и британска колонизация. През 1763 г. след Седемгодишната война (1756-1763 г.) Канада става английска колония. През 1791 г. е приет конституционен акт за оформяне на границите на Канада. Страната е разделена на две провинции: Горна Канада - с английско население, и Долна Канада - с френско население. В годините 1837-1838 г. избухват въстания в двете провинции срещу британското господство, ръководени от Л. Папино и У. Маккензи. През 1840 г. Великобритания обединява Горна и Долна Канада, като успява да създаде и правителство. През 1867 г. е приет Акт за Британска Северна Америка. Канада първа от британските колонии получава статут на доминион. В края на 19 в. завършва създаването на централизирана държава с образуването и присъединяването на провинциите Манитоба (1870 г.), Британска Колумбия (1871 г.), остров Принс Едуард (1873 г.), Албърта (1905 г.). \r\n \r\n \r\n \r\n \r\n \r\n \r\n \r\n1644 г. \r\n \r\nВ Нова Англия е основано първото протестантско духовно общество. \r\n \r\n \r\n \r\n \r\n1523 г. \r\n \r\nЮлий Медичи е избран за папа под името Климент VII. Той заема мястото на починалия Адриан VI (1523 г.). Понтификатът му (1523 г. – 1534 г.) е период, през който Папството лавира между френския крал и император Карл V и се опитва чрез интриги и дипломация да запази позициите си в Европа. Климент VII подписва съюз с френския крал Франсоа I (1526 г.). След разоряването на Рим от имперската армия (1527 г.) подписва договор с император Карл V в Барселона (1529 г.). През неговия понтификат се разпространяват реформаторските учения в Германия, Скандинавия и швейцарските кантони. Покровителства изкуството и много художници и скулптори, като Рафаело, Микеланджело и Бенвенуто Челини. \r\n \r\n \r\n1493 г. \r\n \r\nХристофор Колумб открива остров Пуерто Рико. Това става по време на неговата втора експедиция, която се осъществява в периода 1493-1496 г. Христофор Колумб оглавява тази експедиция с чин адмирал. Тя се състои от 17 кораба с повече от 1 500 души екипаж. По пътя си експедицията открива островите Доминик и Гваделупа, а след това на северозапад - още около 20 от Малките Антилски острови. След откриването на остров Пуерто Рико, експедицията акостира на северния хаитянски бряг. От 12 до 29 март 1494 г. в търсене на злато извършва завоевателен поход във вътрешността на Хаити. На 5 май 1494 г. открива остров Ямайка, а след това архипелага Хардинес де ла Рейна, полуостров Сапата и остров Пинос. От 19 август до 15 септември 1494 г. изследва южния бряг на Хаити. През 1495 г. продължава завоюването на острова. На 10 март 1496 г. отпътува от Хаити и на 11 юли се завръща в Кастилия. \r\nХристофор Колумб е роден през 1451 г. в Генуа. Провежда четири експедиции, като по време на първата на 12 октомври 1492 г. открива Америка. Христофор Колумб умира на 20 май 1506 г. \r\n \r\n \r\n1316 г. \r\n \r\nФилип V Дълги е провъзгласен за крал за Франция. Той е коронован на 9 януари 1317 г. Възползвайки се от т. нар. Салическа правда, според която жените не могат да наследяват престола, успява да стане крал на Франция. Филип потушава бунта на едрите феодали (1317 г.) и селското въстание (1320 г.). През 1320 г. сключва мирен договор с Фландрия, като присъединява към кралството териториите Лил, Дуе и Бетюн. Филип V провежда поредица от административни реформи. \r\n \r\n На тази дата са родени : \r\n \r\n1961 г. \r\n \r\nРодена е Мег Райън – американска киноактриса. Филмовият дебют на Мег Райън е през 1981 г. в игралния филм “Богати и известни”. Следват участия в телевизионни сериали, най-известният сред които е “Докато свят светува”. В телевизионни филми се снима до 1983 г. Слава й носи ролята в “Когато Хари срещна Сали”. За този филм получава “Златен глобус” за най-добра актриса. Другите известни филми, в които участва са \"Безсъници в Сиатъл\" (за който получава втори “Златен глобус”), \"Имате поща\", \"Град на ангели\" с Никълъс Кейдж, \"Болни от любов\", “Доказано жив” с Ръсел Кроу и др. \r\n \r\n1942 г.  \r\n \r\nРоден е Келвин Клайн - моден дизайнер, известен с моделите си джинси и бельо, и рекламите към тях. Клайн завършва Нюйоркския моден институт по технологии през 1964 г. и създава собствена компания, която има голям успех с дънковите си облекла през 70-те години на миналия век. Бельото с неговата марка започва да придобива популярност през 80-те години, което се дължи на рекламните билбордове. Рекламите на Келвин Клайн съдействат за увеличаването на популярността на звезди като Кейт Мос, Марк Уолбърг и Кристи Търлингтън. По-късно Клайн пуска на пазара и други продукти, като например парфюма “Obsession”. През 2002 г. компанията му е закупена от корпорацията Филипс-Ван Хойсен. \r\n \r\n \r\n1938 г. \r\n \r\nРоден е Тед (Робърт Едуард) Търнър III - американски медиен магнат и филантроп. Тед Търнър е основател на медийната корпорация CNN. \r\n \r\n \r\n \r\n1917 г. \r\n \r\nРодена е Индира Ганди - индийски общественик и държавник. Дъщеря е на Джавахарлал Неру, един от основателите на независима Индия. Индира Ганди е премиер на Индия от 1966 г. до 1977 г. и от 1980 г. до 1984 г. Участва в националноосвободителното движение на Индия. От 1938 г. е член на партията Индийски Национален Конгрес, а в годините 1959-1960 г. и от 1978 г. до смъртта си е председател на партията. От 1964 г заема различни министерски постове. Осъществява важни социални реформи в страната. Индира Ганди е убита на 31 октомври 1984 г. \r\n \r\n \r\n \r\n1888 г. \r\n \r\nРоден е Фернан Кромелинк – белгийски драматург. Най голяма популярност се ползва пиесата му “Великодушният рогоносец” (1920 г.). Автор е на пиесите: “Ние вече няма да отидем в гората” (1906 г.), “Скулптор на маски” (1908 г.), “Търговец на съжаления” (1913 г.), “Карин” (1929 г.), “Топло и студено” (1934 г.) и др. \r\n \r\n \r\n \r\n1839 г. \r\n \r\nВ град Пилзен е роден Емил Шкода – инженер и индустриалец, един от основателите на едно от най-големите машиностроителни предприятия. По време на двете световни войни, производството на предприятието изцяло е ориентирано към оръжейната индустрия. Емил Шкода умира на 8 август 1900 г. в Амщетен, Австрия. \r\n \r\n \r\n1831 г. \r\n \r\nРоден е Джеймс Абрахам Гарфилд - американски общественик, политик и държавник. Гарфилд е Двадесетият Президент на САЩ (1880 г.). По време на Гражданската война (1861 г.-1865 г.) е един от командирите в армията на Съюза (Северните щати). Член е на Конгреса от 1862 г. и лидер е на Републиканците. \r\nДжеймс Гарфилд е първият левичар сред американските президенти, както и първият държавен глава в историята на САЩ, който владее чужд език (испански), освен английския. Умира на 19 септември 1881 г. от раните си в следствие на извършено срещу него покушение. \r\n \r\n \r\n \r\n1805 г. \r\n \r\nРоден е Фердинанд Мари дьо Лепес – френски дипломат и юрист. Заедно с египетския вицекрал Мохамед Саид паша организира прокопаването на Суецкия канал (открит на 17 ноември 1869 г.). Фердинанд Мари дьо Лепес умира на 7 декември 1894 г. \r\n \r\n \r\n1794 г. \r\n \r\nРоден е Сергей Строганов – руски граф, почетен член на Петербургската Академия на науките (1827 г.). Сергей Строганов е московски генерал губернатор в периода 1859-1860 г. Основател е на Строгановското художествено училище ( 1825 г.) и Археологическата комисия ( 1859 г.). През 1860 г. е поканен в императорския двор, където активно се занимава с обучението и възпитанието на бъдещият император Александър III. Умира на 9 април 1882 г. в Санкт Петербург. \r\n \r\n \r\n1770 г. \r\n \r\nРоден е Иван Фьодорович Крузенщерн - руски мореплавател, адмирал (1842 г.), член на Петербургската Академия на науките от 1806 г. Завършва Морски кадетски корпус през 1788 г. и участва в Хохландското сражение. Изучава морското дело в Англия (1793 г.). Плава на руски военни кораби в Атлантическия, Тихия и Индийския океан, след което се завръща в Кронщат (1799 г.). Назначен е за началник (1802 г.) на първата руска околосветска експедиция (1803 г.-1806 г.), в която влизат корабите “Надежда” (под негово командване) и “Нева” (с командир Ю. Ф. Лесянски). Крузенщерн провежда широки океанографски и метеорологични изследвания, поставя началото на системни дълбоководни изследвания. Описва част от Курилските острови, крайбрежието на остров Сахалин, Камчатка и някои японски острови. Резултатите от океанологичните и етнографските му изследвания са публикувани в тритомния труд “Пътешествия около света през 1803 г.-1806 г. с корабите “Надежда” и “Нева”. Става инспектор (1811 г.), а по-късно директор на Морския кадетски корпус (1827 г.-1842 г.). Публикува двутомен “Атлас на Южното море” (1823 г.-1826 г.), съдържащ историко-географски анализ на много руски и чуждестранни източници. Крузенщерн е учредител на Руското географско дружество и член е на Лондонското географско дружество. Неговото име носят географски обекти (проливи, острови, планини, носове) в Тихия океан. Иван Фьодорович Крузенщерн умира през 1846 г. \r\n \r\n \r\n1711 г. \r\n \r\nРоден е Михаил Ломоносов - руски учен енциклопедист и поет, първият руски академик на Петербургската академия на науките (1745 г.). Професор Ломоносов работи в областта на геологията, химията, металургията, астрономията, метеорологията и езикознанието. През 1748 г. открива закона за запазване на масата и формулира философския принцип за запазване на материята и движението, развива схващането за корпускулярен (молекулен) строеж на веществата През 1761 г. открива съществуването на атмосфера на Венера. Конструира метеорологични уреди, разработва учение за цветовете и прави опити за получаване на цветно стъкло. Автор е на исторически и филологически трудове. Михаил Ломоносов умира през 1765 г. \r\n \r\n \r\n \r\n1600 г. \r\n \r\nРоден е Чарлз I – английски крал от 1625 година, от династията Стюарти. Чарлз I провежда политика на абсолютизъм, която поражда вражда между него и парламента. Тази вражда по-късно прераства в гражданска война. Кралската армия губи битката срещу силната и модерна армия на Оливър Кромуел, Чарлз I е предаден на парламента, където е обвинен в държавно предателство и е обезглавен ( 1649 г.). \r\n \r\n \r\n \r\n \r\n На тази дата умират : \r\n \r\n1988 г. \r\n \r\nВследствие на злоупотреба със сънотворни умира Кристина Онасис, дъщеря на гръцкия милиардер Аристотел Онасис. \r\n \r\n \r\n1828 г. \r\n \r\nУмира Франц Петер Шуберт - австрийски композитор. Шуберт е роден е през 1797 г. в Лихтентале. Неговите първи учители по музика са баща му (по цигулка), по-големият му брат Игнац (по пиано) и енорийският свещеник М. Холцер (по пеене). На 11-годишна възраст започва да пее в придворния хор. Завършва учителска семинария (1813 г.-1814 г.) и работи като помощник-учител при своя баща до 1818 г., след което се отделя от семейството. Започва да издава музикалните си произведения през 1821 г. През 1818 г. и 1820 г. като учител по музика на дъщерите на граф И. Естерхази посещава Унгария, където се запознава с унгарските народни песни и циганската музика. Шуберт създава около 600 песни по текстове на повече от 100 поети. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\n \r\n \r\n \r\n \r\n \r\n \r\n  \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.11.19", "title": "Денят 19 ноември в световната история"}
{"url": "http://www.focus-news.net/news/2019/11/19/2720833/denyat-19-noemvri-v-balgarskata-istoriya.html", "text": "На 19 ноември са родени: писателят Димитър Шишманов, певицата Надежда Хвойнева, лидерът на “Гергьовден” Любен Дилов – син. \r\n \r\n19 ноември е определен за Празник на сухопътните войски на българската армия с Решение 477 на Министерския съвет от 16 ноември 1992 г. по повод блестящата победа на младата българска войска при Сливница на по време на Сръбско-българската война. При решителното сражение край Сливница на 19 ноември 1885 г. (07.11 по стар стил) по време на Сръбско-българската война, българската войска сразява нашествениците. Така тя защитава достойно Съединението на България и правото на нашия народ да живее обединен и свободен. \r\n \r\n \r\n \r\n2013 г. \r\n \r\nПрисъжда се Орден „Св. св. Кирил и Методий” втора степен на Михаил Вълов „за неговата активна дейност в областта на просветата и културата и по повод навършването на 60-годишна възраст“. \r\n \r\n \r\n \r\n2009 г. \r\n \r\nЙорданка Фандъкова е избрана за кмет на Столичната община. Освободена е от поста министър на образованието, младежта и науката. Постът е зает от Сергей Игнатов, дотогава зам.-министър в Министерството на образованието, младежта и науката. \r\n \r\n \r\n2008 г.  \r\n \r\n \r\nПрисъжда се Орден „Стара планина” първа степен на Дражен Вуков-Цолич „за изключително големите му заслуги за развитие на българо-хърватските отношения и по повод окончателното му отпътуване от страната.“ \r\n \r\n \r\n \r\n2001 г. \r\n \r\nПрезидентът присъжда Орден „Стара планина” на: \r\n1. Иван Дренков – първа степен \r\n2. Георги Янакиев – втора степен \r\n3. Люзант Касабян – втора степен \r\n \r\n \r\n \r\n \r\n \r\n \r\n1944 г. \r\n \r\nВ хода на Втората световна война българските 12-а пехотна и 2-ра конна дивизия освобождават Прищина. \r\n \r\nБългария обявява война на хитлеристка Германия на 8 септември 1944 г., като участието на страната във войната срещу Хитлеристка Германия преминава в две фази. \r\n \r\nПървата обхваща времето от септември до края на ноември 1944 г. Мобилизирането на българската армия започва на 18 септември и приключва в края на същия месец. На 5 октомври 1944 г. е сключена спогодба между България и Югославия в Крайова за военно сътрудничество между двете съседни страни. Пред българската армия е поставена задачата да разгроми противниковите сили в Сърбия и Вардарска Македония и да прекъсне пътя за отстъпление на Група \"Е\" от хитлеристките армии по долините на р. Морава, Вардар и Ибър, в чиито състав влизат 10 дивизии, 8 бригади и други войскови подразделения. Срещу тях България мобилизира 455 хиляди души, групирани в три армии (Втора, Първа и Четвърта), които до началото на октомври 1944 г. настъпват в направление Ниш. До 18 октомври е разгромена елитната 7-ма СС дивизия и е освободен Ниш. От 8 октомври до 19 ноември се водят сражения по направление Страцин, Куманово, Скопие. По същото време се води и Брегалнишко-Струмишката операция, в резултат на която хитлеристите са изтласкани от Царево село, Кочани, Щип, Струмица, Велес и други селища. От 21 октомври до 30 ноември се провежда Косовската операция, при която са освободени градовете Подуево, Прищина, Косовска Митровица, Рашка и Нови Пазар. \r\n \r\nВтората фаза започва от декември 1944 г. и продължава до май 1945 г. През това време българската армия участва в освобождаването на Северна Югославия, Южна Унгария и Източна Австрия. От 22 до 28 декември 1944 г. се води Сремската операция. От 31 декември същата година военните действия се пренасят на унгарска територия. От 6 до 19 март 1945 г. се водят боеве между реформираната Първа българска армия и хитлеристките войски в района на р. Драва. От края на март до средата на април военните действия се водят главно в района на р. Мур. Последните сражения с хитлеристките войски се водят на австрийска земя от края на април до началото на май. Капитулацията на Германия (9 май) заварва българските войски в подножието на Австрийските Алпи, където те установяват контакт с частите на Осма британска армия. В двата периода на войната България дава над 30 хиляди души убити и ранени войници и офицери. \r\n \r\n \r\n \r\n \r\n1935 г. \r\n \r\nПравителството на Андрей Тошев приема наредба-закон за създаване на Земеделски стопански задруги - казионни селски профсъюзи. Според наредбата всички мъже над 21 години, които се занимават със земеделие, трябва да плащат членски внос на Земеделските задруги. От лятото на 1937 г. в задругите членуват и жени. През същата година всички местни, околийски и областни задруги се обединяват в Общ съюз на земеделските стопански задруги (ОСЗСЗ). Към тях се създава взаимоспомагателен и пенсионен фонд. От 1942 г. се отпускат минимални пенсии за членовете им, които са навършили 65 години. Земеделските задруги съществуват до декември 1944 г. \r\n \r\n \r\n1926 г. \r\n \r\nЛев Троцки и Григорий Зиновиев са изключени от ръководството на комунистическата партия по обвинение в измяна на целите на партията. През 1925 г. те организират опозицията срещу Сталин. Лев Троцки е член на Централния комитет (1917-1927 г.) и на Политбюро на Централния комитет (1919-1926 г.) на Комунистическата партия (болшевики). От 1925 г. той се противопоставя на нарастващата власт на Сталин, обявява се против възможността социализмът да бъде изграден в една-единствена страна. Критикува режима на Сталин като бюрократично израждане на пролетарската власт. Обвинен е в антисъветска дейност. Изключен е от партията през 1927 г. и е заточен в Алмати. През 1929 г. е експулсиран и живее в емиграция. Основава IV-ти интернационал през 1938 г. Лев Троцки е убит в Мексико. \r\nПрез януари 1935 г. Зиновиев е осъден на 10 години затвор по обвинение за убийство. Осъден е на смърт и през 1936 г. е кзекутиран. \r\n \r\n \r\n \r\n1922 г. \r\n \r\nПровежда се референдум за започване на съдебен процес срещу министрите от кабинетите Гешов-Данев и Малинов-Костурков. Целта е да се проведе всенародно допитване за наказване на виновниците, довели България до Първата национална катастрофа (1913 г.) и Втората национална катастрофа (1918 г.) На 14 октомври 1922 г. ХIХ-тото ОНС приема Закон за допитване до народа за виновността на министрите от кабинетите на Ив. Евстр. Гешов (на снимката)-(16 март 1911 г. – 1 юни 1913 г. ), д-р Ст. Данев (1 юни 1913 г.– 4 юли 1913 г. ) и Ал. Малинов (21 юни 1918 г. – 18 октомври 1918 г. ) за водените от тях войни и последвалите ги национални катастрофи. Законът предвижда гласуването да се осъществи посредством два вида бюлетини: черни, които означават \"невинен\", и бели - за \"виновен\". Предвидено е ако резултатите от допитването докажат вината на министрите, те да бъдат съдени от Държавен съд. Във връзка с референдума Министерският съвет приема постановление, според което министрите от правителствата на Ст. Данев и Ал. Малинов са арестувани, а върху имуществото им е наложен запор. От 926 000 избиратели за осъждане с бяла бюлетина гласуват 647 000 (по призива на БЗНС и БКП), за оправдаване, с черна бюлетина - 224 000 (по призива на партиите от Конституционния блок), а 55 000 са недействителните бюлетини (по призива на БРСДП (о) и националлибералите). \r\n \r\n \r\n \r\n1915 г. \r\n \r\nПо време на Първата световна война (1914-1918 г.) българските войски принуждават съглашенската армия да отстъпи на гръцка територия (07-08 ноември по стар стил). \r\nПървата световна война се води между т. нар. - Троен съюз и Съглашението. Породена е от неравномерното икономическо развитие в края на XIX и началото на ХХ в., което изтласкало на преден план въпроса за преразпределение на колониалните владения в света. Формален повод за войната става убийството на австро-унгарския престолонаследник в Сараево от членове на сръбска националистическа организация. \r\nБългария се включва във войната през 1915 г., след като на 24 август 1915 г. е сключен българо-германски договор и тайна спогодба, допълнена с военна конвенция между Германия, Австро-Унгария и България. \r\nСтраната ни капитулира в края на септември 1918 г., с което става първата страна от Тройния съюз, която напуска полесражението. \r\n \r\n \r\n \r\n1908 г. \r\n \r\nВ Цариград е свикан Светият синод на Българската екзархия от митрополитите Авксентий Велешки, Козма Дебърски, Иларион Неврокопски и Герасим Струмишки. \r\nСпоразумението за създаване на паралелен Цариградски Свети синод е постигнато през септември 1908 г. Решението е взето от делегация на Светия синод и българските архиереи от Македония. \r\nПървият Свети синод след Освобождението е създаден през 1881 г. За негови членове са избрани митрополитите Григорий Доростоло-Червенски, Симеон Варненско-Преславски, Панарет Пловдивски и Серафим Сливенски. Съставянето на Свети синод в Княжеството е регламентирано с Екзархийския устав от 26 февруари 1883 г. Възстановени са и църковните настоятелства в Княжеството. На 28 юни 1902 г. екзарх Йосиф I обнародва такрир за съставяне на Свети синод и на Смесен съвет в Цариград на основата на четирите епархии във вилаетите. \r\n \r\n \r\n \r\n1885 г. \r\n \r\nВ хода на Сръбско-българската война в битката при Гургулят на 19 ноември 1885 г. (по стар стил 07 ноември) е разгромена сръбската Моравска дивизия. Тя разполага с 2 полка, 13 батальона, 2 планински батареи и 1 ескадрон - всичко 12 000 пехотинци, 120 конници и 24 оръдия. Срещу нея се изправя отрядът на капитан Хр. Попов в състав: 2 дружини от 1-ви пехотен Софийски полк, 4-та Пловдивска дружина, полубатарея от 1 батарея и 3 ескадрон от 2 конен полк. С ловко маневриране и плътен пушечен артилерийски огън българските войски спират сърбите и минават в контраатака, при която отблъскват противника и го преследват до Брезник. Така отрядът осигурява близкия рубеж (участък от местност, чиито естествени особености благоприятстват воденето на военни действия) на Сливнишката позиция. \r\n \r\n \r\n \r\n \r\n1858 г. \r\n \r\nПровъзгласено е създаването на последната английска колония в Северна Америка – Британска Колумбия (Канада). На същата дата, но през 1867 г., Англия отхвърля молбата на Британска Колумбия да бъде присъединена към Канада. \r\nБританска Колумбия е една от 11-те провинции на Канада. През 17 в. французите (1605 г.) и англичаните (1623 г.) основават първите си селища в Канада, което поставя начало на активна френска и британска колонизация. През 1763 г. след Седемгодишната война (1756-1763 г.) Канада става английска колония. През 1791 г. е приет конституционен акт за оформяне на границите на Канада. Страната е разделена на две провинции: Горна Канада - с английско население, и Долна Канада - с френско население. В годините 1837-1838 г. избухват въстания в двете провинции срещу британското господство, ръководени от Л. Папино и У. Маккензи. През 1840 г. Великобритания обединява Горна и Долна Канада, като успява да създаде и правителство. През 1867 г. е приет Акт за Британска Северна Америка. Канада първа от британските колонии получава статут на доминион. В края на 19 в. завършва създаването на централизирана държава с образуването и присъединяването на провинциите Манитоба (1870 г.), Британска Колумбия (1871 г.), остров Принс Едуард (1873 г.), Албърта (1905 г.). \r\n \r\n На тази дата са родени : \r\n \r\n1964 г. \r\n \r\nРоден е Любен Любенов Дилов–син - български журналист и политик. Дилов завършва 32-ра столична гимназия, а след това и журналистическия факултет на СУ \"Св. Климент Охридски\", специалност \"Печатни медии\". Работи като редактор във в. \"АБВ\", в. \"Поглед\" и сп. \"Литературна академия\". Собственик и главен редактор е на в. \"Ку-ку\", а след това е главен редактор на в. \"Експрес\". От 1996 г. е работещ съдружник в \"ТриВоДи\" ООД , “7/8” АД и \"Българска музикална компания\" ООД. Любен Дилов-син е създател и главен редактор на предаванията - \"Ку-ку\", \"Каналето\", \"Хъшове\", \"Шоуто на Слави Трифонов\". Създател е на движение “Гергьовден” и негов председател от декември 2003 г. В два поредни мандата е лидер на групата съветници на “Гергьовден” в столичния парламент. Ползва немски и руски език. Женен е с три деца. Любен Дилов-син е носител на наградата \"Златен пъпеш\" (1996 г.) и наградата \"Златно перо\" (1997 г.). \r\n \r\n1936 г. \r\n \r\nРодена е Надежда Николова Хвойнева - българска народна певица; солистка на Ансамбъла на БНР (1958 г.), както и в “Мистерия на българските гласове” (1987 г.). Изнася множество солови концерти в Европа, САЩ, Канада, Египет, Судан, Израел, Индия, Либия. Има над 300 записа на родопски народни песни за БНР и “Балкантон”. Последната й аудио касета е “Родопска изповед” (1992 г.). Надежда Николова Хвойнева има пет творчески портрета за БНТ. Носител е на множество награди, сред които и “Грами” с хор “Мистерия на българските гласове”. Надежда Хвойнева умира на 25 ноември 2000 г. \r\n \r\n \r\n \r\n1925 г. \r\n \r\nРоден е Костадин Спасов Кюлюмов - български писател, сценарист. Създател и главен редактор е на алманах “Струма” (от 1980 г.). Автор е на белетристични книги от областта на криминално-разузнаваческия и военно-приключенския жанр, на редица драми и сценарии за игрални филми, в които се опитва психологически да мотивира и героизира образа на комуниста-революционер. Сценарист е на филмите “Златният зъб” (1961 г.), “Школникът” (1965 г.), “Опасен полет” (1967 г.), “Слънце над Пирин” (1973 г.), “Четвърта оперативна зона” (1974 г.); съсценарист на тв-сериалите “С пагоните на дявола” (1966 г.), “На всеки километър” (1966-1972 г.). Автор е на драмите Вечерен гост” (1965 г.), “Последният шанс” (1969 г.) и др. Книги: “Момичето и предателят” (1964 г., в съавт. с В. Диаватов), “Урок по толерантност” (1973 г.), “Момъкът и планината” (1974 г.), “Залезът” (1975 г.), “Безсънни нощи” (1976 г.), “Скалите на пролетта” (1977 г.), “Не отбивай водата” (1978 г.), “Възшествието” (1978 г.), “Тихи утрини” (1979 г.), “Разлюлени сенки” (1979 г.), “Да дочакаш слънцето” (1980 г.), “Записки на Иван Козарев” (1980 г.), “Мисли на майстора” (1981 г.), “Младостта на инспектора” (1982 г.), “Яне” (1982 г.), “Скендер войвода” (1983 г.), “Срещу вятъра” (1983 г.), “Фаталният изстрел” (1985 г.), “Душманин на империята” (1985 г.), “Смърт за надежда” (1987 г.), “Полковникът” (1989 г.), “Убийството на хан Кубер” (1992 г.) и др. Костадин Кюлюмов умира на 6 март 1998 г. \r\n \r\n \r\n \r\n1889 г. \r\n \r\nРоден е Димитър Иванов Шишманов – български писател, драматург и литературен критик. Завършва гимназия в София (1907 г.), а по-късно право в Женева. От 1919 г. работи в различни съдебни ведомства. През 1919 г. е началник на комисията по репарациите. През 1923 г. е началник на съдебен отдел в Министерството на външните работи. В годините 1935-1940 г. е извънреден пратеник и пълномощен министър в Гърция. В периода 1940-1943 г. е главен секретар (зам.-министър) в Министерството на външните работи и вероизповеданията. От октомври 1943 г. до май 1944 г. е в министерството на външните работи. Осъден на смърт от т. нар. Народен съд за провеждането на “пронемска политика”. През 1996 г. присъдата е отменена. Автор е на книгите: “Хайлайф” (1919 г.), “Депутатът Стоянов” (1919 г.), “Разкази” (1919 г.), “Странни хора” (1934 г.), “Зограф Павел” (1938 г.), “Блянове край Акропола” (1938 г.), “Пламъчета над делника” (1942 г.), драмата “Панаирът в Стародол” (изиграна през 1942 г.). През 1993 г. са публикувани неговите дневници “Писма до самия мен”. Димитър Шишманов умира на 1 февруари 1945 г. \r\n \r\n \r\n \r\n1868 г. \r\n \r\nРоден е Никола Иванов Генадиев - политически и държавен деец, юрист, журналист и публицист. Той е роден в Битоля (днес в Република Македония). Завършва право с докторат в Брюксел. След завръщането си в България се отдава на адвокатска практика. През 1890 г. заедно с брат си Харитон издават в Пловдив в. \"Балканска зора\", който първоначално е опозиционно настроен против управлението на Стефан Стамболов, но по-късно минава на стамболовистки позиции. В края на ХIХ и началото на ХХ в. е един от редакторите на печатния орган на Народнолибералната партия (стамболовисти) – в. \"Нов век\". След идването на власт на втория стамболовистки режим е министър на правосъдието (5 май 1903 – 30 януари 1904 г.), управляващ Министерството на търговията и земеделието (20 август 1903 – 30 януари 1904 г.), титуляр на същото министерство (30 януари 1904 г. – 22 октомври 1906 г. и 23 октомври 1906 г.– 22 февруари 1907 г.). От 27 февруари до 3 март 1907 г. отново е управляващ министерството, а от 3 март 1907 г. до 16 януари 1908 г. пак е негов титуляр. В коалиционния кабинет на Д-р В. Радославов е министър на външните работи и изповеданията (4 юли – 17 декември 1913 г.), а от 4 юли до 23 септември 1913 г. е управляващ Министерството на земеделието и държавните имоти. След убийството на Д. Петков прави неуспешен опит да заеме лидерския пост на Народно-либералната партия. Обявява се против въвличането на България в Първата световна война 1914–1918 г. на страната на Австро-Унгария и Германия. Във връзка с Деклозиеровата афера през лятото на 1915 г. е арестуван и освободен от затвора чак през есента на 1918. Пуснат на свобода, продължава политическата си дейност. Като един от водачите на Народно-либералната партия дава съгласието си за сливането й с други либерални партии и образуването на Национал-либерална партия (1920 г.) участвайки в нейното централно ръководство. През септември 1923 г. неочаквано напуска не само ръководството на партията, но и самата партия и заедно с група свои съмишленици полага основите на нова политическа формация, наречена Народно единство. Скоро след това, на 30 октомври 1923 г., е убит пред дома си в центъра на столицата. \r\n \r\n \r\n \r\n \r\n На тази дата умират : \r\n \r\n \r\n1996 г. \r\n \r\nУмира Пламен Анжел Вагенщайн - български кинооператор. Пламен Анжел Вагенщайн е роден през 1945 г. Завършва висшето училище за кино и телевизия \"Бабелсберг\" в ГДР (1970 г.), специалност \"Операторско майсторство\". През 1970 г.-1990 г. работи като оператор в СИФ \"Бояна\". Син е на Анжел Вагенщайн. \r\nФилми: \"Силна вода\" (1975 г.), \"Да изядеш ябълката\" (1976 г.), \"Вината\" (1976 г.), \"Всички и никой\" (1978 г.), \"Черешова градина\" (1979 г.), \"Голямото нощно къпане\" (1980 г.), \"Дами канят\" (1980 г.), \"Предупреждението\" (1982 г.), \"Опасен чар\" (1984 г.), \"Бронзовият ключ\" (1984 г.), \"Мъгляви брегове\" (1986 г.), \"Нощем по покривите\" (1988 г.) и др. \r\n \r\n \r\n \r\n1967 г. \r\n \r\nПри злополука загива Владимир Дамянов Башев – български поет и преводач. Той е роден на 28 юли 1935 г. в София. Завършва специалност \"Българска литература\" в СУ \"Св. Климент Охридски\". Редактор е във в-к \"Народна младеж\", в-к \"Работническо дело\", в-к \"Пулс\", зам.-главен редактор на в-к \"Литературен фронт\", член е на УС на СБП., на ГК на ДКМС в София и на ЦК на ДКМС. Носител на Димитровска награда (1967 г.). Автор е на \"Тревожни антени\" (1957 г.), \"Преодоляване на гравитацията\" (1960 г.), \"Желязно време\" (1962 г.), \"Нецелунати момичета\" (1963 г.), \"Магазин за часовници\" (1964 г.), \"Възраст\" (1966 г.), \"Ателие\" (1967 г.) и др. \r\n \r\n \r\n \r\n1912 г. \r\n \r\nУмира Христо Ганчев (Х. Г. Велев) - български драматичен артист. Сред май-известните му роли са тези на Подколесин (в \"Женитба\"), Арпагон (в \"Скъперникът\"), Симеонов-Пищик (във \"Вишнева градина\"), Раксин (в \"Към пропаст\"), Осип и Градоначалникът (в \"Ревизор\"), Македонски (в \"Хъшове\") и др. \r\nХристо Ганчев е роден на 26 февруари 1877 г. в Провадия. Той е съпруг на актрисата Адриана Будевска. \r\n \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\n \r\n \r\n \r\n  \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.11.19", "title": "Денят 19 ноември в българската история"}
{"url": "http://www.focus-news.net/news/2019/11/19/2720835/shte-se-provede-brifing-na-spetsializiranata-prokuratura-i-gdbop-za-neutralizirana-organizirana-prestapna-grupa-za-proizvodstvo-na-neistinski-dokumenti.html", "text": "Брифинг на Специализираната прокуратура и ГДБОП за неутрализирана организирана престъпна група за производство на неистински документи ще се проведе от 11.00 часа в сградата на \"Черковна\" 90. Това съобщиха от  Апелативната специализирана прокуратура .", "date": "2019.11.19", "title": "Ще се проведе брифинг на Специализираната прокуратура и ГДБОП за неутрализирана организирана престъпна група за производство на неистински документи"}
{"url": "http://www.focus-news.net/news/2019/11/19/2720827/afp-izraelskata-sistema-za-pvo-prihvana-chetiri-raketi-izstrelyani-ot-siriya.html", "text": "Израелската система за ПВО прихвана четири ракети, изстреляни от съседна Сирия, предава  AFP , като се позовава на съобщение от армията. \r\nОколо 450 ракети бяха изстреляни срещу Израел миналата седмица от територията на Ивицата Газа вследствие на военна операция срещу командващия палестинската групировка „Ислямски джихад“, припомня агенцията. От Сирия обаче нямаше обстрел.   \r\nСъщевременно сирийската държавна агенция съобщи за експлозия до летището в Дамаск, без да уточнява дали тя има връзка с прихващането на ракетите в Израел. \r\n \r\n Тереза Герова", "date": "2019.11.19", "title": "AFP: Израелската система за ПВО прихвана четири ракети, изстреляни от Сирия"}
{"url": "http://www.focus-news.net/news/2019/11/19/2720837/neraboteshta-svetofarna-uredba-e-prichina-za-natovaren-avtomobilen-trafik-na-krastovishteto-na-bul-rusiya-i-ul-hristo-botev-v-dobrich.html", "text": "Неработеща светофарна уредба е причина за натоварен автомобилен трафик на кръстовището на бул. „Русия“ и ул. „Христо Ботев“ в Добрич, предаде кореспондентът на  Радио „Фокус” – Варна . Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Ремонт на асфалтова настилка се извършва по част от пътя Кочмар – Тервел в Добричка област. Движението на автомобили  по тази отсечка се осъществява с повишено внимание. Участъкът е сигнализиран с пътни знаци. Предвидено е дейностите да приключат до 30 ноември. Въведена е временна организация на движение на автомобили  по част от  бул. „Русия“ в Добрич заради строително-монтажни дейности. Движението в района от кръстовището с ул. „Христо Ботев“ в посока индустриална зона, се извършва в едното платно двупосочно. Участъкът е сигнализиран с пътни знаци. В Добрич времето е облачно и мъгливо, духа слаб вятър, пътните настилки са леко влажни, температурата на въздуха е около 13 градуса.   \r\nЖулиета НИКОЛОВА", "date": "2019.11.19", "title": "Неработеща светофарна уредба е причина за натоварен автомобилен трафик на кръстовището на бул. „Русия“ и ул. „Христо Ботев“ в Добрич"}
{"url": "http://www.focus-news.net/news/2019/11/19/2720838/v-stolitsata-shte-se-provede-preskonferentsiya-posvetena-na-25-iya-ezhegoden-blagotvoritelen-bazar-na-mezhdunaroden-zhenski-klub-sofiya.html", "text": "В града ще се проведе пресконференция, посветена на 25-ия Ежегоден благотворителен базар на Международен женски клуб - София. Това съобщиха  организаторите . Събитието ще се състои от 10.30 часа в Международен център – УниКредит Булбанк на ул. „Аксаков“ 8. На събитието ще бъде обсъдено как над 50 държави от цял свят се обединяват около една обща цел – да подкрепят стотици значими каузи. Повече информация ще бъде представена от Албена Джоунс, президент на Международен женски клуб - София. Тя ще разкаже и какви ще бъдат акцентите в тазгодишното издание на базара.", "date": "2019.11.19", "title": "В столицата ще се проведе пресконференция, посветена на 25-ия Ежегоден благотворителен базар на Международен женски клуб – София"}
{"url": "http://www.focus-news.net/news/2019/11/19/2720840/sport-shveytsariya-i-daniya-se-klasiraha-za-evro-2020.html", "text": "Изиграха се и последните мачове от група „Д“ на квалификациите за Европейското първенство през 2020 година. Швейцария победи Гибралтар с 6:1 като гост и завършва на първо място в потока, докато Дания постигна важно равенство в Дъблин срещу Ирландия и също ще участва на Евро 2020, изправарвайки с 3 точки противника си. Четвърти в групата остана Грузия, а на последното, пето място, без спечелена точка е Гибралтар.", "date": "2019.11.19", "title": "Спорт: Швейцария и Дания се класираха за Евро 2020"}
{"url": "http://www.focus-news.net/news/2019/11/19/2720839/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-19-noemvri.html", "text": "„Софийска вода” временно ще прекъсне водоснабдяването в някои части на столицата на 19 ноември. Това съобщиха от пресцентъра на  дружеството . \r\nОт 23.00 часа на 19 ноември 2019 г. до 05.00 часа на 20 ноември 2019 г., във връзка с извършване на тест на налягането във водопроводната мрежа в жк. „Белите брези“, се налага спиране на водоподаването на клиентите на „Софийска вода”, живеещи в района на: жк. „Белите брези\" - бул. „Гоце Делчев, бул. „България“ и ул. „Кюстендил“; ж.к. „Борово“ – ул. „Грамада“, ул. „Пирински проход“ и бул. „България“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дойран“ ъгъла с ул. „Ворино“. \r\nОт 23.00 часа на 19 ноември 2019 г. до 04.00 часа на 20 ноември 2019 г., във връзка с извършване на тест на налягането във водопроводната мрежа в Център, се налага спиране на водоподаването на клиентите на „Софийска вода”, живеещи в района на: бул. „Евлоги и Христо Георгиеви“, ул. „Граф Игнатиев“, бул. „Патриарх Евтимии“, бул. „Витоша“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Алабин“ ъгъла с ул. „Цар Калоян“. \r\nВъв връзка с изграждане на сградно водопроводно отклоненние на ул. „Боян Магесник“ в кв. „Подуене“ се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „Боян Магесник“ от ул. „Асенова крепост“ до ул. „Велчо Атанасов“; ул. „Погледец“ от ул. „Боян Магесник“ до ул. „Бричебор“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боян Магесник“ ъгъла с ул. „Иларион Драгостинов“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.11.19", "title": "„Софийска вода” временно ще прекъсне водоснабдяването в някои части на столицата на 19 ноември"}
{"url": "http://www.focus-news.net/news/2019/11/19/2720843/bezplatni-konsultatsii-za-detsa-s-ortopedichni-problemi-s-top-spetsialist-ot-chuzhbina-na-3-i-4-dekemvri.html", "text": "Безплатни консултации за деца с ортопедични проблеми с топ специалист от чужбина \r\nНа 3 и 4 декември 2019 г. д-р Дженгиз Чабукоглу, водещ специалист по ортопедия и травматология от Университетска болница OKAN в Турция, ще консултира безплатно пациенти в София. Д-р Чабукоглу е дългогодишен специалист в лечението на заболявания на опорно-двигателния апарат, известен с успехите си при лечение на педиатрични пациенти. Той пристига у нас по покана на Здравен информационен център „Медикъл Караджъ“, в рамките на инициативата им да предоставят достъп на българските пациенти до най-съвременните методи в медицината, като си партнират с едни от най-добрите лечебни заведения и специалисти от цял свят. Това съобщиха от  Здравен информационен център „Медикъл Караджъ\" .  \r\nД-р Дженгиз Чабукоглу постига впечатляващи резултати при лечение на малки пациенти с вродени деформации на горни и долни крайници, включително и тежки случаи, при които консервативните методи често се оказват безсилни. Еквиноварус е сред най-често срещаните от тях – представлява изкривяване на стъпалото и костната структура, затова се нарича още „криво стъпало“. Среща се средно при 1 на 1000 новородени, а причините за възникване на това състояние засега не са изяснени.  \r\nСпециалистът работи успешно и в случаи на тибиална хемимелия (когато тибиалната кост е скъсена или напълно липсва), артрогрипоза мултиплекс (ставни контрактури), дисплазия на тазобедрената става, поставяне на ортопедични протези и импланти. \r\nЛечението на спастичност при деца с церебрална парализа е една от сферите, в които д-р Дженгиз Чабукоглу постига успешни резултати. С церебрална парализа се раждат средно 2 до 3% от всички новородени и до 15% от преждевременно родените бебета. Малките пациенти с тази диагноза имат много проблеми, сред които нарушения в двигателното развитие, проблеми с речта, сковаване на крайниците, което възпрепятства нормалните движения и става пречка в ежедневния живот. Без лечение контрактурите и деформациите се задълбочават. За съжаление, метод за окончателно излекуване на това състояние засега не е известен, но при голяма част от пациентите е възможно значително подобрение с помощта на хирургична намеса за подобряване функцията на крайниците и последваща физиотерапия. Хирургична намеса обикновено се извършва при пациенти с ДЦП над 5-годишна възраст, а целта е подобряване на състоянието им до степен да могат да посрещат основните си нужди. За постигането на успешен резултат, такова лечение се предоставя от клиники, които разполагат с опитен екип от педиатри, детски невролози, детски ортопеди и специалисти по физикална терапия. Резултатът е в зависимост от състоянието на всеки конкретен пациент. \r\nЗа безплатна консултация с д-р Дженгиз Чабукоглу в София на 3-4 декември е необходимо предварително записване на телефоните на „Медикъл Караджъ“: 0878 500 940 или 0879 977 402.", "date": "2019.11.19", "title": "Безплатни консултации за деца с ортопедични проблеми с топ специалист от чужбина на 3 и 4 декември"}
{"url": "http://www.focus-news.net/news/2019/11/19/2720842/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма, от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00. \r\nНикола ПЕТКОВ", "date": "2019.11.19", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/11/19/2720841/afp-vzrivove-sa-chuti-kray-letishteto-v-damask.html", "text": "Експлозии са чути край летището на сирийската столица Дамаск, съобщава държавната агенция SANA, предава  AFP . \r\nАгенцията не даде повече подробности, но израелската армия обяви по същото време, че е прихванала ракетна стрелба от Сирия. \r\n \r\nПревод и редакция:", "date": "2019.11.19", "title": "AFP: Взривове са чути край летището в Дамаск"}
{"url": "http://www.focus-news.net/news/2019/11/19/2720832/tass-ministerstvoto-na-energetikata-na-ukrayna-othvarli-predlozhenieto-na-gazprom-za-nov-dogovor-za-tranzit-na-priroden-gaz.html", "text": "Предложенията на руската компания „Газпром“ за разширяване на съществуващия или за сключване на нов договор за транзит на газ през Украйна бяха определени като неприемливи в Киев. Това заяви министърът на енергетиката и околната среда на Украйна Олексий Оржел, предава  TACC . \r\n„Предложението, което вече е получено (от „Газпром“), е неприемливо за Украйна, предвид факта, че е необходимо да се откаже от арбитража и да подпише споразумение само за една година\", заяви министърът пред украинския телевизионен канал ICTV. \r\nТой обаче добави, че „може да се намери взаимно разбирателство\". Оржел даде да се разбере, че в случай на подписване на дългосрочен договор за транзит на газ в необходимите обеми, Киев е готов на отстъпки. „Компромиси са възможни при сключване на дългосрочен договор\", подчерта енергийният министър на Киев.   \r\nОржел не изключи, че Русия може да продължи транзита на газ от 1 януари 2020 г. и без договор. „Ние ще считаме това за контрабанда. И тогава ще има други правни процеси\", заключи министърът. \r\nВ понеделник „Газпром\" представи официално предложение на украинската компания „Нафтогаз\" за удължаване на настоящия или сключване на нов договор за транзит на газ през Украйна за период от една година, като се вземе предвид прогнозираното търсене на европейските клиенти за 2020 г. В предложението на „Газпром\" се посочва, че необходимите условия са отказ на двете страни от всички взаимни искове в международния арбитраж и прекратяване на всички съдебни производства. \r\n \r\n Тереза Герова", "date": "2019.11.19", "title": "ТАСС: Министерството на енергетиката на Украйна отхвърли предложението на „Газпром“ за нов договор за транзит на природен газ"}
{"url": "http://www.focus-news.net/news/2019/11/19/2720844/ofitsialna-tseremoniya-za-vrachvane-na-nagradite-za-zhenite-v-naukata-se-provede-v-sofiya-sas-spetsialnoto-uchastie-na-vitseprezidenta-iliyana-yotova.html", "text": "L’Oréal България, Национална комисия за ЮНЕСКО – България и Софийски университет „Св. Климент Охридски“ организират официална церемония за връчване на наградите „За жените в науката“ в София. Това съобщиха  организаторите  на инициативата. Събитието ще се проведе от 17.00 часа пред Аулата на СУ „Св. Климент Охридски“ на бул. „Цар Освободител“ 15 със специалното участие на вицепрезидента Илияна Йотова. \r\n„Три великолепни българки ще бъдат отличени за своите смели научни идеи!“, посочват организаторите.", "date": "2019.11.19", "title": "Официална церемония за връчване на наградите „За жените в науката“ се проведе в София със специалното участие на вицепрезидента Илияна Йотова"}
{"url": "http://www.focus-news.net/news/2019/11/19/2720846/vavezhda-se-vremenna-organizatsiya-na-dvizhenieto-v-sofiya-za-zasnemane-na-serial.html", "text": "Въвежда се временна организация на движението за заснемане на сериал. Това съобщиха от пресцентъра на  Столична община .    \r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n- от 08.00 до 20.00 часа на 19 ноември 2019 г. на ул. „Оборище“ между бул. „Васил Левски“ и ул. „Кракра“.", "date": "2019.11.19", "title": "Въвежда се временна организация на движението в София за заснемане на сериал"}
{"url": "http://www.focus-news.net/news/2019/11/19/2720848/pregled-na-osnovnite-temi-v-dobrudzhanskiya-pechat.html", "text": "„Община Балчик възнамерява да увеличи туристическия данък“, съобщава на първа страница вестник  „Нова добруджанска трибуна“ . Идеята е увеличението да бъде до 0,60 лв. за нощувка в местата за настаняване с една звезда и до 1,20 - 1,50 лв. за нощувка в хотелските бази с 4 и 5 звезди. Това е предвидено в проект за изменение на Наредбата за местните данъци, който е предложен за публично обсъждане. Досега туристическият данък на територията на общината е бил в диапазона от 0,30 лв. до 0,90 лв. според категорията на местата за настаняване. „Община Добрич засади червен американски дъб в чест на Анастас Петров“, съобщава всекидневникът. Дървото е засадено в алеята в Градския парк „Свети Георги“. Там вече са засадени дръвчета от същия вид в чест на Дора Габе и Адриана Будевска. По този начин признателните потомци изразяват своето уважение и гордост към личности, които са родени в Добруджа я носят пламенно в сърцата си. „Български преводач и словенски писател са гости на Букурещ“, съобщава още изданието.  В сътрудничество с Националния музей на литературата в Румъния за първи път литературна мрежа ТРАДУКИ е предложила две резидентски програми в румънската столица за преводачи и писатели. Сред авторите от Албания, Босна и Херцеговина, България, Косово, Северна Македония, Словения, Сърбия, Хърватия, Черна гора и Германия са българският преводач Христо Боев и словенският писател Урош Прах. Христо Ботев е роден в Пловдив, преподавател е по английски, румънски и френски език, д-р по сравнителна американска и английска литература от университета „Овидиус“ в Констанца. Той живее в Добрич и Балчик. Приемният ден на кмета на Каварна ще е от 15,00 до 20,00 часа, съобщава на първа страница вестник  „Добруджанска трибуна“ . Елена Балтаджиева е обещала на първата си пресконференция да работи с Общинския съвет в полза на гражданите. Това удължено приемно време е, за да има възможност да се среща с повече граждани, които имат нужда от помощта на администрацията на морската община. „Три добрички училища с дарение книги от Kinder“, съобщава изданието. Финансово-стопанската гимназия „Васил Левски“ и Средното училище „Св. Св. Кирил и Методий“ в Добрич заедно с Професионалната гимназия по техника и облекло „Дочо Михайлов“ в град Тервел ще получат книги на стойност 3000 лв. Трите училища от областта са финалисти в кампанията „Истории за споделяне“. В нея можеха да участват училища от цялата страна, а тези които са събрали най-много гласове, получават дарения. В рубриката „Фоторепортаж“ вестникът представя малчуганите от Детска градина „Първи юни“ номер 17 в Добрич. Те са се включили в Седмицата на бащата под мотото:  „Истинският мъж не обича да говори празни приказки“. Местната кампания е част от национална – „Да бъдеш баща“. Тя пък е част от световната кампания за бащина грижа “Men care”.", "date": "2019.11.19", "title": "Преглед на основните теми в добруджанския печат"}
{"url": "http://www.focus-news.net/news/2019/11/19/2720847/new-europe-es-i-sasht-iztsyalo-podkrepyat-antipravitelstvenite-protesti-v-gruziya.html", "text": "САЩ и Европейския съюз обявиха, че подкрепят антиправителствените протести в Грузия, които се разразиха в столицата Тбилиси, след като парламентът не прие промени в изборната система, които биха я направили пропорционална, пише базираното в Брюксел електронно издание  New Europe . \r\nВ съвместно изявление, публикувано в понеделник, те изразиха „пълна подкрепа за правото на мирни събрания и свобода на изразяване“. \r\nДелегацията на Европейския съюз в Грузия и посолството на Съединените американски щати разбират „дълбокото разочарование“ на грузинския народ, предизвикано от неспособността на парламента да приеме изменения, които ще гарантират прехода към пълно пропорционално представителство от съществуващата смесена система за изборите през 2020 г. \r\n„С оглед на настоящата ситуация, считаме за изключително необходимо незабавно да работим за възстановяване на доверието чрез спокоен и уважителен диалог между правителството и всички политически партии и гражданското общество с оглед намиране на приемлив път напред“, се казва в изявлението. \r\nВ документа решението от миналото лято за промяна на мажоритарната система към пропорционална се нарича „важна стъпка напред в демокрацията на Грузия“. \r\n„Неочакваното спиране на този процес увеличи недоверието и засили напрежението между управляващата партия и други политически партии и гражданското общество“, се казва в изявлението, като всички страни се призовават „да действат в най-добрия интерес на страната“. \r\nНяколко хиляди грузинци се събраха в центъра на Тбилиси, за да протестират срещу управляващата партия и да поискат предсрочни избори. Протестният митинг започна няколко дни, след като управляващата партия „Грузинска мечта“, която съставлява мнозинството в парламента, не спази обещанието си и да приеме планираните избирателни реформи. \r\nПървоначално промяната трябваше да се случи през 2024 г., но опозицията поиска тя да бъде осъществена навреме за предстоящите парламентарни избори през октомври 2020 г., тъй като смята, че сегашната система е в полза само на „Грузинска мечта“. \r\nУправляващата партия, ръководена от милиардера Бидзина Иванишвили, е на власт от 2012 г. Партията загуби по-голямата част от своята популярност на фона на слабото икономическо развитие и, както смята опозицията, големи нарушения на демокрацията, върховенството на закона и проруската политика на партията. \r\n \r\nПревод и редакция:", "date": "2019.11.19", "title": "New Europe: ЕС и САЩ „изцяло подкрепят“ антиправителствените протести в Грузия"}
{"url": "http://www.focus-news.net/news/2019/11/19/2720845/stolichniyat-obshtinski-savet-shte-izbere-predsedateli-na-postoyannite-komisii-na-saveta.html", "text": "Столичният общински съвет (СОС) ще избере председатели на постоянните комисии на съвета, ще бъде определен и съставът им на днешното си заседание. Това предвижда дневният ред на СОС, публикуван на страницата им. На второто заседание на СОС се очаква да бъде сформирана работната група, която ще изработи проект на нов правилник за организацията и дейността на градския парламент.", "date": "2019.11.19", "title": "Столичният общински съвет ще избере председатели на постоянните комисии на съвета"}
{"url": "http://www.focus-news.net/news/2019/11/19/2720850/vavezhda-se-vremenna-organizatsiya-na-dvizhenieto-v-sofiya-za-izmestvane-na-spirka-na-gradskiya-transport.html", "text": "Въвежда се временна организация на движението в София за изместване на спирка на градския транспорт. Това съобщиха от пресцентъра на  Столична община . На 19 ноември 2019 г. до 24.00 часа на 21 ноември 2019 г. се измества автобусна и тролейбусна спирка с код 1487 „бл.405, ж.к. Дружба 2“ на ул. „Обиколна” след ул. „Конче вихрогонче“ в посока бул. „Копенхаген“.", "date": "2019.11.19", "title": "Въвежда се временна организация на движението в София за изместване на спирка на градския транспорт"}
{"url": "http://www.focus-news.net/news/2019/11/19/2720854/ria-novosti-ukrayna-otkaza-da-prieme-vrashtaneto-na-korabite-ot-rusiya-za-akt-na-dobra-volya.html", "text": "Министътът на отбраната на Украйна Андрей Загороднюк не смята връщането на украинските кораби от Русия за акт на добра воля, а за изпълнение на решението на Международния морски трибунал, предава  РИА Новости . \r\nВ понеделник Москва предаде на Киев трите кораба от военноморските сили на Украйна, които бяха задържани през ноември миналата година при опит да преминат Керченския пролив. \r\n„Връщането на катерите и буксира не е акт на добра воля. Гледам на тези събития като на нищо по-различно от изпълнение на майското решение на Международния морски трибунал от държавата-агресор“, написа министърът в „Туитър“. \r\nПо неговите думи, специалистите ще огледат върнатите кораби и ще дадат препоръки, как най-бързо те да бъдат върнати в строя. \r\nУкраинският заместник-министър на външните работи по европейска интеграция Елена Зеркал заяви по-рано, че Киев няма да се откаже от плановете да привлече към Русия отговорност пред Международния трибунал на ООН по морско право дори след връщането на украинските военни кораби, задържани от руските гранични служители за нарушаване на държавната граница. Според украинското ведомство първите заседания в трибунала по това дело са насрочени за 21-22 ноември. \r\nВ края на май трибуналът поиска Москва да освободи украинските военни кораби и моряци, задържани в Керченския проток за нарушаване на границата. Беше отбелязано, че трибуналът не счита за необходимо да изисква прекратяване на наказателното производство, образувано срещу моряците. По-рано Москва обяви, че няма да участва в изслушванията, тъй като международният трибунал не е компетентен да разглежда иска на Киев. \r\n \r\nПревод и редакция:", "date": "2019.11.19", "title": "РИА Новости: Украйна отказа да приеме връщането на корабите от Русия за акт на добра воля"}
{"url": "http://www.focus-news.net/news/2019/11/19/2720851/nikolay-nikolov-bsp-grupata-ni-shte-ostane-osnovna-opozitsionna-sila-i-v-nastoyashtiya-stolichen-obshtinski-savet-shte-se-borim-da-promenim-statukvoto.html", "text": "Групата на БСП ще остане основна опозиционна сила и в настоящия Общински съвет. Това каза за предаването  „Софийска трибуна“  по  Радио „Фокус“  Николай Николов – общински съветник, секретар на групата на БСП в Столичния общински съвет /СОС/. Той оцени изминалите местни избори като тежки. „Знаете в каква ситуация бяхме поставени – без финансиране, без субсидия. Въпреки това излязохме и бяхме сред хората. Аз се явих в двойно качество – като кандидат за районен кмет на Красно село и кандидат за общински съветник. Не ми достигнаха 83 гласа, за да бъда на балотаж за районен кмет, при положение, че имаше над 300 недействителни бюлетини. Според мен, както и според БСП, а гледам, че и президентът на България иска да направи среща, наистина най-накрая е време да се въведе машинното гласуване. Безумие е в 21 век, в европейска столица, да се ходи с тези листа, да се разнасят чували, да не ти зачитат гласа, защото малко си излязъл от квадратчето. Машинното гласуване трябва да бъде въведено, за да бъдат пресечени всички тези порочни практики, с които очевидно управляващата партия печели своите гласове и мнозинство“, коментира Николов. Той припомни, че през мандата на миналия Общински съвет групата на БСП беше представлявана едва от 7 души. „Сега не само удвояваме, но и прибавяме един допълнително. Групата ни е от 15 човека – изключително подготвени, професионалисти и немалко младежи. Имаме едно нелошо представителство“, заяви общинският съветник от БСП. По думите му в сегашното разпределение в СОС има по-малко политически партии, които са представени, за разлика от миналия мандат. „В момента най-голяма е групата на ГЕРБ – 27 съветника, след това сме ние с 15, вече се върнахме като втора политическа сила, следват „Демократична България“ с 12. Новината от няколко дни е, че се възстановяват „Патриоти за София“. ВМРО имаше 4 общински съветника, ПП „Атака“ имаха 2. Правилото за съставяне на група в СОС е да имат 5 души. В момента единият общински съветник от „Атака“ отива към ВМРО, с което сформират „Обединени патриоти“, а Волен Сидеров става вторият независим общински съветник след Борис Бонев“, обясни той. Николай Николов съобщи, че утре предстои сесия в Общинския съвет, на която трябва да бъдат сформирани постоянните работни комисии. „Първата точка ще бъде избирането на още един зам.-председател на Общинския съвет, който ще бъде от групата на „Патриоти за София“, добави той, като уточни, че първата задача след сформирането на постоянните комисии е приемането на най-важния за Столична община документ – Бюджет 2020. „Продължаваме да настояваме за възможно най-голяма прозрачност на процедурата по изготвяне на бюджета под ръководството на кмета Йорданка Фандъкова. От 4 години искаме той да мине през всички постоянни комисии, да се каже по кои пера ще има увеличение и къде ще има разлики, за да можем ние като политическа група да изработим нашия алтернативен бюджет. За съжаление, въпреки че г-жа Фандъкова е обещала това да се случи, бюджетът винаги ни е бил даван в последния момент. По този начин ние не можем да предложим хубава, обмислена с нашите експерти, алтернатива. Г-жа Фандъкова много обича да се хвали, че бюджетът за 2019г. е рекорден за всички времена – 1 млрд. и 700 млн. лв., но забравя да спомене, че има 250 млн. лв. преходен остатък от бюджета от 2018г., които реално можеха да бъдат употребени за изграждането на нови детски градини, за ужасяващото състояние на инфраструктурата и за облагородяване на околната среда“, заяви Николов, като отбеляза, че именно това са едни от основните приоритети на БСП като група в СОС. „Редно е и е честно всяко дете да намери място в детска градина и ясла, да ходим в хубави, уредени зелени площи и паркове. И третото е нещо, за което се борим още от 2015г. – край на София на две скорости. В момента масово се наливат пари в идеалния център на столицата, а в крайградските квартали гледката не е приятна“, посочи общинският съветник от левицата. Той коментира и с кои групи столичните социалисти ще търсят сътрудничество. „При подкрепата на Елен Герджиков за председател на СОС се видя кои хора ще подкрепят ГЕРБ. Той получи 33 гласа – 27 плюс четирите на ВМРО, Волен Сидеров си тръгна преди да упражни правото си на глас, и е ясно кой беше 33-тият глас. Очевидно е по простата математика, че това е г-н Борис Бонев, защото нашето предложение г-жа Милка Христова получи 15 гласа, колкото е и нашата група, а г-н Методи Лалов получи 12-те гласа на „Демократична България“. Борис Бонев постигна наистина впечатляващ резултат и очаквах, че най-вероятно ще има невалидна бюлетина, но такава нямаше. В този вид ясно се очерта кои ще бъдат мнозинството и се очаква, че другите групи - на БСП и на „Демократична България“, ще бъдат другата страна, опозицията“, обясни Николай Николов. Според него ще бъде интересно и това какво получават районните кметове на ГЕРБ и тези на останалите политически сили. „Ще се борим да прекратим статуквото. Като по-голяма група имаме и повече сила и мощ. Очакваме и колегите от „Демократична България“ да ни подкрепят в опозиционната ни дейност. На първото заседание Борис Бонев стъпи накриво, ще видим занапред как ще действа“, беше категоричен той. „Нека да решаваме с мъдрост проблемите и да се борим за благото на гражданите, призова Николай Николов. \r\nВеселка ИВАНОВА", "date": "2019.11.19", "title": "Николай Николов, БСП: Групата ни ще остане основна опозиционна сила и в настоящия Столичен общински съвет, ще се борим да променим статуквото"}
{"url": "http://www.focus-news.net/news/2019/11/19/2720849/sport-italiya-zavarshi-kvalifikatsiite-za-evro-2020-s-10-ot-10-i-razgrom-s-91-sreshtu-armeniya.html", "text": "Италия завърши квалификационния цикъл за Евро 2020 в група J с впечатляващите 10 победи от 10 мача, а в последната среща „адзурите“ разгромиха като домакини Армения с 9:1. В другите срещи от потока, Гърция победи класиралата се на второ място Финландия с 2:1 и запази третото място пред Босна и Херцеговина, която спечели с 3:0 като гост на Лихтенщайн.", "date": "2019.11.19", "title": "Спорт: Италия завърши квалификациите за Евро 2020 с 10 от 10 и разгром с 9:1 срещу Армения"}
{"url": "http://www.focus-news.net/news/2019/11/19/2720823/gd-granichna-politsiya-trafikat-na-gkpp-kapitan-andreevo-i-gkpp-lesovo-e-silno-intenziven-na-izhod-za-tovarni-avtomobili.html", "text": "Трафикът на границата с Турция на ГКПП \"Капитан Андреево\" и ГКПП \"Лесово\" е силно интензивен на изход за товарни автомобили. Това съобщиха от  ГД \"Гранична полиция\" . Информацията за трафика е към 6.00 часа. На границата със Сърбия, Северна Македония, Гърция и Румъния трафикът е нормален на всички гранични контролно-пропускателни пунктове.", "date": "2019.11.19", "title": "ГД \"Гранична полиция\": Трафикът на ГКПП \"Капитан Андреево\" и ГКПП \"Лесово\" е силно интензивен на изход за товарни автомобили"}
{"url": "http://www.focus-news.net/news/2019/11/19/2720855/vremenno-dvizhenieto-pri-km-13-na-pat-iii-3002-stezherovo-bozhurluk-se-osashtestvyava-dvuposochno-v-edna-lenta-poradi-katastrofa.html", "text": "Временно движението при км 13 на път III-3002 Стежерово – Божурлук се осъществява двупосочно в една лента поради катастрофа. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\".", "date": "2019.11.19", "title": "Временно движението при км 13 на път III-3002 Стежерово – Божурлук се осъществява двупосочно в една лента поради катастрофа"}
{"url": "http://www.focus-news.net/news/2019/11/19/2720857/namalena-vidimost-zaradi-magla-v-oblast-shumen.html", "text": "Мъгла намалява видимостта по пътищата в област Шумен, предаде  репортер на Радио \"Фокус\"- Шумен . Пътните настилки са мокри. Времето е тихо, температурата на въздуха е около 12 градуса. Натоварен е трафикът в централната градска зона на Шумен. Светофарните уредби в града функционират без промяна. Интензивно е движението по автомагистрала \"Хемус\" в посока Варна, както и по бургаския път. Спокойно се пътува в посока Силистра. В сила е забраната за товарни автомобили над 10 тона по пътя Радко Димитриево- Друмево, поради свлачища. Обходът е Шумен- Овчарово- Друмево. \r\nИвелина ИВАНОВА", "date": "2019.11.19", "title": "Намалена видимост заради мъгла в област Шумен"}
{"url": "http://www.focus-news.net/news/2019/11/19/2720852/vodosnabdyavaneto-v-burgas-i-naselenite-mesta-vodosnabdeni-ot-sistema-kamchiya-shte-bade-spryano-na-20-noemvri.html", "text": "Водоснабдяването в Бургас и населените места, водоснабдени от система \"Камчия\", ще бъде спряно на 20 ноември. Това съобщиха от  Водоснабдяване и канализация  (ВиК)- Бургас. ВиК уведомява гражданите и всички абонати на питейна вода от град Бургас и населените места, водоснабдени от система \"Камчия\", че във връзка с есенно-зимната профилактика на съоръженията в населените места от област Бургас ще бъде спряно водоподаването след 18.00 часа на 20 ноември (сряда). То ще се нормализира около полунощ на 21 ноември (четвъртък) срещу 22 ноември(петък). Профилактиката на съоръженията на ж. к. \"Меден рудник\" ще се осъществи на 21 ноември (четвъртък), след 18.00 часа, като водоснабдяването ще се нормализира след 12.00 часа на 22 ноември. От дружеството препоръчват на водопотребителите от региона да се запасят с необходимите им водни количества.", "date": "2019.11.19", "title": "Водоснабдяването в Бургас и населените места, водоснабдени от система \"Камчия\", ще бъде спряно на 20 ноември"}
{"url": "http://www.focus-news.net/news/2019/11/19/2720858/", "text": "Общински съвет – Бургас ще проведе редовното си заседание от 9.00 часа, съобщиха от пресцентъра на  Общинския съвет . В дневният ред за разглеждане са предвидени 2 докладни записки. Едната, от която е внесена от председателя на Общински съвет – Бургас проф. Севдалина Турманова и е относно избор на членове на комисии към Общински съвет – Бургас. Другата докладна записка е внесена от общинския съветник Живко Иванов Табаков и е относно избор на зам.-председател на Общински съвет – Бургас. На утрешното заседание ще се разгледа и приемането на Правилник за организацията и дейността на общинския съвет, неговите комисии и взаимодействието му с общинската администрация на Община Бургас.", "date": "2019.11.19", "title": "Общинският съвет в Бургас ще проведе редовното си заседание"}
{"url": "http://www.focus-news.net/news/2019/11/19/2720853/do-100-150-metra-e-namalena-vidimostta-vav-veliko-tarnovo.html", "text": "До 100-150 метра е намалена видимостта в старата столица поради мъгла. Времето в града е облачно, настилките – предимно мокри и хлъзгави, предаде репортер на Радио „Фокус” – Велико Търново. Трафикът в началото на деня е интензивен. Колони от автомобили има по бул. „България”, ул. „Никола Габровски” и ул. „Магистрална” – част от път София – Варна. Движението е натоварено и покрай по –големите училища и детски градини, както и в района на Кооперативния пазар и покрай пощата. Органите на реда призовават шофьорите да са внимателни и да карат със съобразена скорост. Полицейски служители следят за правилното протичане на движението. Патрули има на входовете и изходите на Търново, както и в по-натоварените участъци от първокласната и второкласна мрежа в областта. Времето навсякъде е предимно облачно. В котловините и около водните басейни видимостта е намалена. Настилките са частично мокри. За изминалото денонощие няма нови въведени ограничения. Прохода на Републиката остава отворен за всички МПС, но е в сила и предупреждението за опасност от падащи камъни. Там пътят също е мокър. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на месеца. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на месеца. \r\nЛуиза ТРАНЧЕВА", "date": "2019.11.19", "title": "До 100-150 метра е намалена видимостта във Велико Търново"}
{"url": "http://www.focus-news.net/news/2019/11/19/2720859/antologiyata-trinayset-shte-bade-predstavena-v-literaturniya-klub-na-stolichna-biblioteka-na-19-noemvri.html", "text": "Антологията „Тринайсет“ ще бъде представена в Литературния клуб на Столична библиотека от 18.00 часа. Това съобщиха от пресцентъра на  Столична община . Тринайсет поети журналисти са събрали свои стихове в антологията и така по естествен начин книгата се ражда с името си. Тя е третият сборник, който Клубът на поетите журналисти издава. Авторите в това издание са: Асен Сираков, Боряна Желева, Венцислав Паскалев, Гергана Хрисчева, Димитър Дженев,  Иглика Горанова, Мариана Кирова, Палми Ранчев, Силвия Недкова, Спасиана Кирилова, Станислава Пирчева-Ава, Татяна Атанасова и Татяна Явашева.  \r\nРедактори на книгата са Татяна Явашева и Иглика Горанова. Графичният дизайн е направен от художничката Александра Димитрова, която използва за оформлението специално обработени снимки с интересна история – те са правени на стар кораб във водите на каменна кариера край София.  \r\nКлубът на поетите журналистите е свободна общност, която съществува от 2003 г. През 2004 г. излиза първият поетичен сборник „Време за кактуси“, а през 2013 г. издават „Време за камъни“. Сбирките на Клуба са в Литературния кабинет „Владимир Башев“, който се намира в дома на големия български поет. Всеки от 13-те има издадена поне една книга, а някои и доста повече. Събира ги това, което може да направят заедно.", "date": "2019.11.19", "title": "Антологията „Тринайсет“ ще бъде представена в Литературния клуб на Столична библиотека на 19 ноември"}
{"url": "http://www.focus-news.net/news/2019/11/19/2720861/el-pais-vse-poveche-kataluntsi-se-obyavyavat-sreshtu-nezavisimostta-pokazva-prouchvane.html", "text": "Подкрепата за независимостта на Каталуния продължава да спада, като дистанцията между тези, които са „за“ и „против“ сецесия от Испания се увеличава. Това показва последната анкета на официалната социологическа агенция на регионалното правителство CEO, според която 41,9% от жителите на автономната област са „за“ независимост, докато 48,8% я отхвърлят, като последният показател е най-високият от юли 2017 година , пише електронното издание на вестник  El Pais . \r\nВ сравнение с предишното изследване на CEO, публикувано през юли тази година, процентът на каталунците срещу отделянето от Испания се е увеличил. През лятото те са били 44% „за“ сецесия, а тези „против“ са били 48,3%, което означава разлика от 4,3%, докато сега тя е 6,9%. \r\nРезултатите от анкетата съдържат и още една информация, която показва спад в подкрепата за отцепване от Испания. Отговаряйки на въпроса „Вярвате ли, че Каталония трябва да бъде…“, повечето от интервюираните - 33,6%, избраха „независима държава“ от четирите изброени варианта. Но това е най-ниският процент на този въпрос от изданието на анкетата за 2012 г. Само преди 18 месеца, през април 2018 г., този отговор беше подкрепен от 40,8% от анкетираните. Вторият най-популярен отговор е настоящата ситуация, „автономен регион“ (28%, нагоре една точка от последното проучване), последван от „държава в рамките на федерална Испания“ (21,6%, почти три пункта надолу от юли ) и „регион на Испания“ (7,8%, намаление с 1,5 пункта от последното проучване). \r\nВ анкетата на регионалното правителство също се пита за степента на автономия на Каталуния. Близо 59% от анкетираните казаха, че това е недостатъчно, но това е най-ниската цифра в последно време. От 2007 г. винаги повече от 60% от анкетираните са дали този отговор. Междувременно, 25,1% са посочили в това проучване, че сегашното ниво на автономия е достатъчно, най-високата стойност за този въпрос от 2017 г., когато 26,4% от респондентите са казали същото. Само 6,5% от анкетираните отговориха, че Каталуния има „твърде голяма автономия“. \r\nНа повторните парламентарни избори сецесионистките партии (Каталунската републиканска левица, Заедно за Каталония и крайно лявата CUP) осигуриха 42,59% от гласовете в региона, докато онези групи, които са против отцепването, набраха 39,85%. Последният блок включва различни политически партии, като Каталунската социалистическа партия (ПСС), консервативната Народна партия (НП), дясноцентристката „Сиудаданос“ (Гражданите) и дясно-популистката „Вокс“. En Comú Podem, коалиция на Catalunya en Comú и Podemos, попада между двата блока, като се има предвид, че тя иска да се проведе референдум за независимостта на Каталуния. Тази група взе 14.18% от гласовете на изборите в автономната област. \r\n \r\nПревод и редакция:", "date": "2019.11.19", "title": "El Pais: Все повече каталунци се обявяват срещу независимостта, показва проучване"}
{"url": "http://www.focus-news.net/news/2019/11/19/2720862/intenziven-e-trafikat-po-uchastaka-na-am-trakiya-v-plovdivska-oblast.html", "text": "Интензивен е трафикът по участъка на автомагистрала (АМ) „Тракия“ в Пловдивска област, предаде репортер на  Радио „Фокус“ – Пловдив . Натоварено движение се отчита също по направленията Пловдив-Асеновград-Смолян, Пловдив-Карлово, Пловдив-Съединение и Пловдив-Пазарджик. Пътищата на територията на областта са мокри на места, но нормално проходими. До 29 ноември движението по пътя Пловдив-Карлово, от км 48 до км 49, ще се осъществява в платното посока Карлово поради изграждане на кръгово кръстовище при село Труд. Движението по пътя Девин-Кричим е ограничено за всички моторни превозни средства поради ремонтни дейности на асфалтовата настилка в часовете от 08.00 ч. до 17.00 часа. Участъкът е сигнализиран с пътни знаци. Обходният маршрут за водачите е по пътя Девин-Смолян-Асеновград-Пловдив и обратно. Срокът за извършването на дейностите е до 22 ноември. Преминаването по пътя Кричим-Михалково-Девин, от км 88 до км 103, се осъществява с повишено внимание поради обрушване на скална маса. Алтернативният маршрут за движение е по пътя Асеновград-Смолян, а срокът на дейностите е до 30 ноември. Водачите трябва да бъдат особено внимателни, тъй като по трасето се извършват и строително-ремонти дейности. До 1 декември движението по пътя Пловдив-Куклен, в участъка от км 6 до км 7, ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Забранено остава движението на камиони с височина над 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е и преминаването на моторни превозни средства над 12 тона по пътя Поповица-Болярци, поради намален габарит на пътното платно на мост. Обходният маршрут за водачите е по път Поповица-Садово-Кочево-Болярци. Опасност от падащи камъни има по направленията Кричим-Стамболийски, Юговско ханче-Югово-Лъки-Здравец и Бачково-Нареченски бани, също в района на проходите Козница и Стражата. \r\nНатоварено е движението и на територията на град Пловдив към този час. Задръствания се образуват по бул. „Христо Ботев“, в района на Сточна и Централна гара, по бул. „Цар Борис III Обединител“, в района на Пловдивския университет, при Тунела и при кръговите кръстовища в района на Международния панаир. Задръствания има също на места по булевардите „Найчо Цанов“, „Руски“, „Източен“, „Шести септември“, „Васил Априлов“, „България“ и „Пещерско шосе“. Пътищата на територията на града са мокри на места, но нормално проходими. \r\nТони МИХАЙЛОВ", "date": "2019.11.19", "title": "Интензивен е трафикът по участъка на АМ „Тракия“ в Пловдивска област"}
{"url": "http://www.focus-news.net/news/2019/11/19/2720863/dvama-mazhe-sa-zaginali-pri-patno-transportno-proizshestvie-na-am-hemus.html", "text": "Двама мъже са загинали при пътно-транспортно произшествие на АМ \"Хемус\". Това съобщиха от  ОДМВР-Варна . Тази нощ, около 01:30 часа, на АМ \"Хемус\", в посока Варна, малко след ПВ Слънчево, е възникналa катастрофа. По неизяснени към момента причини, водачът на л.а. \"Мерцедес\" (51 г.) блъска мотоциклет \"Хонда\", след което напуска платното за движение. Вследствие на инцидента мъжът е загинал на място. Водачът на мотоциклета (58 г.) е отведен в болнично заведение, където по-късно е починал. По случая има образувано досъдебно производство. Изясняват се причините и обстоятелствата около инцидента.", "date": "2019.11.19", "title": "Двама мъже са загинали при пътно-транспортно произшествие на АМ \"Хемус\""}
{"url": "http://www.focus-news.net/news/2019/11/19/2720864/zaledeni-na-mesta-no-opesacheni-sa-patishtata-v-oblast-smolyan.html", "text": "Заледени на места са пътищата в област Смолян, съобщи за   дежурният в Областно пътно управление – Смолян. Тези участъци основно са по сенчестите места към Пампорово, както и по направлението Проглед – Чепеларе, но са опесъчени от екипи на Пътната служба. Времето е слънчево и ясно. Пътните настилки са предимно мокри, заради валежите от изминалото денонощие. Тази сутрин около 7.30 часа в Пампорово, в местността „Райковски ливади“ е възникнало пътнотранспортно произшествие. Засега няма данни за сериозно пострадали хора, катастрофата не затруднява преминаващите по това направление.  \r\nДо 22 ноември и от 25 до 29 ноември, от 8 ч. до 17 ч., е ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Спирането на трафика в делничните дни е за полагането на нова асфалтобетонова настилка. Обходният маршрут е по пътя Девин - Смолян - Асеновград - Пловдив и обратно. В почивните дни събота и неделя движението в отсечката ще е без ограничение. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци.  \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци.  \r\nВ Смолян пътните настилки са предимно мокри, автомобилният трафик е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.11.19", "title": "Заледени на места, но опесъчени са пътищата в област Смолян"}
{"url": "http://www.focus-news.net/news/2019/11/19/2720856/korneliya-ninova-bsp-nyama-da-podavam-ostavka.html", "text": "Оставка няма да подавам. Неприятностите в БСП са вследствие на промяната, която започнахме преди 3 години. Промяната, която ограничи мандатите на народните представители. Избрахме председателят да бъде избиран пряко от всички членове на партията, а не от определен кръг в БСП. Ограничихме председателя с два мандата. Целият този процес на промяна и на обновление с нови лица доведе до тези вътрешнопартийни тревоги в БСП. Това заяви лидерът на БСП Корнелия Нинова в интервю за предаването „Здравей, България” на  Нова телевизия . \r\nВ неделя се събра Пленумът на Националния съвет на БСП, на който бяха обсъдени резултатите от местните избори. Преди дни обаче група социалисти разпространиха алтернативен критичен анализ, в който ясно се заявява, че Нинова трябва да подаде оставка. Негов автор е Чавдар Георгиев - член на Националния съвет, а посочената причина - провал на местния вот, след който БСП отсъствала от управлението на общините в половин България. \r\n„Не отхвърлям лидерския въпрос като изключително важен, тъй като именно той беше поставен в писмото, в алтернативния доклад, като единствения начин за разрешаване на всички проблеми в партията. В него бяха изредени оценки, проблеми и т.н. и накрая се казва, че всичко това може да бъде решено, ако сменим Корнелия Нинова. Следователно на някого в главата стои лидерският въпрос и всички въпроси вътре в партията могат да бъдат решени, само ако ме няма мен”, посочи още тя. \r\n„В една демократична партия разногласията се решават с гласуване и с мнозинство. Алтернативният доклад беше отхвърлен от Националния съвет с 86 на 20 гласа\", коментира Нинова. \r\n„Тези 50 човека, които ми поискаха оставката се оказаха 21. Оказа се, че вътре има имена на колеги, чиито имена са ползвани, а те не занят за това. Т.е. това е фалшива новина”, каза още лидерът на БСП. \r\nОтносно това как могат да се срещнат полярните мнения за оценка на резултатите от изборите, Нинова коментира: „Това е спор на върха на БСП между групи хора в Националния съвет. Истинското решение е в партията. Членовете на партията ще кажат как оценяват резултата и как оценяват ръководството от 1-ви декември до март месец, когато е отчетно-изборната кампания в БСП. Истинското решение е в партийните структури, не при нас, горе на върха”. \r\nЗапитана дали е съгласна с думите на Сергий Станишев, че с председател като Корнелия Нинова БСП не може да спечели парламентарните избори, тя отговори: „С врачуване не се занимавам. Това, дали ще спечелим изборите или не е някакво пророкуване. От нас зависи дали ще продължим промяната, за да убедим хората”. \r\n„Вътрешнопартийните ни тревоги в случая засягат всеки българин. Става дума за нещо много по-голямо - дали ще има промяна на статуквото в България. Голяма част от хората не харесват всички партии. Те го показват с негласуване”, каза Нинова. „Изходът от това е, или ще се появи нова партия, която не знам колко време ще изкара, или системните партии трябва да започнем да се променяме”, смята тя. \r\nЛидерът на БСП заяви, че първият ден от болничните, трябва да се плаща от държавата, а не от работодателите или служителите. „Работещите са се осигурявали, плащали са си осигуровките в НОИ и държавата им дължи това обезщетение, когато се разболеят”, каза тя. \r\n„Опитът да премахнат първия ден като плащане за болничния е оправдание на правителството, че не може да се справи със злоупотребите”, смята тя.", "date": "2019.11.19", "title": "Корнелия Нинова, БСП: Няма да подавам оставка"}
{"url": "http://www.focus-news.net/news/2019/11/19/2720865/signal-za-zamarsyavane-na-vazduha-e-poluchen-ot-zhk-izgrev-v-burgas.html", "text": "Сигнал за замърсяване на въздуха е получен от ж.к. \"Изгрев\". Това съобщиха за  Радио \"Фокус\" - Бургас  от Община Бургас. След извършените замервания за качеството на въздуха не са установени завишени норми на замърсяване.  \r\nМария ПОПЧЕВА", "date": "2019.11.19", "title": "Сигнал за замърсяване на въздуха е получен от ж.к. \"Изгрев\" в Бургас"}
{"url": "http://www.focus-news.net/news/2019/11/19/2720868/api-do-18-chasa-dnes-dvizhenieto-pri-km-11-po-pat-ii-11-botevo-archar-se-osashtestvyava-v-edna-lenta.html", "text": "До 18 часа движението при км 11 по път II-11 Ботево – Арчар се осъществява в една лента поради оборудването на автоматично устройство записващо пътния трафик. Шофьорите да се движат с повишено внимание и съобразена скорост, като спазват пътната сигнализация.", "date": "2019.11.19", "title": "АПИ: До 18 часа днес движението при км 11 по път II-11 Ботево – Арчар се осъществява в една лента"}
{"url": "http://www.focus-news.net/news/2019/11/19/2720871/v-sofiya-shte-se-sastoi-premierata-na-knigata-vrata-na-bogovete-yuzhna-amerika-istorii-ot-zemyata-na-inkite.html", "text": "В София ще се състои премиерата на книгата „Врата на боговете. Южна Америка - истории от земята на инките“. Събитието ще се проведе на 19 ноември 2019 г. от 18.30 часа в книжен център „Гринуич” на бул. „Витоша” 37. Това съобщиха от  Българския антарктически институт . \r\nНовата книга на Гергана Лаптева „Врата на боговете – Южна Америка, истории от земята на инките” е едно пътуване, разказващо истории скрити между бреговете на Атлантическия и Тихия океан. Вълнуващ и необикновен разказ, отвеждащ ни към едни от най-красивите места в Южна Америка, от водопадите Игуасу и Рио де Жанейро в Бразилия, през древната столица на инките Куско, загадъчният Мачу Пикчу и плаващите острови Урос в Перу, преминавайки през Ла Пас, Тиуанако и достигайки до мистичното езеро Титикака в Боливия, считано за родно място на Слънцето и дало началото на една империя.  \r\nСтраниците ни пренасят в Америка преди Колумб, в свят на древни племена живели векове наред необезпокоявани в пълен синхрон с природата, създали една от най-могъщите цивилизации в историята и почитали бога на Слънцето и Луната. Наред с това ни разкриват съвременния облик и очарование на тези южноамерикански държави. Впечатленията на автора са изкусно преплетени с интересни факти от миналото и настоящето, показващи различните лица на местностите и градовете. \r\nКнигата е своеобразно продължение на излязлата преди година „Посока юг – пътуване към Антарктида”, която проследява пътя, който изминават българските полярници, преминавайки през Аржентина и Чили, Патагония и Огнена земя, Магелановия проход и пролива на Дрейк, за да достигнат до о-в Ливингстън, където се намира антарктическата ни база.", "date": "2019.11.19", "title": "В София ще се състои премиерата на книгата „Врата на боговете. Южна Америка - истории от земята на инките“"}
{"url": "http://www.focus-news.net/news/2019/11/19/2720870/fondatsiya-puls-postavya-nachaloto-na-programata-taralezhi-savmestno-s-oblastnata-administratsiya-v-pernik.html", "text": "Фондация \"ПУЛС\" поставя началото на програмата \"Таралежи\" съвместно с Областната администрация в Перник. Това съобщиха от пресцентъра на  Областната администрация . Събитието ще се състои от 10.00 часа в VI СУ \"Св. Св. Кирил и Методий\". След приветствие от страна на гостите, на присъстващите директори на училища, класни ръководители и педагогически съветници, ще се пристъпи към детайлно обсъждане на програмата и нейното провеждане.", "date": "2019.11.19", "title": "Фондация \"ПУЛС\" поставя началото на програмата \"Таралежи\" съвместно с Областната администрация в Перник"}
{"url": "http://www.focus-news.net/news/2019/11/19/2720860/mokri-i-hlazgavi-sa-patnite-nastilki-v-oblast-burgas-vidimostta-e-namalena-poradi-magla.html", "text": "Мокри и хлъзгави са пътните настилки в област Бургас. Това съобщиха за  Радио \"Фокус\" - Бургас  от Областното пътно управление. В Ришки проход видимостта е намалена до 100 метра поради мъгла, а по пътя Слънчев бряг - Обзор в района на Ловно ханче видимостта е намалена до 50 метра. Призовават се водачите на превозни средства да се придвижват с повишено внимание и съобразена скорост по всички направления в областта. Агенция \"Пътна инфраструктура\" припомня, че до 29 ноември движението по път II-73 Прилеп – Лозарево от км 60+000 до км 65+000 трябва да се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци.  \r\nВ град Бургас пътните настилки също са мокри и хлъзгави, трафикът е интензивен. Струпване на автомобили се наблюдава по входно-изходните пътни артерии на града - по бул. \"Тодор Александров\" в посока център, по пътната отсечка кв.\"Банево\" - Бургас, както и по пътя кв. \"Сарафово\" - Бургас. В централната градска част движението е по-натоварено в района на жп гара Бургас, в района на кръстовището между булевардите \"Демокрация\" и \"Сан Стефано\", както и в района на кръстовището с кръгово движение \"Трапезица\".  \r\nМария ПОПЧЕВА", "date": "2019.11.19", "title": "Мокри и хлъзгави са пътните настилки в област Бургас, видимостта е намалена поради мъгла"}
{"url": "http://www.focus-news.net/news/2019/11/19/2720866/soros-za-tseu-nashe-moralno-zadalzhenie-e-da-ostanem-v-budapeshta.html", "text": "Виенският кампус на Централноевропейския университет (ЦЕУ) бе официално открит в петък, след като акредитираните от САЩ курсове трябваше да напуснат Будапеща. На церемонията Джордж Сорос, след като благодари на Виена за настаняването на институцията, заяви, че е морално задължение на ЦЕУ да остане в Будапеща, пише електронното издание  Hungary Today . \r\nМилиардерът-интернационалист, след като припомни основаването на университета и неговото създаване с цел подпомагане на държавите, току-що освободени от комунизма, разкри, че той има 17 000 студенти, много от които имат само тази възможност да учат изобщо. \r\nОтносно изгонването от Унгария, той заяви, че ЦЕУ успешно е защитил академичната свобода срещу атаките, „предприети от корумпираното правителство и потисническия режим на Виктор Орбан“. Сорос добави, че университетът е спечелил привърженици по целия свят в тази борба, която обаче все още продължава, и докато американските курсове трябваше да бъдат преместени във Виена, те ще продължат да присъстват и в Будапеща, което според Сорос е „нашето морално задължение, точно както протестиращите застанаха до университета“. \r\nКметът на Виена Михаел Лудвиг също присъства на церемонията и изнесе реч. Социалдемократът каза, че това, което преди беше немислимо, просто се е случило в Унгария: на научна институция беше казано, че вече не е необходима. Той каза, че е очевидно, че Виена трябва да отвори вратите си за институцията. \r\nТой направи препратка и към новия кмет на Будапеща, зеленолибералният Гергели Карачсони, като заяви, че той все още иска партньорство с Будапеща и че ситуацията е добра, тъй като столицата е избрала нов кмет, което „също показва, че стъпки като прокуждането на университета не преминават без последствия“. \r\nПрез март 2017 година в Закона за висшето образование бе внесена поправка, наречена „Lex CEU“, което, от една страна бе привествано като стъпка, която най-накрая ще сложи край на връчването на фалшиви дипломи от чуждестранни университети и ще сложи край на „специалния“ статут на ЦЕУ в унгарската образователна система. От друга, законът бе изготвен специално за университета с най-висок рнг в Унгария с целта да предизвика изгонването на „Университета на Сорос“. \r\nСлед редица скандали, заплашителни обвинения и демонстрации, докато ЦЕУ се съгласи на компромиси и се споразумя с Бард колеж, правителството неохотно подписа споразумението, което в крайна сметка доведе до съобщението от декември на CEU за преместване на акредитираните от САЩ курсове във Виена. Акредитираните от Унгария програми ще продължат да работят до 2022 година. \r\n \r\nПревод и редакция:", "date": "2019.11.19", "title": "Сорос за ЦЕУ: Наше морално задължение е да останем в Будапеща"}
{"url": "http://www.focus-news.net/news/2019/11/19/2720872/sport-izigraha-se-poslednite-machove-v-grupa-f-na-kvalifikatsiite-za-evro-2020.html", "text": "Изиграха се и последните мачове в група F на квалификациите за Европейското първенство през 2020 година. Испания победи Румъния с 5:0, Швеция надделя над Фарьорските острови с 3:0, а Норвегия спечели като гост на Малта с 2:1. На първо място в потока завърши Испания с 26 точки, а другият класирал се отбор е Швеция с 21. Трети останаха норвежците с 4 по-малко, следвани от Румъния с 14. На 5-о и 6-о място са Фарьорските острови и Малта с по 3 точки.", "date": "2019.11.19", "title": "Спорт: Изиграха се последните мачове в група F на квалификациите за Евро 2020"}
{"url": "http://www.focus-news.net/news/2019/11/19/2720874/vavedena-e-vremenna-organizatsiya-na-dvizhenieto-v-uchastak-ot-avtomagistrala-struma-pri-dupnitsa.html", "text": "Въведена е временна организация на движението в участък от автомагистрала „Струма” при Дупница. Това съобщи за  Радио „Фокус” – Кюстендил  дежурният в Областно пътно управление – Кюстендил. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Укрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година.   \r\nВенцеслав ИЛЧЕВ", "date": "2019.11.19", "title": "Въведена е временна организация на движението в участък от автомагистрала „Струма” при Дупница"}
{"url": "http://www.focus-news.net/news/2019/11/19/2720878/pss-dobri-sa-usloviyata-za-turizam-v-planinite.html", "text": "Добри са условията за туризъм в планината. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Температурите са между 0 и 7 градуса. На определени места има умерени ветрове. Времето е ясно. Съоръженията не работят. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.11.19", "title": "ПСС: Добри са условията за туризъм в планините"}
{"url": "http://www.focus-news.net/news/2019/11/19/2720876/nova-makedoniya-makedoniya-savetat-na-es-obsazhda-za-parvi-pat-predlozheniyata-za-reformi-v-protsesa-na-razshiryavane.html", "text": "Министрите на държавите-членки на Европейския съюз ще обсъдят предложените реформи в политиките за разширяване и присъединяване към Общността на заседание на Съвета за външни работи на ЕС в Брюксел, съобщава електронното издание на първия вестник в югозападната ни съседка –  „Нова Македония“. \r\nЗа път министрите ще обсъдят френското предложение за реформи в процеса, не се очакват конкретни заключения след срещата, подчертават от редакцията. „Не знаем доколко можем да бъдем конкретни, но със сигурност искаме да изпратим положително послание към региона\" на Балканите, увериха от Съвета. \r\nИзточници разкриват, че срещата трябва да бъде първа стъпка за възстановяване на политиките за разширяване, както и на доверието между държавите-членки на ЕС и страните от Западните Балкани. \r\nСлед като блокира започването на преговори за присъединяване на Северна Македония и Албания през октомври, Франция настоява за реформи в процеса, които включват постепенно присъединяване към ЕС, отварянето на структурните фондове за присъединяващи се страни, както и по-строги политики, които да обуславят приемането на нови членове. \r\nСпоред предложението на Франция страните от Западните Балкани трябва да се присъединят към ЕС, но в рамките на нов седемстепенен процес. Франция изпрати неофициален документ до останалите членки на ЕС, за да послужи като основа за обсъжданията в институциите на Съюза. \r\n \r\n Тереза Герова", "date": "2019.11.19", "title": "„Нова Македония“ (Македония): Съветът на ЕС обсъжда за първи път предложенията за реформи в прoцеса на разширяване"}
{"url": "http://www.focus-news.net/news/2019/11/19/2720875/pregled-na-osnovnite-temi-v-shumenskiya-pechat.html", "text": "„Балканска титла за шуменските грации“, е водещото заглавие във вестник  „Шуменска заря“ . С шампионската купа се завърнаха шуменските грации от спортния клуб по художествена гимнастика „Ритмик” от румънския град Бузъу, където се организира десетото издание на Балканския фестивал „Феми-Спорт” в дисциплините за мажоретки, художествена гимнастика и акробатика. Той се състоя под егидата на Олимпийския комитет и Министерството на спорта в Румъния, като в него се представиха общо 15 отбора от България, Молдова и страната-домакин.  \r\n„Съдът не допусна оглед на бюлетини по делото на „БСП за България“, е акцент от стр. 2 в броя. Административният съд не допусна огледа на бюлетини в 28 секционни избирателни комисии, колкото поиска в жалбата си „БСП за България“. Определи да бъдат отворени чувалите, съхраняващи изборните документи в четири секционни избирателни комисии – 29, 69, 105 и 114. В протоколите на тези секции е отразено, че има жалби, но те не са представени в ОИК от членовете на комисиите. Съдът не допусна и разпита на петима свидетели, които щели да докажат с обясненията си нарушения. Изборните книжа ще бъдат доставени в съдебната зала под полицейска охрана, когато на 21 ноември, четвъртък от 14 часа, ще бъдат отворени, за да се търсят липсващите жалби.  \r\n„Избират постоянни комисии към общинския съвет“, пише изданието. На предстоящата сесия в края на ноември ще бъдат структурирани постоянните комисии към новия общински съвет. Ще бъдат избрани още заместник-председател на Общинския съвет, както и временна комисия по разработване промени в Правилника за организацията на дейността на Общинския съвет и взаимодействието му с общинската администрация. Съветниците ще разгледат предложените от кмета на Община Шумен Любомир Христов промени в структурата на общинската администрация и ще определят правомощията на кметските наместници.  \r\n„Пенсионери настояват за преизчисляване на пенсиите“, е заглавие от стр. 3 в броя. На 20 ноември от 11 ч., в шуменското народно читалище „Добри Войников-1856“, сдружението „Съюз на пенсионерите 2004 – Шумен“ организира кръгла маса на тема „Преизчисляването на пенсиите – условие за справедливост и достоен живот на възрастните хора“.", "date": "2019.11.19", "title": "Преглед на основните теми в шуменския печат"}
{"url": "http://www.focus-news.net/news/2019/11/19/2720877/normalno-se-izvarshva-preminavaneto-prez-granichnite-punktove-kulata-i-ilinden.html", "text": "Нормално се извършва преминаването през граничните пунктове „Кулата“ и „Илинден“ на границата с Гърция. Това съобщиха за  Радио „Фокус“ – Пирин  от Главна дирекция „Гранична полиция“. Няма данни за образували се задръствания или колони от автомобили. На границата с Република Северна Македония трафикът е обичайно натоварен на всички пунктове.  \r\nЛивия НИНОВA", "date": "2019.11.19", "title": "Нормално се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2019/11/19/2720867/avtomobil-e-katastrofiral-na-avtomagistrala-trakiya-pri-km-347-v-posoka-burgas-nyama-postradali.html", "text": "Автомобил е катастрофирал самостоятелно на автомагистрала „Тракия“ при км 347 в посока Бургас, няма пострадали. Това съобщиха за  Радио \"Фокус\" - Бургас  от ОДМВР - Бургас. Инцидентът е станал около 06.00 часа. В момента на място има екипи на \"Пътна полиция\" и на \"Пожарна безопасност\". Автомобилът не възпрепятства движението.  \r\nМария ПОПЧЕВА", "date": "2019.11.19", "title": "Автомобил е катастрофирал на автомагистрала „Тракия“ при км 347 в посока Бургас, няма пострадали"}
{"url": "http://www.focus-news.net/news/2019/11/19/2720879/za-dvata-uikenda-ot-esennata-zalesitelnata-kampaniya-novata-gora-na-sofiya-e-uvelichena-s-oshte-25-dekara.html", "text": "За двата уикенда от есенната залесителната кампания „Новата гора на София“ е увеличена с още 25 декара. Това съобщиха от пресцентъра на  Столична община . През този уикенд се включиха над 430 доброволци, които засадиха 16 декара от гората. Новата гора на София се намира в кв. „Суходол“, в близост до рекултивираното депо за битови отпадъци и ще заема площ от 225 дка от които вече е засадена повече от половината. С доброволчески  труд напредваме с бързи темпове в изграждането на зеления филтър на София. \r\n„Тази събота и неделя отново ще садим. Атмосферните условия все още са добри и позволяват да се извършват залесителни дейности. Ако времето се задържи така, залесителният сезон ще продължи до 1 декември“, посочиха още от Общината. Специално откритата временна автобусна линия № 56 А  ще отвежда желаещите до терена за залесяване. Автобусите тръгват от спирка Вардар при метеостанцията в 10.00 ч. и  ще се движат в интервал от 1 час. Последният автобус от гората към града е в 16.30 ч. На терен са осигурени ръкавици и лопати, както и достатъчно фиданки. За улеснение на доброволците експерти от Общинско предприятие „Управление на общински земи и гори“ помагат със съвети за залесителните дейности.", "date": "2019.11.19", "title": "За двата уикенда от есенната залесителната кампания „Новата гора на София“ е увеличена с още 25 декара"}
{"url": "http://www.focus-news.net/news/2019/11/19/2720873/pregled-na-osnovnite-temi-v-burgaskiya-pechat.html", "text": "\"Бургас - 30 часа на сух режим\", е водещото заглавие в днешния брой на бургаския ежедневник  \"Черноморски фар\" . Причината да остане без вода е традиционната зимна профилактика. Така жителите на града ще трябва да се запасят, да напълнят кофи, туби и шишета и да се замислят за ценността на природния ресурс. Водоподаването ще бъде спряно след 18.00 часа на 20 ноември (сряда), пояснява статията.  \r\n\"Шарпей, насъскан от стопанката си, разкъса малко коте\", е друг акцент в днешния брой. Малкото улично коте е било разкъсано от домашно куче в Слънчев бряг. Свидетели на случката станали служители на супермаркет в курортния комплекс. Бургаската полиция издирва жената, за да даде обяснение за случилото се, пише още вестникът.  \r\nДруго заглавие в днешния брой е: \"Доброволци дават нов живот на изгоряла гора край село Изворище\". Организаторите на акцията, която ще се проведе на 23 ноември, са подкрепени от Държавно горско стопанство - Бургас. Участниците ще засаждат в земята жълъди, от които после да поникне дъбова гора. На въпросното място през 2017 година се разрази голям пожар, при който за два дни изгоряха над 4000 дка гора, припомня материалът.   \r\nВ страницата \"Общество\" е поместена статията \"Благотворителни календари помагат на недоносени бебета в УМБАЛ - Бургас\". Отделението по неонатология вече приема заявки за благотворителния си календар, който традиционно подготвя за трета поредна година. Средствата от него се използват за обновяване на апаратурата и условията в отделението. Миналата година от продажбата на календара и с помощ от дарители бе изградена Семейна стая, в която родители и малките им бебета вече прекарват времето си заедно, пише още \"Черноморски фар\".  \r\n\"Тема на деня\" в днешното издание е: \"Героите от есента на 1989 година не са в Бургас\", а интервюто е с актьора и депутат Евгени Будинов.", "date": "2019.11.19", "title": "Преглед на основните теми в бургаския печат"}
{"url": "http://www.focus-news.net/news/2019/11/19/2720882/obshtina-burgas-montira-videonablyudenie-v-kv-pobeda.html", "text": "Община Бургас продължава да увеличава броя на своите \"очи\" в градските квартали и комплекси. След като в началото на тази година бяха монтирани 67 камери в \"Меден рудник\", сега е ред на \"Победа\". Това съобщиха от пресцентъра на  Община Бургас . Целта е подобряване сигурността на жителите и намаляване на битовата престъпност. Тази седмица в \"Победа\" се монтират 30 камери. Стартът е по ул. \"Хан Кубрат\", пред районното полицейско управление. След захранването на точките там, работата продължава към ОУ \"Христо Ботев\" и улиците \"Резвая\"/\"Осогово\", \"Мургаш\"/\"Велека\", \"Резвая\"/\"Хилендар\".  \r\nКамерите в квартала ще бъдат свързани помежду си с общ софтуер, за да предават в реално време информация към градския Център за управление на трафика, който координира получените сигнали и при необходимост ги изпраща на компетентните органи. Устройствата имат застраховка против вандализъм и гаранционна поддръжка на свързаността и софтуера за 60 месеца. Видеонаблюдението в \"Победа\" ще помогне за по-добро взаимодействие на службите за сигурност и ще скъси времето за реакция. Камерите са превантивна мярка срещу посегателства към личността и собствеността, пътно-транспортни произшествия, помагат за идентифициране на издирвани хора и автомобили. С днешна дата Общината е обезпечила видеонаблюдението на Бургас с 950 камери. Намерението й е броят им да бъде удвоен през следващите 4 години.", "date": "2019.11.19", "title": "Община Бургас монтира видеонаблюдение в кв. „Победа“"}
{"url": "http://www.focus-news.net/news/2019/11/19/2720884/izvarshva-se-rehabilitatsiya-na-patya-avtomagistrala-struma-lozenitsa-v-oblast-blagoevgrad.html", "text": "Извършва се рехабилитация на пътя автомагистрала „Струма“ – Лозеница от км 0+000 до км 10+754. Това съобщиха за  Радио „Фокус“ – Пирин  от Областно пътно управление – Благоевград. До 31 декември преминаването е ограничено за всички моторни превозни средства и ще се извършва по обходен маршрут както следва: автомагистрала „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В област Благоевград няма въведени други ограничения за движението на леки и товарни автомобили. Трафикът по основните пътни направления – автомагистрала „Струма“, главен път Е-79 и второкласен път 19 Симитли – Гоце Делчев, е нормално натоварен. През изминалата нощ не са регистрирани тежки пътни инциденти. Повишена е опасността от падащи камъни в Кресненското дефиле, също и в района на проходите Предел и Папаз Чаир. Пътните настилки са предимно мокри и хлъзгави.  \r\nЛивия НИНОВА", "date": "2019.11.19", "title": "Извършва се рехабилитация на пътя автомагистрала „Струма“ – Лозеница в област Благоевград"}
{"url": "http://www.focus-news.net/news/2019/11/19/2720881/kathimerini-turski-samoleti-sa-izvarshili-seriya-narusheniya-na-gratskoto-vazdushnoto-prostranstvo.html", "text": "Електронното издание на атинския ежедневник  Kathimerini  съобщава за регистрирана в понеделник нова серия нарушения на гръцкото въздушно пространство, извършено от самолети на ВВС на Турция. \r\nУточнява се, че са отчетени 32 навлизания на турски самолети в небето над североизточната, централната и югоизточната част на Егейско море. Данните са от „гръцките служители на отбраната“. \r\nТурските самолети - шест F-16, два F-4 и четири CN-235 - също са извършили 11 нарушени Атинския регион за полетна информация, според източниците на изданието, които заявиха, че шестте турски изтребители са били с пълно бойно оборудване. \r\nВсички турски самолети са прихванати в съответствие с международните правила. \r\n \r\n . \r\n \r\n Тереза Герова", "date": "2019.11.19", "title": "Kathimerini: Турски самолети са извършили серия нарушения на гръцкото въздушното пространство"}
{"url": "http://www.focus-news.net/news/2019/11/19/2720888/vechernye-novosti-sarbiya-bonboniera-velika-albaniya-razgnevi-sarbite.html", "text": "Голяма част от веригите за доставки на Сърбия предлагат бонбони „Камила“, на които е отбелязано, че са „внос от Косово“ – маркер, който влиза в ясно противоречие с Конституцията на западната ни съседка, съобщава електронното издание на белградския ежедневник  „Вечернье Новости“ . \r\nИ за да бъде още по-лошо – когато кутията бъде отворена се забелязва, че шоколадовите бонбони са наредени под формата на картата на „Велика Албания“ - явна провокация към всички клиенти и граждани в Сърбия. \r\nВластите, анализаторите и представителите на Асоциацията на потребителите категорично осъдиха продажбата на продукта в Сърбия и са категорични, че той трябва да бъде изваден от рафтовете възможно най-скоро. \r\n„В магазина попаднах на бонбони „Камила\", които изглеждаха хубаво и реших да купя. Честно казано, не обърнах внимание на надписите. Когато се прибрах погледнах и видях, че като страна на произход е отбелязано Косово. Не можах да повярвам, че някой го е позволил“, разказва „видимо разочарован гражданин на Сърбия“. \r\n \r\n Тереза Герова", "date": "2019.11.19", "title": "„Вечернье Новости“ (Сърбия): Бонбониера „Велика Албания“ разгневи сърбите"}
{"url": "http://www.focus-news.net/news/2019/11/19/2720886/143-uchilishta-i-detski-gradini-se-vklyuchiha-v-kampaniyata-moeto-zeleno-uchilishte-moyata-zelena-detska-gradina-prez-tazi-esen.html", "text": "В кампания на Столична община „Моето зелено училище“/ „Моята зелена детска градина“  тази есен се включиха 143 детски градини и училища. Това съобщиха от  пресцентъра на Столична община . Те получиха 745  различни широколистни и иглолистни фиданки,  3 352 храсти, 19 560 многогодишни цветя, 2 394 бр. сезонни цветя и 2 818 луковици на лалета, нарциси, зюмбюли, които засадиха в дворовете на учебните заведения. Столична община провежда кампанията „Моето зелено училище“/Моята зелена детска градина“ за трета поредна година. Целта на инициативата е да  приучава децата от най-ранна възраст в грижа за природата, започвайки от дворовете на детските градини и училищата.  През годината децата ще наблюдават израстването на дърветата и цветята и промяната им през сезоните, както и ще се запознават с различните видове дървета и ползата за хората.", "date": "2019.11.19", "title": "143 училища и детски градини се включиха в кампанията  „Моето зелено училище“ /“Моята  зелена детска градина“ през  тази есен"}
{"url": "http://www.focus-news.net/news/2019/11/19/2720880/zapochna-zasedanieto-na-obshtinski-savet-v-burgas.html", "text": "Започна второто заседание на Общински съвет-Бургас, предаде репортер на  Радио „Фокус“ - Бургас . По традиция началото на сесията бе дадено с химна на Република България и Европейския съюз. Дневният ред включва 2 докладни записки, 2 заявление, 1 предложение и 1 доклад. Кметове и общински съветници, които поради уважителни причини не успяха да положат клетва на първото заседание, го направиха по време на настоящата сесия. \r\nМария КУРТЕВА", "date": "2019.11.19", "title": "Започна заседанието на Общински съвет в Бургас"}
{"url": "http://www.focus-news.net/news/2019/11/19/2720887/akatist-na-sv-bogoroditsa-vsetsaritsa-shte-bade-otsluzhen-v-sofiyskiya-hram-vazdvizhenie-na-chestniya-i-zhivotvoryasht-krast-gospoden.html", "text": "Вечерня с Акатист на св. Богородица - Всецарица ще бъде отслужен в софийския храм „Въздвижение на Честния и Животворящ Кръст Господен”, кв. \"Лозенец\" в столицата, предаде репортер на  Агенция \"Фокус\" . Това ще стане пред копието на чудотворната икона св. Богородица Всецарица от Ватопедския манастир на Света Гора, Атон, която притежава храма. Вечерното богослужение е с начален час 17.00. Никола ПЕТКОВ", "date": "2019.11.19", "title": "Акатист на св. Богородица - Всецарица ще бъде отслужен в софийския храм „Въздвижение на Честния и Животворящ Кръст Господен”"}
{"url": "http://www.focus-news.net/news/2019/11/19/2720889/premierat-boyko-borisov-proveri-napredaka-po-stroitelnite-deynosti-po-avtomagistrala-hemus.html", "text": "Премиерът Бойко Борисов провери напредъка по строителните дейности по автомагистрала „Хемус“. Това стана ясно от видео, публикувано във страницата на министър-председателя във  „Фейсбук“ . Заедно със строителните инженери Борисов провери трасето, на което в момента се извършват и археологически проучвания. Срокът на археолозите е до декември месец. Премиерът отбеляза, че от Белокопитово до Търговище също се работи много усилено. Той препоръча също така на строителите да доведат еколозите, да им покажат какъв огромен е строежът и да се разберат по всички въпроси. \"Тази сутрин проверих напредъка по строителните дейности по АМ \"Хемус\". В днешно време няма технология, която да ни позволи в кратки срокове да приключим мащабните строежи. Всичко иска много усилия и години работа. Ако беше лесно - досега да е направено. Разпоредих на строителните инженери още днес да извикат природозащитните организации при участъка край р. Вит, да им обяснят, че се извършват аварийни дейности по почистването на коритото на реката. При обясненията, които получих - строителните инженери ме увериха, че със заповед на областния управител се почиства територията около мостовите съоръжения и коритото на реката, за да не бъде копрометирана целостта на мостовите съоръжения. Ако бъдат установени действия извън обхвата на заповедтта на областния управител, виновните ще бъдат санкционирани\", пише във \"Фейсбук“ министър-председателят.", "date": "2019.11.19", "title": "Премиерът Бойко Борисов провери напредъка по строителните дейности по автомагистрала „Хемус“"}
{"url": "http://www.focus-news.net/news/2019/11/19/2720885/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-20-noemvri.html", "text": "„Софийска вода” временно ще прекъсне водоснабдяването в някои части на столицата на 20 ноември, съобщиха от пресцентъра на  дружеството . \r\nОт 23.00 часа на 20 ноември 2019 г. (сряда) до 04.00 часа на 21 ноември 2019 г. (четвъртък), във връзка с извършване на тест на налягането във водопроводната мрежа по бул. „Патриарх Евтимий“ и ул. „Христо Белчев“, център, се налага спиране на водоподаването на клиентите на „Софийска вода”, живеещи в района на: \r\n- бул. „Витоша“, бул. „Цар Освободител“, ул. „Александър Батемберг“, ул. „Алабин“, ул. „Георги С. Раковски, ул. „Граф Игнатиев“ и бул. „Патриарх  Евтимий“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Васил Левски“, ъгъла с ул. „Граф Игнатиев“. \r\nВъв връзка с извършване на строително-монтажни работи на ул. „Чумерна“, център, се налага спиране на водоподаването от 09.00 до 18.00 часа на клиентите на „Софийска вода”, живеещи в района на: \r\n- ул. „Чумерна“ от ул. „Искър“ до ул. „Росица“; \r\n- ул. „Росица“ от бул. „Васил Левски“ до ул. „Дунав“; \r\n- ул. „Искър“ от бул. „Васил Левски“ до ул. „Дунав“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чумерна“ №3.  \r\nВъв връзка с монтаж на спирателни кранове на ул. „Трепетлика“, кв. „Лозенец“, се налага спиране на водоподаването от 10.00 до 20.30 часа на клиентите на „Софийска вода”, живеещи в района на: \r\n- ул. „Персенк“ от ул. „Драгалевска“ до ул. „Плачковица“; \r\n- ул. „Трепетлика“ от ул. „Кричим“ до ул. „Майор Томпсън“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трепетлика“, ъгъла с ул. „Персенк“.  \r\nВъв връзка с подмяна на сградно водопроводно отклоненние до бл. 94ж в ж.к. „Младост“ 1 се налага спиране на водоподаването от 09.00 до 17.00 часа на клиентите на „Софийска вода”, живеещи в района на: \r\n-  бл. 94 вх. А, Б, бл. 98, бл. 98А, ул. „Полк. Георги Янков“ № 17, 8-мо СУ „Васил Левски“, Професионален колеж и първа ЧПГ по охрана и сигурност „Св. Георги Победоносец“ на ул. „Полк. Георги Янков“ № 3. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 94.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.11.19", "title": "„Софийска вода” временно ще прекъсне водоснабдяването в някои части на столицата на 20 ноември"}
{"url": "http://www.focus-news.net/news/2019/11/19/2720892/v-narodna-biblioteka-ivan-vazov-v-plovdiv-shte-bade-otkrita-izlozhbata-minalo-nastoyashte-badeshtei-na-fotograf-hudozhnika-asen-velikov.html", "text": "В Народна библиотека „Иван Вазов“ в Пловдив ще бъде открита изложбата „Минало! Настояще… Бъдеще?“ на фотограф-художника Асен Великов. Това съобщиха за  Радио „Фокус“ – Пловдив  от културната институция. Изложбата ще се открие на 21 ноември в 17.00 ч. във фоайе  „Изкуствотека“ на библиотеката. Снимките в изложбата са направени при провеждането на събори, фолклорни фестивали и други събития, свързани с народната традиция. Те целят да предизвикат в зрителя размисъл за необходимостта от съхраняване на българското фолклорно наследство, оценката през неговата призма на съвременността и перспективата на бъдещето. Организатор на изложбата е Студентски клуб „Единство и сила“ към СУ „Климент Охридски“ с подкрепата на Студентския съвет към университета. \r\nИзложбата ще може да бъде видяна до края на месец ноември.", "date": "2019.11.19", "title": "В Народна библиотека „Иван Вазов“ в Пловдив ще бъде открита изложбата „Минало! Настояще… Бъдеще?“ на фотограф-художника Асен Великов"}
{"url": "http://www.focus-news.net/news/2019/11/19/2720890/d-r-hasan-ademov-dps-vaprosat-s-bolnichnite-mozhe-da-se-reshi-samo-s-dialog-mezhdu-rabotodateli-i-sindikati-neobhodim-e-i-nadezhden-kontrol.html", "text": "Въпросът с болничните може да се реши само с диалог между работодатели и синдикати, необходим е и надежден контрол. Това каза за сутрешния блок  „Добро утро, България“  на  Радио „Фокус“  д-р Хасан Адемов, депутат от ПТ на ДПС и председател на Парламентарната комисията по труда, социалната и демографската политика. Той изрази скептицизъм за среща между държавата, работодателите и синдикатите. „Позицията на държавата беше заявена с внасянето на Закона за държавния бюджет и Бюджета на националното обществено осигуряване. Ако имаше намерение за промени в тази посока с временната нетрудоспособност и изплащането й за първия ден, трябваше да бъде направена по съответния ред, когато се внасяха законите. Когато стигаме до ситуация, която държавата променя мнението си, възниква въпросът дали тези, които са направили предложението за болничните трябва да участват на масата на преговорите. Надеждата е обаче да има среща между държавата, работодателите и синдикатите“, обясни той. Д-р Хасан Адемов уточни, че технологично фалшив болничен лист не съществува, но достоверността на диагнозата е в същността на проблема. Според него трите отделни институции – Националната агенция за приходите, системата на здравеопазването и Националният осигурителен институт, размиват възможността за контрол. За ефективен контрол е необходимо този, който плаща да има възможност да контролира този, който издава болничните листове, добави Адемов. Държавата с цялата строгост на закона трябва за промени възможностите за контрол, обобщи Адемов.  \r\nЕлеонора ЧОЛАКОВА", "date": "2019.11.19", "title": "Д-р Хасан Адемов, ДПС: Въпросът с болничните може да се реши само с диалог между работодатели и синдикати, необходим е и надежден контрол"}
{"url": "http://www.focus-news.net/news/2019/11/19/2720893/der-tagesspiegel-es-se-distantsira-ot-promyanata-v-politikata-na-sasht-kam-blizkiya-iztok.html", "text": "Европейският съюз се дистанцира от промяната в политиката на САЩ към Близкия изток, съобщава електронното издание на берлинския ежедневник  Der Tagesspiegel , като подчертава, че Вашингтон вече не счита категорично строителството на израелски селища на Западния бряг за противоречащо на международното право. \r\nВ Брюксел обаче остават на старата си позиция.  Върховният представител на ЕС по външните въпроси и политиката за сигурност Федерика Могерини изясни, че Общността продължава да счита израелското строителство на селища в окупираните палестински територии за противоречащо на международното право. \r\nАмериканският държавен секретар Майк Помпео заяви по-рано, че от гледна точка на САЩ строителството на израелски селища на Западния бряг „не е несъвместимо с международното право\", припомнят от редакцията. \r\nИзраел наложи контрол над Западния бряг и Източен Йерусалим през 1967 г. в рамките на Шестдневната война. Днес там живеят над 600 000 израелски заселници в повече от 200 населени места. Палестинците искат да създадат своя независима държава на територията. \r\nИзраелското правителство приветства промяната на посоката на правителството на САЩ. Премиерът Бенямин Нетаняху говори за поправянето на „исторически грешно решение\". Палестинското ръководство обвини Израел в кражба на палестинска земя  и ограничаване на свободата на движение на палестинците. Набил Абу Рудейне, говорител на палестинския президент Махмуд Абас, заяви, че американското правителство носи „пълна отговорност за всякакви последици от този опасен ход\". \r\nОстра критика бе отправена и от военизираните палестински организации ХАМАС и „Ислямски джихад“. Говорителят на първата Абдул Латиф ал-Кану заяви, че изявлението на Помпео е „официално погребение\" на мирното споразумение от Осло. „Ислямският джихад“ заяви, че отговорът на думите на Помпео е увеличаване на съпротивата срещу израелските селища. \r\nМогерини подчерта придържането на ЕС към предишната му политика. „Позицията на ЕС по отношение на израелската политика за селища в окупираните палестински територии е ясна и непроменена: цялата дейност е незаконна съгласно международното право и подкопава жизнеспособността на двустранното решение и перспективите за траен мир“. \r\nОбявеният от Помпео ход е част от поредица от едностранни произраелски решения на администрацията на президента на САЩ Доналд Тръмп. Първият дипломат на Вашингтон подчерта, че след внимателно обмисляне на правните позиции, е стигнал до извода, че мирният процес не прави незаконни селищата. „Никога няма да има съдебно решение на конфликта. Аргументите за това кой е прав според международното право и кой не, не носят мир. Само политическо решение е възможно да направи това“. \r\nПомпео уклончиво отговори на въпроса кога САЩ ще представят своя мирен план за Близкия изток. Визията на американското правителство ще бъде представена „когато му дойде времето\",увери американският дипломат. Първо, в Израел трябва да бъде завършен процесът на формиране на правителството. Помпео потвърди, че обявяването на американския план няма връзка с вътрешните работи в Израел. \r\nПромяната на курса на САЩ се случва в политически бурни времена за Израел и е коз в ръцете на Нетаняху, който е под натиск. Израел е в политическа криза: След като Нетаняху не успя да сформира ново правителство след общите избори през септември, тази сряда изтича срокът за съставяне на правителство от Бени Ганц. Ако той също се провали, в страната може да се стигне до нови, трети по ред избори за годината. \r\n \r\n Тереза Герова", "date": "2019.11.19", "title": "Der Tagesspiegel: ЕС се дистанцира от промяната в политиката на САЩ към Близкия изток"}
{"url": "http://www.focus-news.net/news/2019/11/19/2720895/v-grad-elin-pelin-shte-se-sastoi-kontsert-posveten-na-praznika-vavedenie-bogorodichno-den-na-pravoslavnata-hristiyanska-mladezh-i-semeystvo.html", "text": "На 21 ноември всяка година Православната църква чества празника Въведение Богородично - Ден на православната християнска младеж и семейство, предаде репортер на  Агенция \"Фокус\" .  \r\nПо този повод днес от 13:30 ч.  ще се състои  Концерт посветен на Въведение Богородично, Ден на православната християнска младеж и семейство в гр. Елин Пелин. На събитието, с благословението на Негово светейшество Българския патриарх и Софийски митрополит Неофит, на концерта ще присъства Негово преосвещенство Белоградчишки епископ Поликарп - викарий на Софийския митрополит. \r\nНикола Петков", "date": "2019.11.19", "title": "В град Елин Пелин ще се състои концерт посветен на празника Въведение Богородично - Ден на православната християнска младеж и семейство"}
{"url": "http://www.focus-news.net/news/2019/11/19/2720869/tass-kiev-othvarli-predlozhenieto-na-gazprom-za-gazoviya-tranzit-sled-yanuari-2020-godina.html", "text": "Предложението на руската компания „Газпром“ за продължаване на действащия или сключване на нов договор за транзит на газ пред Украйна е неприемливо за Киев. Това заяви министърът на енергетиката и околната среда на Украйна Алексей Оржел, цитиран от ТАСС. \r\n„Предложението, което получихме (от Газпром), е неприемлови за Украйна, защото то предвижда да се откажем от арбитражите и да подпишем договор само за една година“, заяви министърът в ефира на местна телевизия. \r\nТой обаче добави, че „може да се постигне разбирателство“. Оржел даде да се разбере, че в случай на подписване на дъглосрочен договор за транзит на газ в необходимите обеми, Киев е готов на компромиси. \r\nОржел нбе изключи Русия да се опита да продължи транзита на газ от 1 януари 2020 година и без договор. „Ще смятаме това за контрабанда. И тогава ще има нови юридически процеси“, предупреди той. \r\nПреди това „Газпром“ изпрати на украинската компания „Нафтогаз“ официално предложение за продължаване на съществуващия или за сключване на нов договор за транзит на газ през Украйна за период от една година, като се вземе предвид прогнозираното търсене на европейските клиенти за 2020 г. В предложението на руската държавна компания се посочва, че необходимите условия са отказът на двете страни по всички взаимни искове в международен арбитраж и прекратяване на всички съдебни производства. \r\n \r\nПревод и редакция:", "date": "2019.11.19", "title": "ТАСС: Киев отхвърли предложението на „Газпром“ за газовия транзит след януари 2020 година"}
{"url": "http://www.focus-news.net/news/2019/11/19/2720894/22-detsa-ot-yambolskoto-selo-hadzhidimitrovo-vse-oshte-sa-pod-nablyudenie-v-infektsioznoto-otdelenie-na-yambolskata-bolnitsi.html", "text": "22 деца от  ямболското село Хаджидимитрово все още са под наблюдение в инфекциозното отделение на ямболската болница Това съобщи за  Радио \"Фокус\" - Сливен  директорът на РЗИ - Ямбол д-р Лиляна Генчева. Голяма част от тях вече са добре и предстои изписването им, допълни д-р Генчева.   \r\nПродължава проверката на експерти от РЗИ и БАБХ - Ямбол в столовата в училището в село Дражево, където са обядвали пострадалите деца. Все още няма окончателни резултати за причината за заболяването, взети са проби и се проверяват документите на персонала, уточни д-р Генчева. Първите резултати ще бъдат готови най-рано в четвъртък, а окончателните - в петък, посочи директорът на РЗИ - Ямбол.   \r\nПървите симптоми за общо неразположение децата са получили около 18.00 часа в  понеделник, те са били с болки в корема, гадене и повръщане. Учениците   са били  докарани в Спешното отделение в Ямбол около 19.00 часа. Всички приети в инфекциозното отделение деца са обядвали в училището в село Дражево. Там  учат  130 ученици.  \r\nЛюдмила ЙОРГОВА", "date": "2019.11.19", "title": "22 деца от  ямболското село Хаджидимитрово все още са под наблюдение в инфекциозното отделение на ямболската болници"}
{"url": "http://www.focus-news.net/news/2019/11/19/2720891/dvizhenieto-po-patya-milkovitsa-somovit-v-oblast-pleven-se-osashtestvyava-v-edna-lenta-poradi-remontni-deynosti.html", "text": "Движението по път II-11 Милковица- Сомовит от км 196+000 до км 206+000 е регулирано в една лента до 29 ноември. Tова съобщиха  за  Радио „Фокус“  областно пътно управление – Плевен. Причината са  ремонтни дейности с частично асфалтиране. Участъкът е сигнализиран с пътни знаци. Пътните настилки са сухи. Максималните температури ще бъдат между 13°и 16°. Движението по път III-137 Кнежа – Гостиля от км 5+000 до км 19+0000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срокът е  до 19 ноември. Движението по път III-3404 Дебово – Любеново от км 4+000 до км 7+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срокът е  до 19 ноември. Движението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.11.19", "title": "Движението по пътя Милковица - Сомовит в област плевен се осъществява в една лента поради ремонтни дейности"}
{"url": "http://www.focus-news.net/news/2019/11/19/2720901/mvr-edin-chovek-e-zaginal-a-21-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 21 са пострадали при катастрофи в страната през изминалото денонощие. Това съобщиха от пресцентъра на  МВР . За София леките произшествия са 35, загинали и ранени няма. От началото на месеца загиналите при пътно-транспортни произшествия са 29, а ранените 408.", "date": "2019.11.19", "title": "МВР: Един човек е загинал, а 21 са пострадали при катастрофи в страната през изминалото денонощие"}
{"url": "http://www.focus-news.net/news/2019/11/19/2720898/ministar-nikolina-angelkova-shte-otkrie-zasedanie-na-natsionalniya-savet-po-turizam-v-borovets.html", "text": "Министърът на туризма Николина Ангелкова ще открие заседание на Националния съвет по туризъм в курорта Боровец. Това съобщиха от пресцентъра на  Министерството . На срещата, в която участват представители на държавните институции и туристическия бизнес, ще бъдат обсъдени основни теми, касаещи сектора.", "date": "2019.11.19", "title": "Министър Николина Ангелкова ще открие заседание на Националния съвет по туризъм в Боровец"}
{"url": "http://www.focus-news.net/news/2019/11/19/2720896/dvizhenieto-v-uchastaka-ot-km-38-do-km-40-v-dvete-posoki-na-avtomagistrala-trakiya-se-osashtestvyava-v-edna-lenta-poradi-podmyana-na-mantineli.html", "text": "До 18.00 ч. движението в участъка от км 38 до км 40 в двете посоки на автомагистрала „Тракия“ се осъществява в една лента поради подмяна на мантинели. Това съобщиха от пресцентъра на  Агенция „Пътна инфраструктура“ . Ограничено е движението в изпреварващите ленти, като движението се осъществява в активните ленти.  \r\nДо 18 ч. трафикът от км 0 до км 6 в двете посоки на магистралата се осъществява с повишено внимание поради полагането на хоризонтална маркировка.  \r\nШофьорите е необходимо да се движат със съобразена скорост, като спазват пътната сигнализация.", "date": "2019.11.19", "title": "Движението в участъка от км 38 до км 40 в двете посоки на автомагистрала „Тракия“ се осъществява в една лента поради подмяна на мантинели"}
{"url": "http://www.focus-news.net/news/2019/11/19/2720897/prof-lyubomir-halachev-natfiz-filmat-posveten-na-sveta-na-yordan-radichkov-e-analiz-na-tova-zashto-toy-pishe-tolkova-interesno.html", "text": "Филмът, посветен на света на Йордан Радичков, е анализ на това, защо той пише толкова интересно. Това каза за сутрешния блок  „Добро утро България“  на  Радио „Фокус“   проф. Любомир Халачев, преподавател в НАТФИЗ по повод 90 години от рождението на писателя. Той допълни, че когато четем Радичков или гледаме негови филми, или постановки, трябва да се опитаме да разберем смешните и парадоксалните герои. „Интересен във филма е пътят, по който стигаме до този извод. Не винаги се започва със семейството, но при Радичков това е почти задължително. Очевидно майка му е била много интересна, сладкодумна жена с особен поглед, без да е пишела, е разказвала много хубаво. Той до голяма степен е попил от нея всичките тези различни погледи към живота, към природата, въпреки, че както знаем, той описва един и същи край непрекъснато. Въпреки това във всеки разказ ти започваш да четеш и ти е интересно какво става в този край, който в днешно време сме обявили за западнал, за беден и т.н.“, каза той.  Проф. Любомир Халачев уточни, че той е един дълбок автор, който позволява на хората да се припознаят в неговите герои, а любовта на Радичков към родния край дава тези интересни резултати на произведенията му.  \r\nЕлеонора ЧОЛАКОВА", "date": "2019.11.19", "title": "Проф. Любомир Халачев, НАТФИЗ: Филмът, посветен на света на Йордан Радичков, е анализ на това, защо той пише толкова интересно"}
{"url": "http://www.focus-news.net/news/2019/11/19/2720904/sport-rusiya-pobedi-shampiona-harvatiya-na-finalite-na-kupa-deyvis.html", "text": "Русия започна с победа участието си в Група „B“ на финалите на Купа „Дейвис“. Карен Хачанов и Андрей Рубльов победиха в двубоите си на сингъл, като поставиха действащия шампион Хърватия в трудна позиция. След това в мача на двойки двамата руснаци продължиха серията си и се наложиха над Никола Мектич и Иван Додиг със 7:6, 6:4. \r\nРубльов спечели първата среща с Борна Гойо с 6:3, 6:3, а след това Хачанов игра на централния корт срещу Борна Чорич и го надигра с  6:7, 6:4, 6:4.", "date": "2019.11.19", "title": "Спорт: Русия победи шампиона Хърватия на финалите на Купа „Дейвис“"}
{"url": "http://www.focus-news.net/news/2019/11/19/2720903/otkrito-e-tyaloto-na-mlad-mazh-v-zemlishteto-na-kv-dolno-ezerovo-v-burgas.html", "text": "На 18 ноември около 18.00 часа във Второ Районно управление – Бургас е получено съобщение за открит труп на млад мъж в землището на кв. \"Долно Езерово\". Това съобщиха от пресцентъра на  ОДМВР - Бургас . Своевременно районът е отцепен, като е извършен щателен оглед на местопроизшествието. Констатирано, че тялото на мъжа (с неустановена към момента самоличност) е с огнестрелна рана в областта на гръдния кош. Трупът е откаран за аутопсия в отделение \"Съдебна медицина\" към УМБАЛ – Бургас. По образуваното досъдбено производство са назначени множество експертизи. Работата по случая продължава от служители на отдел \"Криминална полиция\" при ОДМВР - Бургас и Второ Районно управление – Бургас под прякото ръководство на Окръжна прокуратура – Бургас.", "date": "2019.11.19", "title": "Открито е тялото на млад мъж в землището на кв. \"Долно Езерово\" в Бургас"}
{"url": "http://www.focus-news.net/news/2019/11/19/2720902/evrodeputatat-ivo-hristov-sporazumenieto-s-merkosur-zaplashva-bioraznoobrazieto-pchelite-i-zemedelieto-v-evropa-kato-tsyalo.html", "text": "\"Голяма част от дискусиите относно споразумението със страните от Меркосур засяга сектора на говеждото месо. Европейските граждани трудно могат да намерят логика в улесняването на вноса от трети страни на повече от 10 000 км. от Европа, при условие че в Европа има условия за развитие на къси вериги и местно производство. От това печелят и европейските производители, и европейските потребители заради по-малкия отпечатък върху околната среда.\" Така българският евродепутат Иво Христов, член на Групата на Прогресивния алианс на социалистите и демократите в Европейския парламент, коментира търговското споразумение ЕС-Меркосур по време на заседание на Комисията по земеделие и развитие на селските райони в понеделник вечер. Това съобщиха от  пресофиса  на евродепутата.   \r\nХристов повдигна въпроса за производството и вноса на мед.  \r\nПо думите му Бразилия и Аржентина са големи производители на мед - с цени, по-ниски от тези в Европа.  \r\n\"Договореният безмитен внос от 45 000 тона мед от този блок към ЕС ще окаже силен натиск върху европейските производители. За 2018 г. в Европа са произведени близо 210 000 тона мед. Това означава, че ще внасяме конкуренция, равняваща се на близо четвърт от европейското производство\", каза Христов.  \r\nВ изказването си той припомни също така, че пчелите не са просто производители на мед, а основната им функция е опрашването.  \r\n\"С намаляването на пчелната популация реколтите и биоразнообразието в Европа са в сериозен риск. Смятам, че устойчивостта на европейското пчеларство, а оттам - и земеделие - са в риск от споразумението със страните от Меркосур.\" \r\nСлед продължили близо 20 години преговори, в края на юни 2019 г. председателят на ЕК Жан-Клод Юнкер обяви подписването на споразумение за свободна търговия между ЕС и страните от Южноамериканския общ пазар (МЕРКОСУР). \"То крие огромен риск за европейските агропроизводители, предвид експортните възможности на Бразилия и Аржентина. Изказах своето принципно несъгласие с договора, което прозвуча и в позициите на немалко представители на агросектора, които бяха изслушани вчера\", добави Иво Христов.  \r\nПо време на заседанието на земеделската комисия в понеделник вечер представители на ирландските фермерски организации, както и най-голямата организация на кооперативите в Европа - Копа Коджека - призоваха да не бъде подписвано това споразумение. Сериозните си резерви изразиха и френските фермери. Комисията по външни въпроси в австрийския парламент също гласува против споразумението ЕС-Меркосур.", "date": "2019.11.19", "title": "Евродепутатът Иво Христов: Споразумението с Меркосур заплашва биоразнообразието, пчелите и земеделието в Европа като цяло"}
{"url": "http://www.focus-news.net/news/2019/11/19/2720905/vremenno-e-ogranicheno-dvizhenieto-po-patya-montana-dolna-verenitsa-poradi-izteglyaneto-na-tir.html", "text": "Временно движението при км 102 по път I-1 Монтана - Долна Вереница е ограничено поради изтеглянето на ТИР. Това съобщиха от пресцентъра на  Агенция \"Пътна инфраструктура\" .  Шофьорите изчакват на място.", "date": "2019.11.19", "title": "Временно е ограничено движението по пътя Монтана - Долна Вереница  поради изтеглянето на ТИР"}
{"url": "http://www.focus-news.net/news/2019/11/19/2720899/dots-violin-raykov-institut-po-okeanologiya-plastmasite-sa-nay-golemiyat-zamarsitel-v-cherno-more.html", "text": "Пластмасите са най-големият замърсител в Черно море. Това каза в интервю за  Радио „Фокус“ – Варна    доц. Виолин Райков от секция „Биология и екология на морето“ в Института по океанология към БАН във Варна. Той посочи, че именно пластмасите са основен замърсител в цялото земно кълбо. Доц. Райков допълни, че в крайна сметка всичките боклуци, които са били на сушата накрая се озовават в морето -  било то  чрез канализация, чрез кораби или туризъм.  „Голяма част от отпадъците падат на дъното и в крайна сметка морето изглежда красиво и синьо, а реално в него има стотици хиляди тонове отпадъци, които освен всичко друго се разграждат изключително бавно“, посочи специалистът. Той подчерта, че дори да се разградят отпадъците, те стават на микрочастици, които влизат във всички останали организми и накрая попадат на трапезата на хората. „Там именно е голямата трагедия, защото ние реално хапваме пластмаса. Излишно е да казвам, че пластмасата е изключително вредна както за нас, така и за морските обитатели. Вече има преки доказателства, че някои от пластмасите, или по-точно химията в тях, предизвикват различни заболявания, сред които кожни алергии, хранителни неразположения, а когато има натрупване се получават хормонални промени и дори онкологични заболявания“, подчерта доц. Виолин Райков. По думите му Черно море е много е замърсено, като не е изключение в него да се намерят гуми, стълби, торбички и други отпадъци, при това в огромни количества. „Знаете, че корабоплаването е много развито, което си оказва сериозно влияние, а като добавим и туризма, резултатът е наличен. Хубавото е, че поне производството по бреговете намаля и замърсяването с химикали е много по-малко, отколкото през 70-те и 80-те години“, допълни експертът.  \r\nВсе пак той успокои, че рибата не е толкова вредна за консумация. „Ние използваме един термин – биоакумулация. Това ще рече, че има някакъв лимит на вредни вещества, които могат да се натрупат в рибата. Ако ядем тонове риба и те са с микрочастици, разбира се, че ще има сериозен ефект върху здравето ни. Това обаче не трябва да ни успокоява, защото такъв процес на замърсяване на моретата и океаните трябва да бъде прекъснат в зародиш, за да не стигнем до момент, в който ще е прекалено късно, за каквито и да било мерки. Много пъти съм казвал, че нещата вече са много закъснели, но въпреки всичко, ние сме длъжни като общество да прекъснем този порочен процес и да се търсят варианти за рециклиране на всичките тези планини от боклуци. Разбирам, че за бизнесът е най-добре да влага в по-евтините материали, но в крайна сметка всичко накрая стига до нас и се отразява на нашият начин на живот. И това, че те не искат да влагат повече пари за екология, не означава, че не могат да бъдат принудени“, категоричен бе екологът. Той припомни, че наскоро във Варна е бил представен проектът “MELTEMI”, който обединява осем организации от Албания, България, Гърция и Кипър с обща цел да предложат подобрения в законовата рамка за управление на морските отпадъци, както и да ангажират обществото по посока на намаляване на замърсяването с твърди отпадъци в морската среда. Черноморските брегове са уязвими на антропогенна и техногенна дейност.  \r\nДоц. Виолин Райков, заяви, че в някои държави вече се работи активно в насока подобряване екологията в моретата. „На първо време може да се вземе добрият пример от Северозападните европейски държави. Давам пример с Дания и Норвегия. В тези две държави много добре се прилага т.нар. „кръгова икономика“, т.е. не само събирането и извозването на отпадъците, но и активното им рециклиране. Например там има предприятия, които получават държавни дотации, за да произвеждат настилки за улиците от пластмаси. Освен това – въвеждат се иновации за разделното събиране на отпадъци, има организации, които се занимават с извозването на рибарски мрежи, които да кажем са били изоставени в морето. Те се претопяват и се правят нови мрежи. Примерите за кръговата икономика са много, но тя е пример за това, как бихме могли да се справим с проблема с отпадъците, като по този начин те не стигат до морето.  \r\nВ момента при нас отпадъците се вадят от морето или поне една част от тях, но проблемът е как да бъдат преработени. Нямаме организирана система или организация, която да се заеме с това, да ги преработи,  за да не се върнат отново в морето“, каза в заключение доц. Райков. \r\nДесислава ВАСИЛЕВА", "date": "2019.11.19", "title": "Доц. Виолин Райков, Институт по Океанология: Пластмасите са най-големият замърсител в Черно море"}
{"url": "http://www.focus-news.net/news/2019/11/19/2720907/administrativen-sad-pazardzhik-obyavi-za-nedeystvitelen-izbora-za-obshtinski-savetnitsi-v-obshtina-panagyurishte.html", "text": "Административен съд - Пазарджик обяви за недействителен избора за общински съветници в Община Панагюрище, става ясно от решение на  съда  по казуса. Съдът връща решенията за този избор на Общинска избирателна комисия Панагюрище за обявяване на действителните резултати. Делото е образувано по жалба на ДПС, в която са изложени твърдения за извършени нарушения от страна на СИК в изборния ден, довели до опорочаване на изборния процес, като конкретно се сочи, че такива са извършени в секция № 132000003, където от дадени за ДПС общо 31 действителни гласа, 16 са обявени за недействителни. Съдът е разпоредил повторно преброяване на гласовете в тази секция, при което не са установени недействителни гласове за ДПС. При преброяването и на гласовете за останалите партии също не са установени недействителни бюлетини, каквито има отразени в протокола на СИК. В мотивите си за решението съдът посочва, че при проведеното гласуване от СИК в избирателна секция № 132000003 е опорочен изборния процес, като гласове за отделни партии, включително и за жалбоподателя, са приемани за недействителни, без да се установи по категоричен начин от съда, че те са такива. Допуснатите нарушения биха променили вота за кандидатите. При това положение, съдът намира, че допуснатите нарушения са съществени, тъй като ако не са били допуснати, то крайният изборен резултат би бил различен. По изложените съображения, съдът намира, че при провеждане на избора за общински съветници в община Панагюрище са допуснати съществени нарушения, които биха довели до различен резултат от проведеното гласуване и промяна на вота на избирателя. Решението подлежи на обжалване пред Върховния административен съд в 7-дневен срок от обявяването му.", "date": "2019.11.19", "title": "Административен съд - Пазарджик обяви за недействителен избора за общински съветници в Община Панагюрище"}
{"url": "http://www.focus-news.net/news/2019/11/19/2720883/asya-goneva-knsb-nastoyavame-predlozhenieto-za-bolnichnite-da-bade-ottegleno-to-e-kategorichno-neobmisleno.html", "text": "КНСБ настоява предложението за болничните да бъде оттеглено, то е категорично необмислено. Това каза за сутрешния блок  „Добро утро, България“  на  Радио „Фокус“  националният секретар на Конфедерацията Ася Гонева. По думите й понятието „фалшив болничен“ не съществува. Фалшивото се заражда извън системата на Националния осигурителен институт, който няма право да преценява самата диагноза, а само контролира болничния лист по технически белези, обясни тя. За борба с това явление са необходими други действия и по-дълбоки анализи, добави Гонева. Органите трябва да влязат в ролята си и да осъществяват по-голям контрол, заяви тя. „Чувайки нашите възражения за начините, по които решението за болничните не може да бъде изпълнено, управляващите допълнително се ангажираха с групи от осигурени лица, за които няма да бъде прилагано. Стана още по-сложно от това, което се говори от т. нар. вносители, макар че ние също не знаем чия е била инициативата. Но няма как да се реализира това, което ни обясняват, че едни ще бъдат засегнати, а други – не. Това са абсурди, говорени от хора, които според мен нямат достатъчно ясна представа как функционира всичко това. Може би даже не са били болни и не са ползвали болнични, за да знаят, че минути след като бъде издаден този болничен отива в Националния осигурителен институт и при работодателя по електронен път“, обясни тя. Ася Гонева заяви, че КНСБ настоява за спешно свикване на Националния съвет за тристранно сътрудничество. Във връзка със стачната готовност тя уточни, че когато не се водят преговори на масата, другото оръжие на Конфедерацията е да поведе хората на улиците в организиран протест. \r\nЕлеонора ЧОЛАКОВА", "date": "2019.11.19", "title": "Ася Гонева, КНСБ: Настояваме предложението за болничните да бъде оттеглено, то е категорично необмислено"}
{"url": "http://www.focus-news.net/news/2019/11/19/2720911/kamion-i-bus-sa-katastrofirali-do-razklona-za-selo-gorotsvet-v-oblast-razgrad.html", "text": "Камион и бус са катастрофирали на главен път Е-70, до разклона за село Гороцвет. Това съобщиха от  ОДМВР - Разград . Сигналът за пътнотранспортното произшествие е получен около 09.30 часа на 18 ноември. На място е установено, че движещият се в посока Шумен - Разград 45-годишен водач на товарен „Ситроен Джъмпер“ предприема изпреварване и удря завиващия наляво товарен автомобил „БМЦ ПРО 625“, шофиран от 55-годишен мъж от Лозница. Няма пострадали при катастрофата, но са нанесени значителни щети по двете превозни средства. Води се досъдебно производство.", "date": "2019.11.19", "title": "Камион и бус са катастрофирали до разклона за село Гороцвет в област Разград"}
{"url": "http://www.focus-news.net/news/2019/11/19/2720912/dvizhenieto-po-patya-devnya-ezerovo-v-oblast-varna-se-osashtestvyava-v-edna-lenta-poradi-remont.html", "text": "Движението по пътя Девня – Езерово в област Варна се осъществява в една лента , предаде репортер на  Радио „Фокус“ – Варна . Участъкът, през който водачите трябва да преминават с повишено внимание, е от км 0+000 до км 16+900 на път III-2008. В отсечката се извършват ремонтни дейности на асфалтовата настилка. Участъкът е сигнализиран с пътни знаци. Продължава да е в сила ограничение за преминаването на моторни превозни средства с маса над 10 тона по пътя Кранево – Варна. Забраната се отнася за участъка при км 83+100, където има опасност от свлачище. Обходният маршрут е през селата Кичево и Оброчище. \r\nДиана СТОЕВА", "date": "2019.11.19", "title": "Движението по пътя Девня – Езерово в област Варна се осъществява в една лента поради ремонт"}
{"url": "http://www.focus-news.net/news/2019/11/19/2720913/kaloyan-pargov-bsp-nalozhitelno-e-pri-sformirane-na-postoyannite-komisii-v-sos-da-se-svika-izslushvane-na-rakovodstvoto-na-toplofikatsiya-sofiya.html", "text": "Наложително е при сформиране на постоянните комисии в СОС да се свика изслушване на ръководството на „Топлофикация-София“. Това каза председателят на БСП-София и общински съветник в СОС Калоян Паргов в декларация от името на ПГ „БСП за България“ в СОС, предаде репортер на  Агенция „Фокус“ .  \r\nТеодора ПАВЛОВА", "date": "2019.11.19", "title": "Калоян Паргов, БСП: Наложително е при сформиране на постоянните комисии в СОС да се свика изслушване на ръководството на „Топлофикация-София“"}
{"url": "http://www.focus-news.net/news/2019/11/19/2720906/v-kyustendil-se-izvarshvat-bezplatni-profilaktichni-pregledi-za-rak-na-gardata.html", "text": "В Кюстендил се извършват безплатни профилактични прегледи за рак на гърдата. Това съобщиха за  Радио „Фокус” – Кюстендил  от Община Кюстендил. Фондация „Една от 8“ е организатор на инициативата. Ще бъдат прегледани 200 жени, предварително записани. Прегледите се извършат в сградата на Обредния дом на площад „Велбъжд”. Те са в рамките на три дни – 19, 20 и 21 ноември. Условието е дамите да са на възраст от 20 до 65 години, да не са били диагностицирани с рак на гърдата и да не са бременни. \r\nВенцеслав ИЛЧЕВ", "date": "2019.11.19", "title": "В Кюстендил се извършват безплатни профилактични прегледи за рак на гърдата"}
{"url": "http://www.focus-news.net/news/2019/11/19/2720915/kmetat-rumen-tomov-razvitie-na-ikonomikata-i-sotsialnite-grizhi-i-sazdavane-na-rabotni-mesta-sa-prioritetite-mi-v-upravlenieto-na-blagoevgrad.html", "text": "Развитие на икономиката и социалните грижи и създаване на работни места са приоритети в управлението на Благоевград. Това каза за сутрешния блок  „Добро утро, България“  на  Радио „Фокус“  кметът на Общината Румен Томов. „Първите ми стъпки са свързани със запознаване с хората, които работят в общинската администрация, преструктуриране на Общината, отваряне управлението на града към гражданите и възстановяване на приемния ден на кмета. Той започна от миналата седмица и е в сряда следобяд“, обясни той. Румен Томов каза още, че ще положи усилия за обгрижване на бизнеса, създаване на подходяща среда за развитието му с бързи процедури и обособяване на индустриална зона в Благоевград. Ще бъдат подпомагани и младите предприемачи,  добави кметът на Общината. Програмата за работа с малките населени места предвижда всеки кмет да разполага с определен финансов ресурс за дребни ремонти, така че той да е свободен да взима самостоятелни решения, уточни кметът. Община Благоевград продължава всички проекти с европейско и национално финансиране, добави Томов.   \r\nЕлеонора ЧОЛАКОВА", "date": "2019.11.19", "title": "Кметът Румен Томов: Развитие на икономиката и социалните грижи и създаване на работни места са приоритетите ми в управлението на Благоевград"}
{"url": "http://www.focus-news.net/news/2019/11/19/2720908/prozhektsii-na-filmite-lerinskata-operatsiya-i-kaymakchalan-i-tutrakanskata-epopeya-3-i-4-chast-ot-dokumentalnata-poreditsa-pomni-voynata-1915-1918-shte-se-provedat-v-dobrich.html", "text": "Прожекции на филмите „Леринската операция и Каймакчалан“ и „Тутраканската епопея“ - ІІІ и ІV част от документалната филмова поредица на ВТК „Помни войната 1915-1918“, ще се проведат от 18.00 часа на 22 ноември (петък) в Кино клуб „Икар“ в Добрич с вход свободен. Те се провеждат под патронажа на министъра на отбраната Красимир Каракачанов. Това съобщиха от пресцентъра на  Общината . Филмът увековечава бойната слава на Българската армия през Първата световна война. Вълнуващ разказ за блестящите български победи при Ниш, Вардарска Македония, Косово поле, Криволак, Чеган, Каймакчалан, Тутракан, Добрич, Кубадин, Кенали, Завоя на Черна, Червената стена, Дойран и др.  \r\nТретият филм „Леринската операция и Каймакчалан“ с режисьор и сценарист Мария Цветкова, разказва за себеотрицанието и храбростта на българските офицери и войници в тези битки. През август 1916 г. Първа Българска армия настъпва срещу съглашенските войски към Лерин и Островското езеро, за да извоюва свобода за поробените българи в Егейска Македония, и след яростни боеве достига непристъпните Чегански върхове. След прекратяването на настъплението, 11-и пехотен Сливенски полк започва кървавата битка на връх Каймакчалан със сръбските дивизии и пише едни от най-славните страници от военната история на България.  \r\nЧетвъртият филм „Тутраканската епопея“, с режисьор Мария Цветкова и сценарист Радослав Симеонов, пресъздава събитията свързани с една от най-внушителните победи на българското оръжие по време на Първата световна война. Само за 33 часа, Тутраканската крепост, считана за непревземаема и наричана гордо от румънското командване „Вердюн на Балканите“ капитулира пред самоотвержения щурм на .българския войник. Това е вълнуващ киноразказ за героизма и трагизма, за паметта и историята, която трябва да помним.  \r\nПродуцент на продукцията е Информационният център на Министерството на отбраната в копродукция с Националния военноисторически музей. Автор на поредицата е Мария Цветкова, оператори са Петър Георгиев и Кирил Бациев, видеомонтажът и музикалното оформление са на Радослав Недялков, графичният дизайн е на Светлин Александров, диктори са актьорът Пламен Манасиев и Николай Илчев. В трета и четвърта част на документалната поредица участват историците акад. Георги Марков, Радослав Симеонов, Петър Бойчев, вицеадмирал Пламен Манушев, авторът на книгата „Каймакъ - Чаланъ“ Красимир Узунов, както и наследници на загинали български герои на фронта, сред които бригаден генерал Явор Матеев, проф. д-р Иван Гаврилов и др. Във филмите от поредицата са използвани архивни документи и фотографии от Националния военноисторически музей, Държавния военноисторически архив – Велико Търново, Държавна агенция „Архиви“, Военна академия „Г.С.Раковски”, Ведомствен архив на МО, Регионалните исторически музеи в Кюстендил, Благоевград, Добрич, Силистра, Тутракан, Сливен, Ямбол и др.", "date": "2019.11.19", "title": "Прожекции на филмите „Леринската операция и Каймакчалан“ и „Тутраканската епопея“ - ІІІ и ІV част от документалната поредица „Помни войната 1915-1918“, ще се проведат в Добрич"}
{"url": "http://www.focus-news.net/news/2019/11/19/2720917/petya-pamporova-sotsialno-podpomagane-smolyan-nad-35-mln-lv-pomoshti-za-otoplenie-sa-otpusnati-dosega-na-litsa-i-semeystva-ot-oblastta.html", "text": "На 31 октомври приключи приемането на заявления за отпускане на помощи за отопление, като за област Смолян са приети 9032 заявления. Това каза за   Радио „Фокус“ – Смолян  Петя Пампорова – директор на Регионална дирекция „Социално подпомагане“ – Смолян. „От тях до момента са отпуснати 7577 помощи за отопление на лица и семейства. Има 1419 отказа, а 36 заявления все още са в обработка. Има и няколко обжалвания. Сумата изплатена до момента е 3 519 884,75 лв. За миналата година тя е била 2 942 313 лв., като тогава са били подпомогнати 7334 лица и семейства от областта“, поясни Пампорова.  \r\nТя сравни, че с над 200 лица и семейства е разликата в подпомогнатите, като има и голяма разлика в отпуснатата сума. „Помощта миналата година е била е една, а тази година е с почти 100 лв. повече е затова сумата е по-голяма. Отказите тази година са повече, като най-честата причина е, че в заявлението е посочен по-висок доход. Втората причина за отказ е, че желаещите да получат помощи имат втори жилищен имот“, коментира Пампорова. \r\nНели ГЕРГЬОВСКА", "date": "2019.11.19", "title": "Петя Пампорова, „Социално подпомагане“ – Смолян: Над 3,5 млн. лв. помощи за отопление са отпуснати досега на лица и семейства от областта"}
{"url": "http://www.focus-news.net/news/2019/11/19/2720918/manastir-sveti-georgi-v-pomorie-se-nuzhdae-ot-sredstva-za-remont-na-tsarkvata.html", "text": "Свети Георги е покровител, но и обединител на Поморие. Вярвам, че в навечерието на най-светлите християнски празници, заедно ще успеем да съградим нашия духовен дом отново. Това каза кметът на Поморие Иван Алексиев след лична среща с епископ Иеротей, съобщиха от пресцентъра на  Община Поморие . Манастир „Свети Георги” е една от най-старинните обители в България. Той е единственият действащ мъжки манастир на територията на Югоизточна България, който ежегодно приема хиляди поклонници, не само заради богатото си историческо минало, но и заради чудотворната икона на Свети Георги, намерена и съхранявана в манастира. През 2019 г. манастирската управа започна ремонт на построената през 1856 г. църква, със средства, осигурени по европейска програма. Но с разпокриването на сградата се установява, че гредите са напълно прогнили, а стените пропаднали. Това налага спешно да се направи цялостен ремонт на църквата – укрепване на конструкцията на сградата, подмяна на подовото покритие, на иконостаса и нова ел.инсталация. За непредвидения ремонт обаче не са предвидени и средство по програмата. В момента църквата не е достъпна за посетители, иконите се съхраняват в приземния параклис на манастира. \r\n„Надеждата ми е, ако има хора, които могат да поставят материалните си нужди на заден план и да отделят от залъка за духовното, да ни помогнат с лепта – кой колкото може, че да приключим с това непосилно за собствените си възможности дело до Великден, който е в края на април.”, казва игуменът на манастира епископ Иеротей. Кметът Иван Алексиев заяви, че още на първото редовно заседание на Общинския съвет, ще внесе предложение за подпомагане на поморийския манастир със сумата от 20 хил. лева.  \r\nБанковата сметка на Манастир „Св.Георги”-Поморие е:  \r\nBG51 BPBI 79371068842801  \r\nЮробанк България АД", "date": "2019.11.19", "title": "Манастир \"Свети Георги\" в Поморие се нуждае от средства за ремонт на църквата"}
{"url": "http://www.focus-news.net/news/2019/11/19/2720916/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "*** \r\n  Министрите на държавите-членки на Европейския съюз ще обсъдят предложените реформи в политиките за разширяване и присъединяване към Общността на заседание на Съвета за външни работи на ЕС в Брюксел, съобщава електронното издание на първия вестник в югозападната ни съседка –  „Нова Македония“. \r\nЗа път министрите ще обсъдят френското предложение за реформи в процеса, не се очакват конкретни заключения след срещата, подчертават от редакцията. „Не знаем доколко можем да бъдем конкретни, но със сигурност искаме да изпратим положително послание към региона\" на Балканите, увериха от Съвета. \r\nИзточници разкриват, че срещата трябва да бъде първа стъпка за възстановяване на политиките за разширяване, както и на доверието между държавите-членки на ЕС и страните от Западните Балкани. \r\nСлед като блокира започването на преговори за присъединяване на Северна Македония и Албания през октомври, Франция настоява за реформи в процеса, които включват постепенно присъединяване към ЕС, отварянето на структурните фондове за присъединяващи се страни, както и по-строги политики, които да обуславят приемането на нови членове. \r\nСпоред предложението на Франция страните от Западните Балкани трябва да се присъединят към ЕС, но в рамките на нов седемстепенен процес. Франция изпрати неофициален документ до останалите членки на ЕС, за да послужи като основа за обсъжданията в институциите на Съюза. \r\n \r\n*** \r\n  Голяма част от веригите за доставки на Сърбия предлагат бонбони „Камила“, на които е отбелязано, че са „внос от Косово“ – маркер, който влиза в ясно противоречие с Конституцията на западната ни съседка, съобщава електронното издание на белградския ежедневник  „Вечернье Новости“ . \r\nИ за да бъде още по-лошо – когато кутията бъде отворена се забелязва, че шоколадовите бонбони са наредени под формата на картата на „Велика Албания“ - явна провокация към всички клиенти и граждани в Сърбия. \r\nВластите, анализаторите и представителите на Асоциацията на потребителите категорично осъдиха продажбата на продукта в Сърбия и са категорични, че той трябва да бъде изваден от рафтовете възможно най-скоро. \r\n„В магазина попаднах на бонбони „Камила\", които изглеждаха хубаво и реших да купя. Честно казано, не обърнах внимание на надписите. Когато се прибрах погледнах и видях, че като страна на произход е отбелязано Косово. Не можах да повярвам, че някой го е позволил“, разказва „видимо разочарован гражданин на Сърбия“. \r\n \r\n*** \r\n  Електронното издание на атинския ежедневник  Kathimerini  съобщава за регистрирана в понеделник нова серия нарушения на гръцкото въздушно пространство, извършено от самолети на ВВС на Турция. \r\nУточнява се, че са отчетени 32 навлизания на турски самолети в небето над североизточната, централната и югоизточната част на Егейско море. Данните са от „гръцките служители на отбраната“. \r\nТурските самолети - шест F-16, два F-4 и четири CN-235 - също са извършили 11 нарушени Атинския регион за полетна информация, според източниците на изданието, които заявиха, че шестте турски изтребители са били с пълно бойно оборудване. \r\nВсички турски самолети са прихванати в съответствие с международните правила. \r\n \r\n*** \r\n  До края на месеца ще бъдат повдигнати обвинения срещу заподозрените за убийството на лидера на една от сърбските партии в Косово - Оливер Иванович, съобщава електронното издание на прищинския ежедневник  Zeri . \r\nМиналия месец косовската полиция арестува още едно лице в Северна Митровица във връзка със случая „Иванович\", Раде Басара, полицейски служител. Началникът на операциите в Регионалната дирекция на косовската полиция успя да избяга в Черна гора. Към настоящия момент има седмина заподозрени за убийството, което шокира не само Северно Косово, но и цяла Сърбия. Сред тях са Неделко Спасоевич, Марко Рошич, Драгиша Маркович, Милан Радоичич и Силвана Арсович. Веднага след убийството Министерството на правосъдието прие искане от сръбския министър на правосъдието Нела Кубурович за участието на Белград в разследването. \r\nПо-рано в интервю за черногорския вестник „Победа“ кандидатът за министър-председател Албин Курти поиска Сърбия да предаде Милан Радойчич, основният заподозрян в организацията на убийството на Оливер Иванович. „Убийството трябва да бъде изяснено, всички заподозрени и свидетели да бъдат разпитани, но Сърбия също трябва да предаде на Косово Милан Радоичич, един от основните заподозрени по случая. Известно е на кого е попречил Оливер Иванович и кой го ликвидира“, заяви Курти. \r\nВ медийна реакция партията на Иванович – „Свобода, демокрация, справедливост“ заяви, че албанците са излъгали за него без никакви аргументи. „Възмутени сме и ядосани на лъжата за престъпните действия на Иванович по време на войната. Такива изявления направи и потенциалният кандидат за премиер Албин Курти. Убийството на Иванович е от политически характер, убийците и тези, които са наредили убийството му, трябва да бъдат изправени пред съд“, се казва в съобщението на партията. \r\n \r\n***", "date": "2019.11.19", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/11/19/2720922/interes-kam-evropeyskoto-finansirane-v-obshtina-krushari-otchitat-ot-oblastniya-informatsionen-tsentar-v-dobrich.html", "text": "Интерес към европейското финансиране в Община Крушари отчитат от Областния информационен център (ОИЦ) в Добрич, предаде кореспондентът на  Радио „Фокус” – Варна .  На изнесена приемна в Община Крушари, екипът на ОИЦ е информирал местното население за възможности за финансиране на проекти с европейски средства. Над 20 души - общински служители, читалищни дейци,  земеделци и жители на селата Крушари, Габер, Северняк и Коритен са посетили открития информационен щанд. Експертите са предоставили информация за актуалните процедури по Оперативните програми и Програмата за развитие на селските райони 2014-2020 г. (ПРСР). Обсъдени са проектни идеи и подходящи финансиращи програми за тях, разяснени са начинът на кандидатстване, изискванията към кандидатите и допустимите инвестиции. Най-голям интерес е проявен към стартиралата по ПРСР 2014-2020 г. подмярка „Инвестиции в преработка/маркетинг на селскостопански продукти по Тематичната подпрограма“, с подкрепата на която ще бъдат преструктурирани и ще бъдат повишени жизнеспособността и устойчивото развитие на стопанства със стандартен производствен обем между 6 000 и 7 999 евро. Крайният срок за кандидатстване изтича на 23 декември 2019 г.  \r\nОчакваните да стартират до края на годината подмерки също са представени на посетителите на щанда. Тези подмерки са насочени към финансиране на дейности по предотвратяване на заразните болести в животновъдните стопанства и изграждането и функционирането на местни пазари, основани на къси вериги на доставка с не повече от един посредник между производител и потребител. Немалко запитвания са отправени и за предстоящите през 2020 г. подмерки, финансиращи земеделието и животновъдството. През първото тримесечие е планирано да стартират подмерките 4.1 „Инвестиции в земеделски стопанства“ и 6.3 „Стартова помощ за развитието на малки стопанства“ (ТПП). Двете подмерки ще подкрепят икономическото развитие и модернизиране на животновъдни стопанства. През месец април 2020 г. земеделските стопани ще имат възможност да подобрят икономическата си устойчивост и резултатите на стопанството си чрез финансови средства по подмярка 4.1.2. „Инвестиции в земеделски стопанства по Тематична подпрограма за развитие на малки стопанства“.  \r\nЧаст от посетителите са споделили с екипа полезността от реализираните европейски проекти в Община Крушари и са изразили желание да стартират собствен бизнес чрез финансова подкрепа по Оперативните програми. Представители  на местната власт  и читалищата са потърсили  възможности за изграждане и  развитие на административен капацитет, както и повече подробности за предстоящия прием по мярка 7.6 „Проучвания и инвестиции, свързани с поддържане, възстановяване и подобряване на културното и природното наследство в селата“ на ПРСР 2014-2020 и мярка 19.7.6 Подкрепа за поддържане, възстановяване и подобряване на културното и природното наследство в територията“ от стратегията на МИГ „Тервел-Крушари“, насочени към съхраняване и популяризиране на местната идентичност и традиции посредством културното, духовното и природно наследство. С проведената изнесена приемна ОИЦ-Добрич е допринесъл за повишаване информираността на гражданите относно предоставяните от центъра услуги. На всички посетители са раздадени рекламни и информационни материали, изготвени от екипа на центъра.  \r\nЖулиета НИКОЛОВА", "date": "2019.11.19", "title": "Интерес към европейското финансиране в Община Крушари отчитат от Областния информационен център в Добрич"}
{"url": "http://www.focus-news.net/news/2019/11/19/2720909/rumanski-tir-i-kamion-sas-slovashka-registratsiya-sa-katastrofirali-na-patya-mezhdu-razgrad-i-targovishte-potradali-nyama.html", "text": "Румънски ТИР и камион със словашка регистрация са катастрофирали на пътя между Разград и Търговище около 21.00 часа на 18 ноември. Това съобщиха от  ОДМВР - Разград . При спускане към Разград, прикаченото ремарке на товарния „Мерцедес“ с румънска регистрация се завърта на пътното платно и блъска челно насрещно движещия се товарен автомобил „Рено“, управляван от 57-годишен мъж от село Камбурово. При пътнотранспортното произшествие няма пострадали. Нанесени са значителни материални щети по двете превозни средства. Образувано е досъдебно производство.", "date": "2019.11.19", "title": "Румънски ТИР и камион със словашка регистрация са катастрофирали на пътя между Разград и Търговище, потрадали няма"}
{"url": "http://www.focus-news.net/news/2019/11/19/2721107/v-kyustendil-zavarshiha-uchenicheskite-igri-na-obshtinski-etap-po-futbol.html", "text": "В Кюстендил завършиха ученическите игри на общински етап по футбол. Това съобщи за  Радио „Фокус”  - Кюстендил  Стоян Стоянов, старши експерт „Спорт” към Община Кюстендил. Приключилите ученически игри са за възрастите 5 - 7 клас и 8 – 10 клас. ПМГ „Проф. Емануил Иванов” е първенец при най-малките 5 – 7 клас. В по-горната възрастова група 8 – 10 клас шампион е отборът на Езикова гимназия „Д-р Петър Берон”.Предстои да се изиграят футболните срещи във възрастовата група 11 – 12 клас, които ще се проведат на стадион „Странджата”. \r\nВенцеслав ИЛЧЕВ", "date": "2019.11.19", "title": "В Кюстендил завършиха ученическите игри на общински етап по футбол"}
{"url": "http://www.focus-news.net/news/2019/11/19/2720921/veliko-tarnovo-e-domakin-na-natsionalna-sreshta-na-obshtinskite-ekspertite-po-sotsialni-deynosti-i-zdraveopazvane-ot-20-do-22-noemvri.html", "text": "Национална среща на общинските експерти по социални дейности и здравеопазване ще се проведе във Велико Търново от 20 до 22 ноември. Това съобщиха от пресцентъра на  Общината . Над 150 ще са участниците във форума, а сред тях ще има и доставчици на социални услуги в общините. Организатори са Националното сдружение на общините в Република България (НСОРБ) и дружеството „НСОРБ-Актив“ ЕООД. Партньор и домакин на събитието е Община Велико Търново, а на вниманието на аудиторията ще бъде представен комплексът от социални услуги, включително чрез работни посещения на място. \r\nЦелта на срещата е експертите, съвместно с представителите на централната власт, бизнеса и неправителствения сектор да срещнат позициите си като страни, ангажирани в усилията да бъдат осигурени  ефективни социални и здравни услуги. \r\nРазнообразни са темите, включени в дискусионните панели - общинските политики, практики и партньорства в сферата, приложението на новия Закон за социалните услуги (ЗСУ) и изготвянето на подзаконовата нормативна уредба към него, въпроси по Механизма за лична помощ и др. Част от въпросите са свързани с Бюджет 2020, изпълнението на проектите от настоящия програмен период и визията за следващия, с нормативните промени в системата на здравеопазването и пр.  \r\nЗа участие в дискусиите са поканени министърът на труда и социалната политика Бисер Петков, изпълнителният директор на НСОРБ Силвия Георгиева, представители на комисиите по труда, социалната и демографската политики и по здравеопазване към 44-то Народно събрание, на Министерство на здравеопазването, Националния осигурителен институт, организации, сдружения и НПО, експерти и др.", "date": "2019.11.19", "title": "Велико Търново е домакин на национална среща на общинските експертите по социални дейности и здравеопазване от 20 до 22 ноември"}
{"url": "http://www.focus-news.net/news/2019/11/19/2720914/zeri-kosovo-do-kraya-na-mesetsa-shte-badat-povdignati-obvineniya-sreshtu-zapodozrenite-za-ubiystvoto-na-oliver-ivanovich.html", "text": "До края на месеца ще бъдат повдигнати обвинения срещу заподозрените за убийството на лидера на една от сърбските партии в Косово - Оливер Иванович, съобщава електронното издание на прищинския ежедневник  Zeri . \r\nМиналия месец косовската полиция арестува още едно лице в Северна Митровица във връзка със случая „Иванович\", Раде Басара, полицейски служител. Началникът на операциите в Регионалната дирекция на косовската полиция успя да избяга в Черна гора. Към настоящия момент има седмина заподозрени за убийството, което шокира не само Северно Косово, но и цяла Сърбия. Сред тях са Неделко Спасоевич, Марко Рошич, Драгиша Маркович, Милан Радоичич и Силвана Арсович. Веднага след убийството Министерството на правосъдието прие искане от сръбския министър на правосъдието Нела Кубурович за участието на Белград в разследването. \r\nПо-рано в интервю за черногорския вестник „Победа“ кандидатът за министър-председател Албин Курти поиска Сърбия да предаде Милан Радойчич, основният заподозрян в организацията на убийството на Оливер Иванович. „Убийството трябва да бъде изяснено, всички заподозрени и свидетели да бъдат разпитани, но Сърбия също трябва да предаде на Косово Милан Радоичич, един от основните заподозрени по случая. Известно е на кого е попречил Оливер Иванович и кой го ликвидира“, заяви Курти. \r\nВ медийна реакция партията на Иванович – „Свобода, демокрация, справедливост“ заяви, че албанците са излъгали за него без никакви аргументи. „Възмутени сме и ядосани на лъжата за престъпните действия на Иванович по време на войната. Такива изявления направи и потенциалният кандидат за премиер Албин Курти. Убийството на Иванович е от политически характер, убийците и тези, които са наредили убийството му, трябва да бъдат изправени пред съд“, се казва в съобщението на партията. \r\n \r\n Тереза Герова", "date": "2019.11.19", "title": "Zeri (Косово): До края на месеца ще бъдат повдигнати обвинения срещу заподозрените за убийството на Оливер Иванович"}
{"url": "http://www.focus-news.net/news/2019/11/19/2720926/tsentarat-za-obshtestvena-podkrepa-kam-oblastniya-savet-na-bchk-v-dobrich-otbelyazva-svetovniya-den-za-borba-s-nasilieto-nad-detsa-s-informatsionna-kampaniya.html", "text": "Центърът за обществена подкрепа към Областния съвет на Български червен кръст (ОС на БЧК) в Добрич отбелязва Световния ден за борба с насилието над деца с информационна кампания, предаде кореспондентът на  Радио „Фокус” – Варна . Две училища в добруджанския град са включени в кампанията - ОУ „Хан Аспарух” и ЧОУ „Мария Монтесори”. Специалистите от Центъра за обществена подкрепа ще представят пред децата темата „Видове насилие”. Така учениците ще бъдат по-добре информирани и ще могат да различават отделните форми на посегателство над тях, ще знаят и в случай, че станат обект на насилие, как да действат и към кого да се обърнат за помощ.  \r\nУспоредно с презентацията ще бъдат разиграни три ролеви игри за по-образно и пълно представяне и разбиране на поставената тема от децата. Подготвената презентация може да бъде изнесена и пред ученици от други училища, в други дни, ако училищните ръководства пожелаят и влязат във връзка с Центъра за обществена подкрепа. Той се намира на ул. „Георги Бенковски” №12 в Добрич. Там се провежда Ден на отворените врати всеки петък, от 08.30 до 12.00 часа. \r\nЖулиета НИКОЛОВА", "date": "2019.11.19", "title": "Центърът за обществена подкрепа към Областния съвет на БЧК в Добрич отбелязва Световния ден за борба с насилието над деца с информационна кампания"}
{"url": "http://www.focus-news.net/news/2019/11/19/2720919/varnenskata-struktura-na-kt-podkrepa-se-obyavyava-kategorichno-protiv-predlozhenieto-parviyat-den-ot-bolnichnite-da-ne-se-zaplashta.html", "text": "Варненската структура на КТ „Подкрепа“ се обявява категорично против предложението първият ден от болничните да не се заплаща. Това заяви за  Радио „Фокус“ – Варна   Васил Василев, председател структурата на синдиката в града. По думите му тази промяна означава, че в очите на държавата работниците са престъпници. „Категорично сме против, първият ден да е за сметка на работниците. Преди да се пристъпи към толкова сериозни мерки, трябва да се провери къде в системата има пропуски, които позволяват да се източват парите. Работата стана – крадеца казва, дръжте крадеца“, коментира още Василев. По думите му, първо трябва да се започне със сивия сектор, където се разкриват фалшиви работни места, подават се документи в НАП и след това се източват пари, чрез болнични, които се издават за тези фиктивни работници. По отношение на това, че някои работодатели предлагат да не се заплащат и трите дни на болнични, Василев коментира, че всеки изхожда от неговата си гледна точка. „Нека не забравяме обаче, че работодателите акумулират средства, благодарение на работниците си и затова е добре да поемат солидарно тази отговорност.“, коментира още Василев.  \r\nТой добави, че в следващите дни предстоят редица разговори със структурите, в които ще се обсъди ситуацията. В случай, че бъде прието предложението първият ден от болничните да  са за сметка на работника, синдикалистът заяви, че единственият механизъм за действие, остава ефективният протест. \r\nДесислава ВАСИЛЕВА", "date": "2019.11.19", "title": "Варненската структура на КТ „Подкрепа“ се обявява категорично против предложението първият ден от болничните да не се заплаща"}
{"url": "http://www.focus-news.net/news/2019/11/19/2720920/trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” на границата със Северна Македония е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания.  \r\nВенцеслав ИЛЧЕВ", "date": "2019.11.19", "title": "Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/11/19/2720924/gen-mayor-mihail-popov-za-praznik-na-suhopatni-voyski-e-opredelena-pametna-data-svarzana-s-pobedata-v-srabsko-balgarska-voyna.html", "text": "За празник на сухопътни войски е определена паметна дата, свързана с победа в Сръбско-българска война. Това каза ген.-майор Михаил Попов, по време на празника на Сухопътните войски, предаде репортер на  Агенция \"Фокус\" . \"Днес ние можем без колебание да заявим,че бяхме там, където трябва и там където беше нужно. Заставаме пред обществото с гордо вдигната глава, защото няма от какво да се срамувам\", добави Попов. \"Чуваш съм, че ние сме гръбнака на българската армия, но кога се грижим за него, когато стане късно. Първи сме по учения, по участия в мисиите, при указване на помощ на население. Но сме последни при финансирането. Често не можем да се класираме в челната тройка\", посочи още той. \"Не пълня ушите на хората как ние сме най най. Това е неправилно и остава след себе си тежки последствия. Когато водим проекти знаем, че резултатите ще дойдат след 4 - 5 години. Това не са резултати, с които можеш да се похвалиш тук и сега\", каза още ген. - майор Попов. Попов сравни надеждата на сухопътните войски с котка. \"Тя има 9 живота, дано да ни стигнат че не останаха много\", добави той.\" Искам да благодаря за положения труд и постигнатите успехи, резултат от вашия професионализъм, дълг. Да благодаря на войните от запаса и резерва за техния труд. Те са готови да изпълнят конституционните си задължения по защита на нашата родина Република България. Честит празник\", допълни ген. - майор Михаил Попов. \r\nВиолета СИМЕОНОВА", "date": "2019.11.19", "title": "Ген.-майор Михаил Попов: За празник на сухопътни войски е определена паметна дата, свързана с победата в Сръбско-българска война"}
{"url": "http://www.focus-news.net/news/2019/11/19/2720927/tass-yaponski-avtomobilen-gigant-be-priznat-za-vinoven-za-samoubiystvoto-na-svoy-sluzhitel.html", "text": "Японският автомобилен гигант „Тойота“ бе признат за виновен за самоубийството на свой служител през 2017 г. заради продължителен натиск от страна на ръководството му, предава  TACC , като се позовава на местни медии. \r\nДо заключението е стигнала специалната комисия за надзор на труда въз основа на резултатите от съответната проверка. Установено е, че самоубийството на 28-годишен служител на компанията, който е работил като дизайнер на автомобили в централата на компанията в префектура Айчи, е причинено от постоянно словесно унижение и натиск от страна на един от шефовете му. \r\nПроверката на обстоятелствата на инцидента започва, след като роднина на починалия подава жалба срещу „Тойота“. \r\n„Отнасяме се отговорно и сериозно към решението на комисията и ще направим всичко необходимо, за да избегнем повторение на подобни инциденти в бъдеще\", увериха от компанията. \r\nЯпонският автомобилен гигант също трябва да изплати обезщетение на близките на починалия. Размерът му не се посочва. \r\n \r\n Тереза Герова", "date": "2019.11.19", "title": "ТАСС: Японски автомобилен гигант бе признат за виновен за самоубийството на свой служител"}
{"url": "http://www.focus-news.net/news/2019/11/19/2720929/s-14-sm-se-e-povishilo-nivoto-na-reka-dunav-pri-novo-selo-za-izminaloto-denonoshtie.html", "text": "С 14 см се е повишило нивото на река Дунав при Ново село за изминалото денонощие. Това съобщиха от  Хидрометеорологична станция - Ново село . Водният стоеж там е 257 см. Край Лом водният стоеж е 331 см., регистрирано е повишение от 9 см. Нивото на реката при Оряхово е 181 см, там за последното денонощие нивото се е повишило с 6 см.  \r\nТемпературата на водата край Ново село е 13,2 градуса, а при Оряхово - 14.3 градуса.", "date": "2019.11.19", "title": "С 14 см се е повишило нивото на река Дунав при Ново село за изминалото денонощие"}
{"url": "http://www.focus-news.net/news/2019/11/19/2720931/tass-ek-preporacha-na-ukrayna-da-kupuva-gaz-direktno-ot-rusiya.html", "text": "Европейската комисия е препоръчала на Украйна да купи около 15 млрд. кубически метра газ директно от Русия през следващата година и да намали скъпите реверсни доставки, съобщи пред  ТАСС  източник от европейските институции, близък до преговорите за транзита на синьо гориво. \r\n„ЕК препоръча на Киев от 2020 година да се върне към директни покупки на руски газ от порядъка на 15 млрд. куб. м., за да намали загубите от реверсните покупки на същия газ“, отбеляза той. \r\n \r\nПревод и редакция:", "date": "2019.11.19", "title": "ТАСС: ЕК препоръча на Украйна да купува газ директно от Русия"}
{"url": "http://www.focus-news.net/news/2019/11/19/2720925/obshtinski-savet-burgas-prie-pravilnik-za-organizatsiyata-i-deynostta-na-obshtinskiya-savet.html", "text": "Общински съвет – Бургас прие правилник за организацията и дейността на общинския съвет, неговите комисии и взаимодействието му с общинската администрация на Община Бургас, предаде репортер на  Радио „Фокус“ – Бургас . Много общински съветници бяха против премахването на опцията „въздържал се“, като спорният за съветниците член отпадна. Правилникът беше приет с 39 гласа „за“, 8 „против“ и „въздържали се“ 0. Общинският съветник Живко Табаков заяви, че правилникът не е най-съвършеният и предложи той да бъде усъвършенстван, както и общинските съветници да имат повече свобода, като подчерта предложението за изказването на общинските съветници, нечленуващи в групи, да бъде намалено от 5 на 2 минути за недобро. \r\nМария КУРТЕВА", "date": "2019.11.19", "title": "Общински съвет – Бургас прие правилник за организацията и дейността на общинския съвет"}
{"url": "http://www.focus-news.net/news/2019/11/19/2720933/vremenno-shte-bade-ogranicheno-dvizhenieto-po-ulitsa-doyran-v-pleven-na-20-i-21-noemvri.html", "text": "Временно ще бъде ограничено движението по улица „Дойран” в Плевен на 20 и 21 ноември поради извършване на планирано отсичане на стара дървесна растителност, предаде кореспондент на  Радио „Фокус“ . Директорът на общинската фирма - изпълнител на дейностите, Дамянка Владимирова уточни, че видът на дърветата е „Пирамидална топола”. „Временно ще се ограничи спирането, паркирането и движението на МПС от 09.00 ч. до 16.00 ч. на 20 и 21 ноември по ул. „Дойран” в отсечката от ул. „Драгоман” до ул. „Д-р Лудвик Заменхоф” по заповед на кмета на Община Плевен”, каза Дамянка Владимирова. Тя допълни, че забраната обхваща лявото платно за движение на ул. „Дойран” в посочения участък по течението на река Тученишка но не се отнася за автомобили на полицията, пожарната и на общинската фирма - изпълнител.  \r\nВиолета КРЪСТЕВА", "date": "2019.11.19", "title": "Временно ще бъде ограничено движението по улица „Дойран” в Плевен на 20 и 21 ноември"}
{"url": "http://www.focus-news.net/news/2019/11/19/2720928/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и  Община Пещера  -  „Здравей, Пещера“ , днес ще чуете повече за образователният проект „Бебетека“, който се реализира в библиотеката към читалище „Развитие“ в Пещера. Ще ви представим и личността и творческите интереси на една енциклопедична личност от Пещера – Мария Джуркова. В предаването ще научите повече и за новата книга на пещерската авторка Николина Барбутева.   \r\nТелефоните за връзка със студиото са 0885 606692 и 034  420020.", "date": "2019.11.19", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/11/19/2720923/gazeta-express-kosovo-ot-samoopredelenie-pokaniha-lidera-na-dlk-na-sreshta-partiyata-ne-otgovori.html", "text": "Измина повече от месец след предсрочните парламентарни избори в Косово, а преговорите за коалиции между двете водещи след вота партии – движение „Самоопределение“ на Албин Курти и „Демократическа лига на Косово“ (ДЛК) Иса Мустафа са в застой, отбелязва електронното издание на прищинския ежедневник  Gazeta Express . \r\nПредставители на „Самоопределение“ смятат, че би било добре лидерите на двете партии да се срещнат. Високопоставеният представител на движението Албулена Хакшиу заяви, че са изпратили покана до ДЛК с предложение за провеждане на подобна среща, като допълни, че проверката на валидността на резултатите от изборите не бива да бъде пречка за постигане на споразумение за новото правителство в Прищина. Никой от ДЛК обаче не е отговорил на поканата. \r\nХакшиу заяви също, че дори ако коалицията около НИСМА влезе в парламента, няма да има място за тях в новото правителство. \r\n \r\n Тереза Герова", "date": "2019.11.19", "title": "Gazeta Express (Косово): От „Самоопределение“ поканиха лидера на ДЛК на среща, партията не отговори"}
{"url": "http://www.focus-news.net/news/2019/11/19/2720932/vecher-makedoniya-shte-ima-li-golemi-promeni-v-protsesa-na-prisaedinyavaneto-kam-esi.html", "text": "На страните от Западните Балкани им престои да се присъединят към Европейския съюз, но по нов, седемстепенен и постепенен процес, по предложение на Франция, отбелязва електронното издание на македонския вестник  „Вечер“.  \r\nПрисъединяването на страните-кандидатки в ЕС скоро ще се промени драстично, съгласно официално предложение на Париж, което ще бъде представено пред министрите в Съвета по общи въпроси в Брюксел. То предвижда също групирането на досегашните 35 глави в седем последователни пакета.  \r\nПо този начин членството на практика ще бъде постигано постепенно, в седем фази, а не в глави, както се случваше досега. По-конкретно Париж предлага глави 23 и 24, свързани с върховенството на закона, да бъдат включени в първата група и да бъдат завършени като част от процеса на присъединяване.  \r\nОт друга страна, глава 35, която включва други въпроси, в случая със Сърбия косовския въпрос, ще бъде част от последната фаза, т.е. седми пакет и ще бъде решена малко преди пълноправното членство. По-рано се очакваше напредъкът по тази глава да съпътства целия процес. Вторият етап обхваща глави 14, 15, 21, 22, 25, 26 и 27 и се отнася до образованието, научните изследвания, младеж, култура, спорт, околна среда, транспорт, телекомуникации и енергетика. Веднага след отваряне и затварянето на тези глави, кандидатите , например, биха могли  да се възползват от европейските програми като „Еразъм +“, „Хоризонт“ и други, и да имат конкретни ползи преди пълноправното членство в европейското пространство на изследователски и трансевропейски мрежи. \r\nВ третия етап главите 5, 7, 8, 19, 20 и 28 включват заетост, социална политика, здравеопазване, защита на потребители и конкурентоспособност. Четвъртият етап са икономическите и финансовите въпроси в главите 4, 9, 16, 17, 18 и 32, а  петата фаза включва вътрешен пазар, земеделието и риболова с глави  1, 2, 3, 6, 10, 11, 12, 13 и 29 и може да отвори вратата за митническия съюз. Фаза 6 обхваща външните работи в главите 30 и 31, а седмата (последна) фаза - глави 33, 34 и 35.", "date": "2019.11.19", "title": "„Вечер“ (Македония): Ще има ли големи промени в процеса на присъединяването към ЕС?"}
{"url": "http://www.focus-news.net/news/2019/11/19/2720934/obezopaseni-sa-uchebni-boepripasi-otkriti-pri-remont-na-skladovo-pomeshtenie-na-kmetstvoto-v-selo-iliyno.html", "text": "Обезопасени са учебни боеприпаси, открити при ремонт на складово помещение на кметството в село Илийно. Това съобщиха от  ОДМВР - Търговище . Около 10.30 часа на 18 ноември 2019 г. в Районно управление на МВР - Омуртаг е получен сигнал за това, че при извършване на ремонтни дейности в складово помещение на кметството в с. Илийно, община Омуртаг, са открити 53 патрона калибър 7,65, 4 ръчни гранати, една запалка и две части от ударно-спускателен механизъм за ловно оръжие. Районът своевременно е бил отцепен. Пристигналите на място служители на СОБТ са извършили първоначален оглед и са установили, че боеприпасите са учебни и са обезопасени. По случая е образувано досъдебно производство по описа на РУ-Омуртаг.", "date": "2019.11.19", "title": "Обезопасени са учебни боеприпаси, открити при ремонт на складово помещение на кметството в село Илийно"}
{"url": "http://www.focus-news.net/news/2019/11/19/2720935/65-godishna-peshehodka-e-postradala-pri-paten-intsident-na-ulitsa-svoboda-v-sandanski.html", "text": "65-годишна пешеходка е пострадала при пътен инцидент на улица „Свобода“ в Сандански. Това съобщиха от  ОДМВР – Благоевград . Инцидентът е станал около 07.20 часа на 18 ноември. Лек автомобил „БМВ“ с 46-годишен водач от Сандански, движейки се с несъобразена с пътните условия скорост, е блъснал с предната си лява част 65-годишна жена от града, пресичаща пътното платно. При инцидента пешеходката е пострадала с фрактура на таза и спукана глава. Тя е настанена за лечение в МБАЛ „Югозападна“ без опасност за живота. Пробата за наличие на алкохол в издишания въздух на водача на автомобила е отрицателна.", "date": "2019.11.19", "title": "65-годишна пешеходка е пострадала при пътен инцидент на улица „Свобода“ в Сандански"}
{"url": "http://www.focus-news.net/news/2019/11/19/2720936/poetesata-katya-ruskova-shte-predstavi-vtorata-si-stihosbirka-dushata-mi-e-ptitsa-v-gradskata-biblioteka-paisiy-hilendarski-v-asenovgrad.html", "text": "Поетесата Катя Рускова ще представи втората си стихосбирка „Душата ми е птица“ в Градската библиотека „Паисий Хилендарски“ в Асеновград на 20 ноември. Това каза за  Радио „Фокус“ – Пловдив  самата Рускова. Събитието, което ще започне в 17.30 часа, е по случай и нейния 80-годишен юбилей. Поетесата обясни, че стихосбирката се състои от три  тематични раздела –  „Асеновград”, „Родопа” и „Моят живот”. „Тази стихосбирка е написана с голяма любов, от сърце и душа. Бих искала, когато започне да се чете стихосбирката ми, да се обърне внимание на първото ми стихотворение „Погледни с очите ми“. Чрез него читателите ще ме опознаят по-добре, и като човек, и като творческа личност“, каза Рускова и го изрецитира: \r\n \r\n Вълнува ме още сутрин зората, \r\nслушам с наслада птичите песни, \r\nвечер огромния диск на луната, \r\nтихо ми шепне притчи чудесни. \r\nРадва ме още малкото цвете, \r\nщо се люлее нежно в житата, \r\nвъзторжено гледам пак върховете, \r\nстигнали горе до небесата. \r\nМами ме с трепет все още гората, \r\nтихи дъбрави , пъстри поляни, \r\nлеко пристъпям боса в тревата, \r\nмека и росна, с цветя разпилени. \r\nНебето за мен е все тъй необятно, \r\nоблаци гоня като дете, \r\nденем ме милва слънцето златно, \r\nнощем сънувам бели коне. \r\nСтоя и си мисля – защо ли се чудя, \r\nвсичко творил си ти, Боже създателю, \r\nискам да мога и теб да събудя, \r\nс моите очи да погледнеш, приятелю! \r\n \r\nПоетесата разказа, че още от дете много обича родния си български език. „Отначало започнах да драскам малки изрази, после се появиха мънички детски стихове, а впоследствие стиховете станаха с други теми – любовна лирика, стихове за природата, за нашата родина България, стихове на социални, философски и политически теми, писала съм и разкази. Като медицински работник ,бях дори в литературния клуб в град Пловдив. Имам доста награди за разкази, писала съм епиграми, също имам награди за тях. Може би най-голямата ми награда беше тази, когато преди много години в едно предаване – „Музика и поезия“, моите стихове бяха четени заедно с тези на Блага Димитрова, Станка Пенчева, Невяна Башева. Това ми достави истинско удоволствие, награда за душата ми“, разказа Катя Рускова. \r\nТя разказа още, че е родена в Асеновград, по професия е медицинска сестра, но по душа е поет. „Имам само две стихосбирки. Причината е, че съм медицински работник, а вие знаете както е заплащането им, а и имах дълго боледуване – направих три инсулта, съпругът ми почина. Тази стихосбирка е посветена на него, на моето голямо семейство. Имам стихове за още много стихосбирки, но нямам възможност да ги издам. И сега нямаше да мога да издам „Душата ми е птица“, ако не бях наградена от Община Асеновград. След това доплатих останалата сума и си позволих този лукс – да издам стихосбирка, за да задоволя поне отчасти моята романтична душа“, посочи поетесата Катя Рускова. \r\nТони МИХАЙЛОВ", "date": "2019.11.19", "title": "Поетесата Катя Рускова ще представи втората си стихосбирка „Душата ми е птица“ в Градската библиотека „Паисий Хилендарски“ в Асеновград"}
{"url": "http://www.focus-news.net/news/2019/11/19/2720900/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Европейският съюз се дистанцира от промяната в политиката на САЩ към Близкия изток, съобщава електронното издание на берлинския ежедневник  Der Tagesspiegel , като подчертава, че Вашингтон вече не счита категорично строителството на израелски селища на Западния бряг за противоречащо на международното право. \r\nВ Брюксел обаче остават на старата си позиция.  Върховният представител на ЕС по външните въпроси и политиката за сигурност Федерика Могерини изясни, че Общността продължава да счита израелското строителство на селища в окупираните палестински територии за противоречащо на международното право. \r\nАмериканският държавен секретар Майк Помпео заяви по-рано, че от гледна точка на САЩ строителството на израелски селища на Западния бряг „не е несъвместимо с международното право\", припомнят от редакцията. \r\nИзраел наложи контрол над Западния бряг и Източен Йерусалим през 1967 г. в рамките на Шестдневната война. Днес там живеят над 600 000 израелски заселници в повече от 200 населени места. Палестинците искат да създадат своя независима държава на територията. \r\nИзраелското правителство приветства промяната на посоката на правителството на САЩ. Премиерът Бенямин Нетаняху говори за поправянето на „исторически грешно решение\". Палестинското ръководство обвини Израел в кражба на палестинска земя  и ограничаване на свободата на движение на палестинците. Набил Абу Рудейне, говорител на палестинския президент Махмуд Абас, заяви, че американското правителство носи „пълна отговорност за всякакви последици от този опасен ход\". \r\nОстра критика бе отправена и от военизираните палестински организации ХАМАС и „Ислямски джихад“. Говорителят на първата Абдул Латиф ал-Кану заяви, че изявлението на Помпео е „официално погребение\" на мирното споразумение от Осло. „Ислямският джихад“ заяви, че отговорът на думите на Помпео е увеличаване на съпротивата срещу израелските селища. \r\nМогерини подчерта придържането на ЕС към предишната му политика. „Позицията на ЕС по отношение на израелската политика за селища в окупираните палестински територии е ясна и непроменена: цялата дейност е незаконна съгласно международното право и подкопава жизнеспособността на двустранното решение и перспективите за траен мир“. \r\nОбявеният от Помпео ход е част от поредица от едностранни произраелски решения на администрацията на президента на САЩ Доналд Тръмп. Първият дипломат на Вашингтон подчерта, че след внимателно обмисляне на правните позиции, е стигнал до извода, че мирният процес не прави незаконни селищата. „Никога няма да има съдебно решение на конфликта. Аргументите за това кой е прав според международното право и кой не, не носят мир. Само политическо решение е възможно да направи това“. \r\nПомпео уклончиво отговори на въпроса кога САЩ ще представят своя мирен план за Близкия изток. Визията на американското правителство ще бъде представена „когато му дойде времето\",увери американският дипломат. Първо, в Израел трябва да бъде завършен процесът на формиране на правителството. Помпео потвърди, че обявяването на американския план няма връзка с вътрешните работи в Израел. \r\nПромяната на курса на САЩ се случва в политически бурни времена за Израел и е коз в ръцете на Нетаняху, който е под натиск. Израел е в политическа криза: След като Нетаняху не успя да сформира ново правителство след общите избори през септември, тази сряда изтича срокът за съставяне на правителство от Бени Ганц. Ако той също се провали, в страната може да се стигне до нови, трети по ред избори за годината. \r\n \r\n \r\n*** \r\n  Виенският кампус на Централноевропейския университет (ЦЕУ) бе официално открит в петък, след като акредитираните от САЩ курсове трябваше да напуснат Будапеща. На церемонията Джордж Сорос, след като благодари на Виена за настаняването на институцията, заяви, че е морално задължение на ЦЕУ да остане в Будапеща, пише електронното издание  Hungary Today . \r\nМилиардерът-интернационалист, след като припомни основаването на университета и неговото създаване с цел подпомагане на държавите, току-що освободени от комунизма, разкри, че той има 17 000 студенти, много от които имат само тази възможност да учат изобщо. \r\nОтносно изгонването от Унгария, той заяви, че ЦЕУ успешно е защитил академичната свобода срещу атаките, „предприети от корумпираното правителство и потисническия режим на Виктор Орбан“. Сорос добави, че университетът е спечелил привърженици по целия свят в тази борба, която обаче все още продължава, и докато американските курсове трябваше да бъдат преместени във Виена, те ще продължат да присъстват и в Будапеща, което според Сорос е „нашето морално задължение, точно както протестиращите застанаха до университета“. \r\nКметът на Виена Михаел Лудвиг също присъства на церемонията и изнесе реч. Социалдемократът каза, че това, което преди беше немислимо, просто се е случило в Унгария: на научна институция беше казано, че вече не е необходима. Той каза, че е очевидно, че Виена трябва да отвори вратите си за институцията. \r\nТой направи препратка и към новия кмет на Будапеща, зеленолибералният Гергели Карачсони, като заяви, че той все още иска партньорство с Будапеща и че ситуацията е добра, тъй като столицата е избрала нов кмет, което „също показва, че стъпки като прокуждането на университета не преминават без последствия“. \r\nПрез март 2017 година в Закона за висшето образование бе внесена поправка, наречена „Lex CEU“, което, от една страна бе привествано като стъпка, която най-накрая ще сложи край на връчването на фалшиви дипломи от чуждестранни университети и ще сложи край на „специалния“ статут на ЦЕУ в унгарската образователна система. От друга, законът бе изготвен специално за университета с най-висок рнг в Унгария с целта да предизвика изгонването на „Университета на Сорос“. \r\nСлед редица скандали, заплашителни обвинения и демонстрации, докато ЦЕУ се съгласи на компромиси и се споразумя с Бард колеж, правителството неохотно подписа споразумението, което в крайна сметка доведе до съобщението от декември на CEU за преместване на акредитираните от САЩ курсове във Виена. Акредитираните от Унгария програми ще продължат да работят до 2022 година. \r\n \r\n*** \r\n  Подкрепата за независимостта на Каталуния продължава да спада, като дистанцията между тези, които са „за“ и „против“ сецесия от Испания се увеличава. Това показва последната анкета на официалната социологическа агенция на регионалното правителство CEO, според която 41,9% от жителите на автономната област са „за“ независимост, докато 48,8% я отхвърлят, като последният показател е най-високият от юли 2017 година , пише електронното издание на вестник  El Pais . \r\nВ сравнение с предишното изследване на CEO, публикувано през юли тази година, процентът на каталунците срещу отделянето от Испания се е увеличил. През лятото те са били 44% „за“ сецесия, а тези „против“ са били 48,3%, което означава разлика от 4,3%, докато сега тя е 6,9%. \r\nРезултатите от анкетата съдържат и още една информация, която показва спад в подкрепата за отцепване от Испания. Отговаряйки на въпроса „Вярвате ли, че Каталония трябва да бъде…“, повечето от интервюираните - 33,6%, избраха „независима държава“ от четирите изброени варианта. Но това е най-ниският процент на този въпрос от изданието на анкетата за 2012 г. Само преди 18 месеца, през април 2018 г., този отговор беше подкрепен от 40,8% от анкетираните. Вторият най-популярен отговор е настоящата ситуация, „автономен регион“ (28%, нагоре една точка от последното проучване), последван от „държава в рамките на федерална Испания“ (21,6%, почти три пункта надолу от юли ) и „регион на Испания“ (7,8%, намаление с 1,5 пункта от последното проучване). \r\nВ анкетата на регионалното правителство също се пита за степента на автономия на Каталуния. Близо 59% от анкетираните казаха, че това е недостатъчно, но това е най-ниската цифра в последно време. От 2007 г. винаги повече от 60% от анкетираните са дали този отговор. Междувременно, 25,1% са посочили в това проучване, че сегашното ниво на автономия е достатъчно, най-високата стойност за този въпрос от 2017 г., когато 26,4% от респондентите са казали същото. Само 6,5% от анкетираните отговориха, че Каталуния има „твърде голяма автономия“. \r\nНа повторните парламентарни избори сецесионистките партии (Каталунската републиканска левица, Заедно за Каталония и крайно лявата CUP) осигуриха 42,59% от гласовете в региона, докато онези групи, които са против отцепването, набраха 39,85%. Последният блок включва различни политически партии, като Каталунската социалистическа партия (ПСС), консервативната Народна партия (НП), дясноцентристката „Сиудаданос“ (Гражданите) и дясно-популистката „Вокс“. En Comú Podem, коалиция на Catalunya en Comú и Podemos, попада между двата блока, като се има предвид, че тя иска да се проведе референдум за независимостта на Каталуния. Тази група взе 14.18% от гласовете на изборите в автономната област. \r\n \r\n*** \r\n САЩ и Европейския съюз обявиха, че подкрепят антиправителствените протести в Грузия, които се разразиха в столицата Тбилиси, след като парламентът не прие промени в изборната система, които биха я направили пропорционална, пише базираното в Брюксел електронно издание  New Europe . \r\nВ съвместно изявление, публикувано в понеделник, те изразиха „пълна подкрепа за правото на мирни събрания и свобода на изразяване“. \r\nДелегацията на Европейския съюз в Грузия и посолството на Съединените американски щати разбират „дълбокото разочарование“ на грузинския народ, предизвикано от неспособността на парламента да приеме изменения, които ще гарантират прехода към пълно пропорционално представителство от съществуващата смесена система за изборите през 2020 г. \r\n„С оглед на настоящата ситуация, считаме за изключително необходимо незабавно да работим за възстановяване на доверието чрез спокоен и уважителен диалог между правителството и всички политически партии и гражданското общество с оглед намиране на приемлив път напред“, се казва в изявлението. \r\nВ документа решението от миналото лято за промяна на мажоритарната система към пропорционална се нарича „важна стъпка напред в демокрацията на Грузия“. \r\n„Неочакваното спиране на този процес увеличи недоверието и засили напрежението между управляващата партия и други политически партии и гражданското общество“, се казва в изявлението, като всички страни се призовават „да действат в най-добрия интерес на страната“. \r\nНяколко хиляди грузинци се събраха в центъра на Тбилиси, за да протестират срещу управляващата партия и да поискат предсрочни избори. Протестният митинг започна няколко дни, след като управляващата партия „Грузинска мечта“, която съставлява мнозинството в парламента, не спази обещанието си и да приеме планираните избирателни реформи. \r\nПървоначално промяната трябваше да се случи през 2024 г., но опозицията поиска тя да бъде осъществена навреме за предстоящите парламентарни избори през октомври 2020 г., тъй като смята, че сегашната система е в полза само на „Грузинска мечта“. \r\nУправляващата партия, ръководена от милиардера Бидзина Иванишвили, е на власт от 2012 г. Партията загуби по-голямата част от своята популярност на фона на слабото икономическо развитие и, както смята опозицията, големи нарушения на демокрацията, върховенството на закона и проруската политика на партията. \r\n \r\n***", "date": "2019.11.19", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/11/19/2720938/dots-violin-raykov-institut-po-okeanologiya-varna-protsedurata-po-vadene-na-otpadatsi-ot-moretata-e-mnogo-trudna.html", "text": "Процедурата по вадене на отпадъци от моретата е много трудна. Това каза в интервю за  Радио „Фокус“ – Варна   доц. Виолин Райков от секция „Биология и екология на морето“ в Института по океанология към Българската академия на науките (БАН) във Варна. Той посочи, че въпреки това вече има различни инициативи, които са съсредоточени именно към тази дейност.  \r\nТакава например е кампанията „Fish for litter”, при която  рибари получават финансови облекчения, когато вадят отпадъци от морето. „Примерно при нас, може 10 рибарски кораба, които работят във Варненския залив, когато пускат бим траловете си, с които ловят рапани, да вадят и отпадъци, които качват на борда“, разясни доц. Райков. По думите му, по сериозният проблем е, когато няма организация, която да се занимава с поемането на отпадъците на сушата, цялото занятие се обезсмисля.  \r\nДоц. Виолин Райков, посочи, че вече има спечелен проект, който обхваща всички черноморски страни, без Русия, по отношение подобряване екологията в Черно море. Програмата все още не е стартирала, но е одобрена и се очаква в най-скоро време финансиране, като от страна на България, Института по океанология е партньор, а координатор на проекта е турската страна. Целта е да се работи в насока подобряване екологията в Черно море и ограничаване на изхвърляните боклуци в него. „Специално за Турция мога да кажа, че имат невероятни идеи за разработване на хидродинамични модели за движение на отпадъците, според движенията и завихранията на морето, а също така и мониторинг на отпадъците, които идват от реките“, каза в заключение експертът. \r\nДесислава ВАСИЛЕВА", "date": "2019.11.19", "title": "Доц. Виолин Райков, Институт по Океанология – Варна: Процедурата по вадене на отпадъци от моретата е много трудна"}
{"url": "http://www.focus-news.net/news/2019/11/19/2720942/predsedatelyat-na-agrarniya-fond-na-kiev-za-the-national-interest-na-ukrayna-ne-y-tryabva-finansova-pomosht-tya-tryabva-da-prodade-chernozema-si-i-shte-prosperira.html", "text": "След „Майдана“ през 2014 година и руското нахлуване в Украйна, САЩ и техните партньори предоставиха на Киев милиарди долари като финансова помощ. Но на Украйна не й трябват пари от САЩ. Това е богата страна. На Украйна й е нужна американска помощ в усвояването на природните й богатства. Един от тези неусвоени ресурси е украинската земя, чернозема, пише председателят на украинския държавен „Аграрен фонд“ Андрей Радченко в материал за американското списание  The National Interest , представен без редакторска намеса. \r\nУкрайна е сред шестте страни на света, в които и до сега е забранено да се продава земя на чужденци. В тази група със съмнително достойнство влизат още Северна Корея, Куба, Венецуела, Таджикистан и ДР Конго. \r\nДнес, когато новият президент Владимир Зеленски определя приоритетите за своята администрация, Съединените щати имат възможност да подкрепят реформата на украинската система за земевладение. Подобна подкрепа е много ценна за Украйна и напълно съответства на концепцията за външна помощ и развитие, към която се придържа администрацията на Тръмп. Вместо да предоставя пряка финансова помощ, администрацията се стреми да подкрепи американските партньори в техните усилия за либерализиране на техните икономики, така че да станат по-самостоятелни и успешни. \r\nСпоред оценките на Световната банка, ако мораториумът върху продажбата на украинска земя бъде премахнат, това ще даде на националната икономика допълнителни 15 милиарда долара, което е повече от 10% от годишния БВП на страната. Според други оценки ефективната поземлена реформа след няколко години ще доведе до 100 милиарда долара чуждестранни инвестиции. \r\nКогато бъде разкрит украинският потенциал, тази страна ще може да се превърне в селскостопанска суперсила и партньор на САЩ в осигуряването на глобална продоволствена сигурност. В същото време Украйна ще получи огромни приходи от износ, ще създаде нови работни места и ще привлече големи чуждестранни инвестиции. \r\nВ тази връзка възниква въпросът: защо Украйна все още не е разкрила своя земеделски потенциал и защо администрацията на Тръмп трябва да действа сега, подкрепяйки поземлената реформа в Украйна? \r\nПреди 18 години прокомунистическото мнозинство в Украйна въведе мораториум върху продажбата на земя, което позволи на фермерите да наемат земя, но не и да я купуват. Комунистическото мнозинство в украинския парламент отдавна престана да съществува, но популистките сили, обслужващи интересите на украинските олигарси от селскостопанския бизнес, както и законодателите, действащи в интерес на Москва и пречещи на Украйна да стане успешна страна, неизменно удължават мораториума всяка година. Основният им аргумент е свързан с фалшивия аргумент, че ако мораториумът бъде премахнат, богатите и алчни чужденци - китайци, араби, американци - ще изкупят цялата украинска земя и тогава украинските фермери ще станат напълно зависими от тях. Те ще могат да печелят и изхранват семействата си само с милостта на чуждите собственици на земя. \r\nНо европейският опит за поземлена реформа не потвърждава тези страхове. Всички посткомунистически държави в Европа през 90-те легализират продажбата на земеделска земя. В резултат цените на земята се повишиха там и фермерите я използват като обезпечение за закупуване на модерно оборудване и торове. Резултатите са впечатляващи. Средно селскостопанското производство в тези страни нарасна с 40% и в провинцията се появи безпрецедентна и много силна средна класа. Освен това чужденците не са особено заинтересовани да купуват земя в тези страни. \r\nВ неотдавнашна реч президентът Зеленски заяви: „Тази година определено ще проведем поземлена реформа“. Руските медии, широко разпространени в Украйна, както и проруски политици, незабавно започнаха пропаганда срещу промените. Причината, поради която Русия се опълчи на украинската поземлена реформа, е ясна: Москва не е заинтересована да има просперираща държава с демократични ценности в съседство и тя ще продължи да възпрепятства напредъка в Украйна. \r\nНовото ръководство на Украйна вероятно ще се сблъска с мощен натиск от проруски противници на тази реформа. Време е администрацията на Тръмп да направи американската подкрепа за поземлената реформа ключов компонент от политиката на Вашингтон спрямо Украйна и да създаде противовес на руската пропагандна машина, като в същото време преследва целите на националната сигурност и развитие на САЩ. Украйна не се нуждае от американски пари. Има нужда от американски напътствия, американско ръководство и съвети как да стане по-богат и самодостатъчен съюзник на Съединените щати. \r\n \r\nПревод и редакция:", "date": "2019.11.19", "title": "Председателят на „Аграрния фонд“ на Киев за The National Interest: На Украйна не й трябва финансова помощ, тя трябва да продаде чернозема си и ще просперира"}
{"url": "http://www.focus-news.net/news/2019/11/19/2720939/premierat-boyko-borisov-pri-izbora-na-glaven-prokuror-osnovno-sme-stapili-na-profesionalnite-kachestva.html", "text": "При избора на главен прокурор основно сме стъпили на професионалните качества. Това каза премиерът Бойко Борисов пред журналисти по време на инспекцията на строителните дейности по АМ „Хемус“, предаде репортер на  Агенция „Фокус“.  „С Христо Иванов така променихме закона, че прокурорите да си избират прокурор. Искаха да ме вкарат в капан аз да излъча кандидат, да го избера и след това да кажат, че Бойко Борисов си избра главния прокурор. Не им се хванах и сега се чудят какво да направят и казват – „те професионалните му качества са добри. Колкото го познават те, толкова го познавам и аз,“ допълни още премиерът.", "date": "2019.11.19", "title": "Премиерът Бойко Борисов: При избора на главен прокурор основно сме стъпили на професионалните качества"}
{"url": "http://www.focus-news.net/news/2019/11/19/2720940/v-dupnitsa-shte-bade-predstavena-postanovkata-oh-tezi-pari.html", "text": "В Дупница ще бъде представена постановката „Ох, тези пари”. Това съобщиха за  Радио „Фокус” – Кюстендил  от Общински драматичен театър „Невена Коканова”. Театралното представление от Флавия Кост е от 19.00 часа, гостува Държавен драматичен театър – Търговище. Участват Васил Драганов, Добрина Гецова, Марина Мозжухина и Божидар Попчев. Режисьор е Владимир Петков, а сценографията е дело на Галина Абаджимаринова. Както подсказва заглавието, в представлението е погледнато с хумор на жизненоважния въпрос за парите. Но не просто за пари, а за ужасно много пари и как различните хора реагират когато те се появяват на хоризонта.  \r\nВенцеслав ИЛЧЕВ", "date": "2019.11.19", "title": "В Дупница ще бъде представена постановката „Ох, тези пари”"}
{"url": "http://www.focus-news.net/news/2019/11/19/2720943/kaloyan-pargov-bsp-ne-mislya-che-motivite-za-ostavkata-na-direktora-na-toplofikatsiya-sofiya-sa-samo-lichni-neobhodim-e-i-finansov-odit-na-druzhestvoto.html", "text": "Не мисля, че мотивите за оставката на директора на „Топлофикация-София“ са само лични, отчитаме и, че финансовият одит на дружеството е наложителен, предвид размера на дълговете и най-вече решението на Общинския съвет от лятото , което даде ход на търсенето на международен консултант, който да предложи финансов модел за развитие на дружеството.. Това каза председателят на БСП-София и общински съветник в СОС Калоян Паргов в пред журналисти след провело се заседание в СОС, предаде репортер на  Агенция „Фокус“ . „Вчера за пореден път в медиите изтече съобщение за оставката на директора на „Топлофикация-София“. Практиката директори на общински дружества да си подават оставката по лични причини не е от вчера. И предвид това, че желанието за промяна в София надделя над желанието да остане статуквото, говоря вследствие на резултатите от първи тур, и заявките от управляващото мнозинство, което се формира за промяна, днес поставихме  въпроса за тази оставка и за поява на нови име, начело на „Топлофикация““, посочи той.  \r\nКалоян Паргов отбеляза като наложително комисиите в СОС, които имат отношение по въпроса с „Топлофикация-София“, да изслушат Надзорния съвет на дружеството. „Затова поискахме след днешното конструиране на комисиите на СОС спешно заседание на три комисии, които имат отношение към „Топлофикация-София“, тъй като отоплителният сезон вече навлиза, а именно Инженерната комисия, така наречената Стопанска комисия, както и Комисията по финанси и бюджет. Те трябва да изслушат надзора и управителното тяло с оглед моментното състояние, готовността за отоплителния сезон, причините, довели до тази оставка, ако са известни на Надзора, защото не мисля, че са само лични, и оттук нататък как продължаваме“, допълни той.  \r\nКалоян Паргов заяви още, че от БСП държат да бъде спазена буквата на закона и следващото ръководство на „Топлофикация-София“ да бъде избрано с конкурс, на който всички кандидати да представят концепциите си. „Дължим това на софиянци, знаете, че напрежението около „Топлофикация-София“ винаги се засилва около отоплителния сезон“, добави още той.  \r\nТеодора ПАВЛОВА", "date": "2019.11.19", "title": "Калоян Паргов, БСП: Не мисля, че мотивите за оставката на директора на „Топлофикация-София“ са само лични, необходим е и финансов одит на дружеството"}
{"url": "http://www.focus-news.net/news/2019/11/19/2720937/jyllands-posten-daniya-datskiyat-premier-spodelya-mnenieto-na-makron-za-mozachnata-smart-na-nato.html", "text": "Множество лидери на европейски държави разкритикуваха френския президент Еманюел Макрон за изявлението му, че НАТО се намира в състояние на „мозъчната смърт\". Но министър-председателят на Дания Мете Фредериксен заяви, че може да разбере позицията на Макрон, отбелязва националният ежедневник   Jyllands-Posten . \r\n„Не искам да навлизам в подробности. Но фундаменталният анализ, според който НАТО се изправя пред предизвикателства, не е безсмислен. Искам да кажа, че това е очевидно, особено в светлината на последните събития в Сирия“, коментира Фредериксен. \r\nВ същото време тя подчерта, че „от датска гледна точка“ сътрудничеството в рамките на НАТО е ключов аспект на европейската политика. Днес тя не вижда алтернативи на НАТО, но отбелязва, че Европа трябва да поеме повече отговорност за собствената си сигурност. \r\n \r\n Материалът е достъпен на руски език на inosmi.ru \r\n \r\n Тереза Герова", "date": "2019.11.19", "title": "Jyllands-Posten (Дания): Датският премиер споделя мнението на Макрон за „мозъчната смърт“ на НАТО"}
{"url": "http://www.focus-news.net/news/2019/11/19/2720945/administrativen-sad-vidin-otkri-proizvodstvo-po-osporvane-na-ofitsialni-dokumenti-za-izbora-na-kmet-na-obshtina-bregovo.html", "text": "Административен съд – Видин откри производство по оспорване на официални документи за избора на кмет на Община Брегово, съобщиха от  съда . В открито съдебно заседание на 18 ноември, Административен съд – Видин даде ход на делото против Решение  на Общинската избирателна комисия в Брегово за определяне на изборните резултати за избор на кмет на общината. Делото е образувано по жалба от Милчо Лалов Въков, кандидат за кмет, издигнат от БСП на община Брегово на изборите,  проведени на 27 октомври.   \r\nОспорващият изборния резултат твърди, че са допуснати нарушения на избирателния процес в изборния ден на първи тур, които водят до промяна на изборния резултат.  \r\nВ хода на производството съдът изслуша страните по делото и откри производство по оспорване съдържанието на протоколите на Секционна избирателна комисия и Общинска избирателна комисия, при което ще се провери измежду 78 недействителни бюлетина, има ли действителни такива. По този начин бе дадена възможност на жалбоподателя да докаже истинността на своите твърдения. Съдът назначи и изготвяне на съдебно техническа и математическа експертиза .  \r\nДелото e отложено за открито съдебно заседание на 21 ноември 2019 г., от 14.30 ч.", "date": "2019.11.19", "title": "Административен съд – Видин откри производство по оспорване на официални документи за избора на кмет на Община Брегово"}
{"url": "http://www.focus-news.net/news/2019/11/19/2720944/rechnite-niva-v-plevenska-oblast-shte-badat-bez-sashtestveni-izmeneniya.html", "text": "Речните нива в Плевенска област ще бъдат без съществени изменения. Това съобщи Мартин Мачев от филиала на Националния институт по метеорология и хидрология в Плевен, предаде кореспондент на  Радио „Фокус“ . „На 20 ноември повишения на речните нива в резултат на валежи ще има във водосборите, западно от р. Янтра и 21 ноември - във водосборите, източно от р. Осъм. Водните количества ще бъдат под праговете за внимание”, каза Мартин Мачев. Той допълни, че през изминалото денонощие нивата на наблюдаваните реки в по-голямата част от басейна на река Дунав са останали без съществени изменения и водните количества на реките в басейна са под праговете за средни води.  \r\nВиолета КРЪСТЕВА", "date": "2019.11.19", "title": "Речните нива в Плевенска област ще бъдат без съществени изменения"}
{"url": "http://www.focus-news.net/news/2019/11/19/2720946/kiriakos-mitsotakis-za-das-handelsblatt-es-gleda-na-stranata-kato-na-parking-za-bezhantsi.html", "text": "В интервю за германското издание  Das Handelsblatt  министър-председателят на Гърция Кириакос Мицотакис разкритикува остро Европейския съюз затова, че не намира устойчиво решение за бежанския въпрос.„Европа счита държави, в които те пристигат - като Гърция, като удобни места за паркиране на бежанци и мигранти\", подчерта Мицотакис пред изданието.  \r\n„Няма да приемам това повече\", заяви консервативният лидер на правителството в Атина. Нито една държава от ЕС не може да се възползва от Шенгенското пространство и в същото време да откаже да споделя тежестта, „както правят някои източноевропейски страни“. \r\nОт лятото броят на пристигащите в Гърция бежанци отново се увеличава. По данни на Върховния комисариат на ООН за бежанците (ВКБООН), тази година в страната са регистрирани почти 60 000. Данните са далеч от тези от 2015 г., но поставя правителството в Атина под натиск. Условията в най-големия бежански лагер – „Мория“ на остров Лесбос години наред се считат за неприемливи от правозащитните организации. \r\nМицотакис похвали предложенията на германския вътрешен министър Хорст Зеехофер за реформата на системата за убежище (т.нар. Дъблинския регламент). Едно от ключовите искания на германското вътрешно министерство е предварителното разглеждане на молбите за убежище по външните граници да стане „задължително“. \r\n \r\n Тереза Герова", "date": "2019.11.19", "title": "Кириакос Мицотакис за Das Handelsblatt: ЕС гледа на страната като на паркинг за бежанци"}
{"url": "http://www.focus-news.net/news/2019/11/19/2720947/za-edin-chas-se-spira-dvizhenieto-po-pat-i-4-ot-targovishte-do-p-v-belokopitovo-na-20-noemvri.html", "text": "Утре - 20 ноември, от 16.00 ч. до 17.00 ч., ще бъде ограничено движението по път I-4 София – Варна, в участъка от град Търговище, при 228-ми км, до пътен възел (п. в.) „Белокопитово“, при 258-ми км. Това съобщиха от пресцентъра на  Агенция „Пътна инфраструктура . Спирането на трафика е за извършването на взривни работи, свързани с изграждането на участъка от АМ „Хемус“ между Буховци и Белокопитово.\t \r\nПревозните средства ще бъдат пренасочени при 228-ми км на път I-4 по път II-49 Търговище – Разград до кръговото кръстовище при с. Трапище и по път II-51 Трапище – Лозница – Мировец, до кръстовището с път I-2 Разград – Шумен в посока п. в. „Белокопитово“ и обратно. \r\nДвижението в отсечката ще бъде ограничено между 16.00 и 17.00 ч. и на 27-ми ноември. \r\nНеобходимо е шофьорите да карат с повишено внимание, като спазват стриктно поставената сигнализация и указанията на „Пътна полиция“.", "date": "2019.11.19", "title": "За един час се спира движението по път I-4 от Търговище до п. в. „Белокопитово“ на 20 ноември"}
{"url": "http://www.focus-news.net/news/2019/11/19/2720941/prezidentat-rumen-radev-shte-resha-dali-da-podpisha-ukaza-za-naznachavane-na-ivan-geshev-za-glaven-prokuror-v-obozrim-srok.html", "text": "Ще реша дали да подпиша указа за назначаване на Иван Гешев за главен прокурор в обозрим срок. Това каза пред журналисти президентът Румен Радев, предаде репортер на  Агенция \"Фокус\" . \"Първо, ултиматум не приемам от никого. Виждате, че аз не съм човек, който протака и използва различни машинации\", добави Радев. На въпрос дали ще подпише указа за главен прокурор в рамките на 3 до 7 дни президентът посочи, че отговорът на всички въпроси е в конституцията. \"Четете внимателно и там ще си отговорите. Аз ще се произнеса в обозрим срок, когато реша. Аз се обърнах към Висшия съдебен съвет със настояване, което те не изпълниха по най-добрия начин\", заяви още Румен Радев. \r\nВиолета СИМЕОНОВА", "date": "2019.11.19", "title": "Президентът Румен Радев: Ще реша дали да подпиша указа за назначаване на Иван Гешев за главен прокурор в обозрим срок"}
{"url": "http://www.focus-news.net/news/2019/11/19/2720948/tsarkvata-vavedenie-bogorodichno-v-selo-polkovnik-serafimovo-obshtina-smolyan-shte-otbelezhi-hramoviya-si-praznik-na-21-noemvri.html", "text": "От 09.00 часа на 21 ноември (четвъртък) в село Полковник Серафимово архиерейският наместник на Смолянска духовна околия Негово Високопреподобие архимандрит Висарион ще отслужи светата божествена Литургия  по повод  храмовия празник на църквата  „Въведение Богородично“.  Това съобщиха от  Архиерейско наместничество – Смолян . Заедно с архимандрит Висарион ще служи и предсстоятелят на храма свещеник Димитър Одаджиев. На клира ще пеят хористите от  устовската църква „Успение Богородично“. \r\nТози храм  официално е осветен през далечната 1836 г. за прослава на малката  Дева Мария, въведена  от праведните й родители  Йоаким и Анна в Йерусалимския храм. Посветена завинаги на Бога, тя станала Майка на Божия Син. \r\nСлед Литургията и празничния водосвет   всички ще бъдат поканени на  благословена трапеза. За желаещите от Смолян е осигурен транспорт. Автобусът ще тръгне в 8,30  от кино „Дружба“  и ще поема поклонници от спирките на  Смолян,  от супера  в Горно Райково, през  улица „Коста Аврамиков“  и  „Бункера“.", "date": "2019.11.19", "title": "Църквата „Въведение Богородично“ в село Полковник Серафимово, община Смолян, ще отбележи храмовия си празник на 21 ноември"}
{"url": "http://www.focus-news.net/news/2019/11/19/2720951/obshtinskiyat-mladezhki-tsentar-zahari-stoyanov-v-dobrich-otpravya-pokana-za-uchastie-v-otbelyazvaneto-na-svetovniya-den-za-borba-s-hivspin.html", "text": "Добрич. Общинският младежки център (ОМЦ) „Захари Стоянов“ в Добрич отправя покана за участие в отбелязването на Световния ден за борба с ХИВ/СПИН – 1 декември. Това съобщи Силвия Тодорова, организатор дейности в центъра, предаде кореспондентът на  Радио „Фокус” – Варна . Желаещите могат да заявят участие чрез съобщение във „Фейсбук”, на страница: Младежки център – Добрич. Доброволците и участници в събитието, което ще се проведе на 29 ноември, ще станат част от информационна кампания и прожекция на филма „Бохемска рапсодия“. Тя ще се състои от 15.00 часа в Концертната зала на ОМЦ, входът е свободен. \r\nЖулиета НИКОЛОВА", "date": "2019.11.19", "title": "Общинският младежки център „Захари Стоянов“ в Добрич отправя покана за участие в отбелязването на Световния ден за борба с ХИВ/СПИН"}
{"url": "http://www.focus-news.net/news/2019/11/19/2720949/do-1430-chasa-dnes-dvizhenieto-pri-km-160-na-am-trakiya-v-posoka-sofiya-se-osashtestvyava-v-izprevarvashtata-lenta-poradi-remontni-deynosti-na-asfaltovata-nastilka.html", "text": "До 14:30 ч. днес движението при км 160 на АМ „Тракия“ в посока София се осъществява в изпреварващата лента поради ремонтни дейности на асфалтовата настилка. Това съобщиха от пресцентъра на . Шофьорите да се движат с повишено внимание и съобразена скорост, като спазват пътната сигнализация.", "date": "2019.11.19", "title": "До 14.30 часа  днес движението при км 160 на АМ „Тракия“ в посока София се осъществява в изпреварващата лента поради ремонтни дейности на асфалтовата настилка"}
{"url": "http://www.focus-news.net/news/2019/11/19/2720954/afp-sadat-na-es-postavya-pod-vapros-zakonnostta-na-sadebnata-reforma-v-polsha.html", "text": "Съдът на Европейския съюз постанови, че полските съдии трябва да вземат решение относно валидността на дисциплинарната камара, наложена им от правителството, като евентуална пречка за прокарване на спорните съдебни реформи на Варшава, предава  AFP . \r\nКато част от оспорваните усилия за утвърждаване на по-голям политически контрол,  правителството на Полша създаде дисциплинарен състав за съдии, за които противниците твърдят, че не са независими.  \r\nВ решението си Съдът не обявява новия орган за незаконен, но подчерта „първостепенността на правото на ЕС“ и заяви, че съдилищата не трябва да сезират делата пред комисията, без да гарантират, че тя е „независима и безпристрастна“. \r\n \r\n Тереза Герова", "date": "2019.11.19", "title": "AFP: Съдът на ЕС поставя под въпрос законността на съдебната реформа в Полша"}
{"url": "http://www.focus-news.net/news/2019/11/19/2720956/nikolay-stoynev-gerb-predstoi-izslushvane-na-rakovodstvoto-na-toplofikatsiya-sofiya-ot-sos.html", "text": "Предстои изслушване на ръководството на „Топлофикация-София“ от СОС за това какви действия са предприели по осигуряването на отоплителния сезон и разбира се какви са плановете за бъдещо развитие, тъй като СОС е принципал на дружествата от общинската икономика. Това каза пред журналисти новоизбраният председател на постоянната Комисия по икономика и собственост в СОС Николай Стойнев във връзка с оставката на директора на „Топлофикация-София“, предаде репортер на  Агенция „Фокус“ . Николай Стойнев отбеляза, че приемането на оставката на инж. Кремен Георгиев е изцяло в правомощията на Надзорния съвет на дружеството, както и да назначи изпълняващ длъжността директор. „В крайна сметка „Топлофикация“ е едно от най-важните дружества, вече сме в старта на отоплителния сезон и дружеството не може да стои без оперативно управление“, добави още той. Стойнев напомни, че основните задължения на „Топлофикация-София“ са към „Булгаргаз“. „Знаете, че винаги, особено в есенния период, има определена сума задължения, които „Топлофикация“ дължи на „Булгаргаз“. С изравнителните сметки част от тези задължения се покриват, но разбира се проблемът съществува и не можем да кажем, че е решен напълно, но СОС, заедно с ръководството на дружеството ще работи, за да търси решение на тези проблеми“, допълни още Николай Стойнев.  \r\nТеодора ПАВЛОВА", "date": "2019.11.19", "title": "Николай Стойнев, ГЕРБ: Предстои изслушване на ръководството на „Топлофикация-София“ от СОС"}
{"url": "http://www.focus-news.net/news/2019/11/19/2720952/siyka-mileva-spetsializirana-prokuratura-osnovnite-klienti-za-falshivi-dokumenti-sa-bili-ot-severna-makedoniya-albaniya-i-kosovo.html", "text": "Основните клиенти били от Северна Македония, Албания и Косово, като основно се ползвали на територията на ЕС. Това каза на брифинг говорителят на специализираната прокуратура Сийка Милева, предаде репортер на  Агенция \"Фокус\" . \"В началото на 2019 е получена оперативна информация за ОПГ която е оперирала на територията на страната за фалшиви документи и фалшиви евро. Първото ниво отговаряло за набиране на клиенти, а участниците във второто ниво изготвяли неистинските документи и пари. Групата е от 6 лица, като общували чрез своите съпруги, които играели ролята на куриери. Изготвяни са дипломи за средно и висше образование, лични карти, шофьорски книжки, като си имало и ценоразпис. За международен паспорт и лични карти сумата била 600 лева, за диплома 180 до 250 лева. Актове за раждане също се правели срещу 150 лева“, допълни още говорителят на специализираната прокуратура. \r\nСийка Милева допълни още, че членовете на организираната група са с криминални досиета.  \r\n\"В качеството на обвиняеми са привлечени 6 лица за участие в организирана престъпна група като на някои от тях са повдигнати и обвинения за държане на неистински официални документи. По отношение на трима от тях Специализираният наказателен съд е определил най-тежката мярка за неотклонение „задържане под стража“. По отношение на един от тях, предвид влошеното му здравословно състояние, е определена мярка за неотклонение „домашен арест“. И на един от обвиняемите е определена мярка за неотклонение „парична гаранция“\", каза Сийка Милева. \r\nОперацията е проведена на 15 ноември в София, Варна и Кюстендил и са задържани шест лица - мъж, жена, баща и дъщеря и още двама души.  \r\nГергана АНДРОВА-ПОПОВА", "date": "2019.11.19", "title": "Сийка Милева, Специализирана прокуратура: Основните клиенти за фалшиви документи са били от Северна Македония, Албания и Косово"}
{"url": "http://www.focus-news.net/news/2019/11/19/2720958/obshtina-grad-dobrich-obyavi-obshtestveno-obsazhdane-na-plan-smetka-za-razhodite-po-poddarzhane-na-chistotata-na-teritoriite-za-obshtestveno-polzvane-za-2020-godina.html", "text": "Община град Добрич обяви обществено обсъждане на План-сметка за разходите по сметосъбирането и сметоизвозването, обезвреждането на битовите отпадъци в депа или други съоръжения и чистотата на териториите за обществено ползване за 2020 година, предаде кореспондентът на  Радио „Фокус” – Варна .  Общината очаква предложения и становища на граждани до 16 декември на електронен адрес, публикуван на интернет страницата на администрацията. План – сметката за следващата година включва необходими разходи по няколко дейности - осигуряване на съдове за съхранение на битовите отпадъци - контейнери, кофи и други; събиране на битовите отпадъци и транспортирането им до депата или други инсталации и съоръжения за третирането им; проучване, проектиране, изграждане, поддържане, експлоатация, закриване и мониторинг на депата за битови отпадъци или други инсталации или съоръжения за обезвреждане, рециклиране и оползотворяване на битови отпадъци, включително отчисленията според Закона за управление на отпадъците; почистване на уличните платна, площадите, алеите, парковите и другите територии от населените места, предназначени за обществено ползване.  \r\nПрогнозният размер на приходите от такса битови отпадъци, които представляват приходната част на план-сметката за дейност чистота за 2020 г. е 5 450 000 лева. Община град Добрич ще поиска освобождаване на средства от събраните отчисления по Закона за управление на отпадъците в прогнозен размер 2 963 115,60 с  вкл. ДДС, които ще се явяват друг вид приходи и ще се използват за финансиране на строителството на втора клетка на Регионално депо Стожер. Това е посочено в докладна записка от кмета Йордан Йорданов. Общият размер на планираните средства за дейностите за 2020 г. е 3 300 000 лева с ДДС. Общият размер на планираните средства за проучване, проектиране, изграждане, поддържане, експлоатация, закриване и мониторинг на депата за битови отпадъци или други инсталации или съоръжения за обезвреждане, рециклиране и оползотворяване на битови отпадъци, включително отчисленията по Закона за управление на отпадъците“ за 2020 г. е 7 961 630 лева с ДДС. Общият размер на планираните средства за „Почистване на уличните платна, площадите, алеите, парковите и другите територии от населените места, предназначени за обществено ползване“, както и за почистване на участъци от дерето на река Добричка за 2020 г. е 1 780 000 лева с ДДС. Детайлна информация по темата е публикуваната на интернет страницата на Община град Добрич в рубриката „Проектодокументи“.  \r\nЖулиета НИКОЛОВА", "date": "2019.11.19", "title": "Община град Добрич обяви обществено обсъждане на План-сметка за разходите по поддържане на чистотата на териториите за обществено ползване за 2020 година"}
{"url": "http://www.focus-news.net/news/2019/11/19/2720957/umbal-sv-ivan-rilski-prodalzhava-kampaniyata-za-nasarchavane-na-testvaneto-za-hepatit-s-do-kraya-na-godinata.html", "text": "УМБАЛ „Св. Иван Рилски“ продължава кампанията за насърчаване на тестването за хепатит С. Това съобщиха от пресцентъра на  лечебното заведение . До края на 2019 година, в работни дни, между 08.00 и 14.00 часа всеки ще може да се изследва безплатно за хепатит С в централната лаборатория на болницата. Не е необходимо предварително записване. Няма значение дали изследваният е приемал вода или храна. Пациентите, чийто проби се окажат положителни, ще бъдат консултирани безплатно от гастроентеролог и насочени за по-нататъшно лечение в Клиниката по гастроентерология, където се намира един от най-големите центрове за лечение на вирусни хепатити. \r\nТози път инициативата е под мотото „Хепатит С - случва се!“ като акцентът ще бъде поставен върху по-малко известните начини за заразяване с вируса. Над хепатита продължава да тегне стигма и болестта да се асоциира с употребата на венозни наркотици или безразборни сексуални контакти. За съжаление има много други начини за заразяване с болестта, които нямат нищо общо с рисковото поведение. Сред причините могат да бъдат: \r\n-\tПреливане на кръв и кръвни продукти преди 1992 г. (Вирусът на хепатита е открит едва през 1989 г. и до тогава кръвните продукти не са били изследвани за наличието му); \r\n-\tПри оперативни интервенции в миналото; \r\n-\tПри зъболекарски манипулации преди откриването на вируса; \r\n-\tПри пациенти на хемодиализа, тъй като почистването на машините, които пречистват кръвта е трудно; \r\n-\tПри някои козметични манипулации. Съществува реална опасност от предаване на хепатит C в салон за красота, ако не се съблюдават внимателно стандартите за безопасност. Въпреки че някои инструменти, използвани от маникюристите, козметиците или при поставяне на пиърсинг трябва да бъдат за еднократна употреба, това не винаги се случва; \r\n\tПри правене на татуировки с нестерилни инструменти. \r\nЕдва в около 5% от случаите заразяването става по сексуален път. \r\n„Предразсъдъците по отношение на хепатита пречат за навременното лечение на болестта, тъй като заразените често се срамуват и отказват да се подложат на терапия. „1/3 от хората, които се диагностицират при нас отказват да се лекуват. Ние не можем да ги задължим, а това, освен че е опасно за самите носители на вируса, създава риск и за разпространение на болестта“, обяснява д-р Ирена Иванова, началник на Централната клинична лаборатория на УМБАЛ „Св. Иван Рилски“. \r\n„Коварното на хепатита е, че той може да се развива латентно в организма в продължение на години, през които неумолимо уврежда черния дроб. Тъй като нямат никакви симптоми и се чувстват физически здрави, пациентите често не ни вярват за степента на опасност, на която са изложени“, разказва пък проф. Красимир Антонов, който е председател на Българското дружество по гастроентерология. Той пояснява, че когато вече са налице симптоми, болестта е навлязла в напреднала форма и съответно лечението й, което е напълно безплатно за пациентите, е по-сложно и продължително. „Въпреки това успяваме да постигнем над 95% излекуване, дори и при тези пациенти“, пояснява проф. Антонов, който е един от най-добрите хепатолози у нас.  \r\nЗатова специалистите съветват: Ако сте над 40 години или пък сте млад човек, който често посещава салоните за красота, има татуировки, не пропускайте да се изследвате веднъж годишно за хепатит. Тестът отнема само няколко минути, безболезнен е, няма ограничения относно предходна консумация на храна и напитки, а може да ви спести много проблеми в бъдеще.", "date": "2019.11.19", "title": "УМБАЛ „Св. Иван Рилски“ продължава кампанията за насърчаване на тестването за хепатит С до края на годината"}
{"url": "http://www.focus-news.net/news/2019/11/19/2720962/prezidentat-rumen-radev-istoriyata-na-suhopatni-voyski-e-letopis-na-slava-geroizam-vseotdaynost-i-bezrezervna-otdadenost-na-rodinata.html", "text": "Историята на сухопътни войски е летопис на слава, героизъм, всеотдайност и безрезервна отдаденост на родината. През Сръбско-българската война нашите сухопътни войски получиха своето първо бойното кръщение с бляскавата победа край Сливница. Това каза президентът Румен Радев, по време на празника на Сухопътните войски, предаде репортер на  Агенция \"Фокус\" . \"За мен е чест да приветствам най-многочисленият рeд въоръжени сили в българската армия с техния професионален празник. Затова и днес на 19 ноември отбелязваме тази славна дата в историята на България. С устрем, храброст и саможертва. Във войни, сражения, мисии и учения, поколения доблестни офицери, сержанти и войници утвърдиха ключовата роля на сухопътни войски за гарантиране на независимостта, териториалната цялост и суверенитета на България\", добави Радев. По думите му днес сухопътни войски са изправени пред нови предизвикателства в динамиката на геополитическите процеси и комплексния характер на заплахите. \"Отстояването на националните и колективните интереси става все по-сложна и отговорна задача.  Изисква дълбока трансформация на цялостната система за отбрана. Тя изисква генериране и поддържане на адекватни способности. Приоритизиране на ограничените ресурси. Поддържане по най-добрия начин на съществуващата в момента техника. Поддържане на способностите с паралелно въвеждане на въоръжение на това техника и технология. И най-вече изисква високо подготвени специалисти, командири и лидери\", каза още президентът. \"Именно хората са били и в миналото и са днес най-силното и ефективно оръжие. Те бяха онези, които не допуснаха да бъде пленено българско знаме, дори в най-тежките и неравностойни битки. Вие сте тези, които не отказват нито една задача, поставена от държавното ръководство, независимо от условията. Тези, които в условията на ограничени ресурси, при липсата на съвременно оборудване и въоръжение, продължава да усъвършенствате своите способности. С чест и достойнство да изпълнявате вашата отговорна мисия. Вие сте тези, които в бедствия, аварии и катастрофи, сте близо до своя народ и давате увереност на българите, че тяхната армия е способна да ги защити и да се притече на помощ в най-тежкия момент\", допълни в словото си Радев. Той уточни, че в по-голяма степен е оптимист за сухопътни войски. \"Оптимист съм, защото тук има истински лидери и командири. Тук има прекрасни специалисти и отдаден личен състав, готови да посрещнат всякакви предизвикателства на бъдещето. Аз съм убеден, че командването на сухопътни войски работи активно и търси най-рационалните подходи в провеждащия се в момента стратегически преглед на отбраната и новата програма за развитие на въоръжените сили. Изоставането в процеса на модернизация на сухопътни войски ще бъде преодолян\", обясни още той. \"Аз винаги съм настоявал, имахме такива решения на Консултативния съвет за национална сигурност, модернизацията на трите вида въоръжени сили да тече едновременно. Въпреки че тя не тръгна едновременно, аз съм убеден, че ще се намерят механизмите сухопътни войски да имат полагащото се въоръжение и технология. Нека напомня модернизацията на сухопътните сили не означава само придобиване на така очакваната Бойна машина пехота. Тя означава преди всичко трансформация на подготовката, актуализация на базата, въвеждане на нови прогресивни модели на подготовка. Въвеждане на по-евтини, по-малки, на пръв поглед системи и технологии, които са с ключово значение за цялостния успех в една операция\", посочи държавният глава. \"Това означава сухопътни войски да бъдат включени в единното информационно пространство,  заедно с другите видове въоръжени сили и нашите съюзници. Убеден съм, че такъв е пътят и се върви по този път. Основният проблем пред сухопътни войски това е дефицитът. Тук трябва да бъде акцентът на нашите усилия, за да може да бъде усъвършенствано и индивидуалното оборудване и условията за подготовка. Мотивацията на хората и да се възстанови привлекателността и достойнството на военната професия\", допълни Радев. \"Поздравявам ви с вашия професионален празник и да ви благодаря за високия професионализъм и всеотдайността. Уверен съм, че ще продължите все така отговорно да изпълнявате поставените задачи, свързани с нашата национална сигурност\", завърши Румен Радев. \r\nВиолета СИМЕОНОВА", "date": "2019.11.19", "title": "Президентът Румен Радев: Историята на сухопътни войски е летопис на слава, героизъм, всеотдайност и безрезервна отдаденост на родината"}
{"url": "http://www.focus-news.net/news/2019/11/19/2720959/chetiri-sela-v-plovdivska-oblast-sa-s-narusheno-vodopodavane-zaradi-avarii.html", "text": "Четири села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Засегнати от аварии са селата Дъбене, Стоево, Болярци и Тополово. Екипите на водоснабдителното дружество работят и по отстраняването на проблем по водопроводната мрежа в района на ул. „Никола Вапцаров“ в село Брестник. \r\nС нарушено водоподаване са също жителите на кв. „Парчевич“ в град Раковски, абонатите в района на ул. „Хан Аспарух“ в град Карлово, както и живущите в района на улиците „Добрин Петков“ и „Петър Васков“ в град Пловдив. \r\nТони МИХАЙЛОВ", "date": "2019.11.19", "title": "Четири села в Пловдивска област са с нарушено водоподаване заради аварии"}
{"url": "http://www.focus-news.net/news/2019/11/19/2720960/dots-violin-raykov-institut-po-okeanologiya-varna-ima-protses-na-navlizane-na-novi-vidove-ribi-v-cherno-more.html", "text": "В Черно море има процес на навлизане на много видове риби, които са характерни за Средиземно море, което означава, че в нашето море се наблюдава покачване на температурата. Това каза в интервю за  Радио „Фокус“ – Варна   доц. Виолин Райков, от секция „Биология и екология на морето“, в Института по океанология към Българската академия на науките (БАН) във Варна. По думите му, когато се говори за изчезване на даден вид риба или животно, причините за това са комплексни и не се дължат единствено и само на замърсяването на околната. „Разбира се, човешката дейност влияе изключително негативно, а като се добавят и климатичните промени, нещата стават наистина сериозни, но не трябва да се подценяват и климатичните промени, за които все още се дебатира дали са поради човешката дейност или са нещо естествено“, подчерта специалистът.  \r\nПо думите му в последните години се наблюдава навлизането на нови риби в Черно море, които са характерни повече за Средиземно море, което е доста по-топло от нашето. Това е ясен знак за повишаване температурите на Черно море. Доц. Райков даде за пример, че вече  има сведения, че в Черно море са улавяни морски звезди, които преди не е можело да оцелеят в него. В рибарските мрежи са попадали и други риби, които са били характерни за турския бряг на Средиземно море. Към момента тези топлолюбиви  видове навлизат в Черно море, но все още не могат да намерят подходящи условия за живот. „Проблемът ще дойде, когато те намерят подходящите условия в Черно море, хареса им средата и започне силната конкуренция с местните видове. Успокоителното е, че това е един много дълъг процес, който отнема значително време. Като цяло – инванзивните видове са сериозен проблем и справянето с него е комплексен въпрос“, каза в заключение доц. Виолин Райков.  \r\nДесислава ВАСИЛЕВА", "date": "2019.11.19", "title": "Доц. Виолин Райков, Институт по океанология – Варна:  Има процес на навлизане на нови видове риби в Черно море"}
{"url": "http://www.focus-news.net/news/2019/11/19/2720953/alsat-m-makedoniya-es-nyama-da-diskutira-predlozhenieto-na-frantsiya-za-reforma-na-pregovorniya-protses.html", "text": "Тити Тупурайнен, министърът по европейските на Финландия, която е ротационен председател на Съвета на ЕС, съобщи преди началото на Съвета за общи работи, че предложената от Париж реформа на преговорния процес с кандидатите за членки на Съюза няма да бъде тема на дебатите във вторник, предава излъчващият на албански скопски телевизионен канал  „Алсат – М“ . \r\n„Става въпрос за многообхватна работа, няма да дискутираме френската инициатива днес, ще се върнем към политиката на разширяване и ще изпратим силно послание към страните от Западните Балкани, че ЕС ще върне към въпроса следващата пролет“, заяви Тупурайнен, която пердседателства министерската среща и определя дневния ред на дискусиите. \r\nМинистрите ще разговарят за положението с разширяването след решението на Франция да блокира започването на преговори със Северна Македония и Албания. Забавянето на обсъждането се обяснява с това, че не могат да постъпват нови предложени, докато не встъпи в длъжност новият състав на Комисията. \r\n„Добре е, че държавите-членки имат предложения. Това помага да продължим процеса, но се нуждаем от нова комисия, преди най-накрая да успеем да вземем единодушно решение. Днес ще изпратим категорично послание, че ЕС няма да обърне гръб“ на Западните Балкани, обеща финландският министър. \r\n \r\nПревод и редакция:", "date": "2019.11.19", "title": "„Алсат – М“ (Македония): ЕС няма да дискутира предложението на Франция за реформа на преговорния процес"}
{"url": "http://www.focus-news.net/news/2019/11/19/2720950/rayonnata-prokuratura-v-kardzhali-razsledva-zhena-za-podaden-ot-neya-falshiv-signal-kam-telefon.html", "text": "За подаден неверен сигнал на единния европейски номер 112 е образувано досъдебно производство в РУ-Кърджали по чл.326, ал.1 от Наказателния кодекс с постановление на Районната прокуратура. Това съобщиха от   ОДМВР-Кърджали  . Жена от областния град сигнализирала, че две лица ѝ нанесли побой и отнели два телефона. При направената по-късно проверка се оказало, че сигналът е фалшив. Разследващ полицай продължава работата по документиране на деянието.", "date": "2019.11.19", "title": "Районната Прокуратура в Кърджали разследва жена за подаден от нея фалшив сигнал към телефон"}
{"url": "http://www.focus-news.net/news/2019/11/19/2720955/provede-se-preskonferentsiya-posvetena-na-25-iya-ezhegoden-blagotvoritelen-bazar-na-mezhdunaroden-zhenski-klub-sofiya.html", "text": "Проведе се пресконференция, посветена на 25-ия Ежегоден благотворителен базар на Международен женски клуб - София, предаде репортер на  Агенция \"Фокус\" . На пресконференцията присъстваха Албена Джоунс, президент на Международен женски клуб – София; Ангелина Лякова, координатор на 25-ия благотворителен базар; Теодора Петкова, председател на Управителния съвет и главен изпълнителен директор на „УниКредит Булбанк“. 25-ото юбилейно издание на Ежегоден благотворителен базар на Международен женски клуб - София ще се състои на 1 декември 2019 г. от 9.00 до 19.00 часа в Интер Експо Център. \r\nЗорница КОСТАДИНОВА", "date": "2019.11.19", "title": "Проведе се пресконференция, посветена на 25-ия Ежегоден благотворителен базар на Международен женски клуб - София"}
{"url": "http://www.focus-news.net/news/2019/11/19/2720963/za-treta-poredna-v-stara-zagora-shte-raboti-obshtinski-detski-savet.html", "text": "За трета поредна в Стара Загора ще работи Общински детски съвет. Сформирането на тазгодишния ще се състои \r\nот 18.00 часа на 20 ноември 2019 г. в залата на Младежкия дом. Това съобщиха от пресцентъра на  Общината . Представители на осем училища - XII ОУ \"Стефан Караджа\", XI ОУ \"Николай Лилиев\" , СУ \"Иван Вазов\", СУ \"Васил Левски\", ОУ \"Георги Райчев\" , ОУ \"Кирил Христов\",  Спортно училище \"Тодор Каблешков\" и Второ основно училище \"П. Р. Славейков\", са заявили своето участие. Екипите ще представят  вижданията на децата на тема  „Защо сме в Съвета на децата и какво искаме да се случи в нашия град”.  \r\nОбщинският съвет на децата е форма на Центъра за подкрепа за личностно развитие към Община Стара Загора в направление „Гражданско и неформално образование”. Целта е  насърчаване участието на децата във вземането на решения, които засягат тяхното бъдеще. Съветът,  създаден през 2017 година,  е допълнителна подкрепа на децата в сферата на гражданското образование, ориентирано към формиране на умения за решаване на проблеми, произтичащи от реални житейски ситуации. Чрез участието си в Общинския съвет, децата  могат да   развият и усъвършенстват своите личностни качества – инициативност, любознателност, трудолюбие, воля, упоритост, комуникативност, самостоятелност в усвояването на знания и работа в екип.  \r\nНа форума ще бъде представена досегашната дейност на Съвета на децата  от 2017 г. досега.", "date": "2019.11.19", "title": "За трета поредна в Стара Загора ще работи Общински детски съвет"}
{"url": "http://www.focus-news.net/news/2019/11/19/2720967/sport-evropeyskata-komisiya-obmislya-zabrana-koyato-mozhe-da-pogrebe-biatlona.html", "text": "В средите на биатлона са сериозно притеснени от нов регламент на Европейската комисия, който може да забрани използването на патрони в спортове на открито. От ЕК са се обърнали към европейската химическа агенция (ЕСНА) със задачата да изготвят доклад за екологичните последствия от използването на боеприпасите в спорта. Той трябва да бъде представен през декември т.г. Очакванията са забраната да бъде въведена от 2022 година. От компанията Nammo, която произвежда и доставя най-много боеприпаси за биатлона в света, коментираха, че това ще промени биатлона, защото разработването на нов патрон е много скъпо и засега невъзможно. Членът на ръководството на международния съюз по биатлон (IBU) Туре Бейгард също е притеснен.", "date": "2019.11.19", "title": "Спорт: Европейската комисия обмисля забрана, която може да погребе биатлона"}
{"url": "http://www.focus-news.net/news/2019/11/19/2720966/tass-parvite-tankove-armata-vlizat-na-vaorazhenie-v-kraya-na-2019-nachaloto-na-2020-godina.html", "text": "Първата експериментално-индустриална партида на танковете от ново поколение Т-14 „Армата“ ще влезе на въоръжение в руската армия в края на 2019 г. - началото на 2020 г., заяви ръководителят на „Ростех“ Сергей Чемезов пред  ТАСС  в кулоарите на авиоизложението Dubai Airshow 2019. \r\n„Армата“ е тежка верижна унифицирана платформа, разработена от корпорация „Уралвагонзавод“ (част от „Ростех“). На основата на платформата се създават основен танк, бойна машина на пехотата, бронетранспортьор и редица други бронирани машини. Танкът Т-14, създаден на платформа „Армата“ бе показан публично за първи път на Парада на победата в Москва на 9 май 2015 година. Новата бойна машина има изцяло цифрово оборудване, необитаем купол, изолирана бронирана капсула за екипажа. \r\n \r\nПревод и редакция:", "date": "2019.11.19", "title": "ТАСС: Първите танкове „Армата“ влизат на въоръжение в края на 2019 – началото на 2020 година"}
{"url": "http://www.focus-news.net/news/2019/11/19/2720964/nad-90-filma-ot-35-darzhavi-shte-badat-predstaveni-po-vreme-na-19-to-izdanie-na-bansko-film-fest.html", "text": "Над 90 филма от 35 държави ще бъдат представени по време на 19-то издание на Банско филм фест. Това каза за  Радио „Фокус“ - Пирин  Натали Петрова, един от организаторите на събитието. Тя подчерта, че на единственият по рода си международен кино фестивал за планини, екстремни спортове, приключения и пътешествия, който ще се проведе в периода 20 – 24 ноември, за първи път ще има филми от Перу, Литва и Мексико.  \r\n„Част от филмите са свързани с бита, религията, културата на планинарските народи. Това е най-мащабният форум в тази част на Европа, на тази тема. Тази година ще се проведе деветнадесето издание на фестивала.  Организатори са едноименното сдружение и Община Банско. Искам да благодаря на всички партньори, съмишленици, приятели, на туристическия бизнес. Специални благодарности искам да изкажа към Италианския културен институт, Полския институт, Институт „Сервантес“, Австрийско посолство. Програмата включва над 90 филма от 35 държави като за първи път ще има такива от Перу, Литва и Мексико. Предстои едно страхотно филмово приключение“, каза още Петрова.  \r\nТя добави, че посетителите на фестивала, чрез филмите, ще отидат до най-трудно достъпните екзотични и непристъпни точки на планетата, до които човешкият живот нестига да достигнем, за да ги преживеем. „Това са едни истински истории, свързани с духа, волята, със страха, с преодоляването на препятствия, но всъщност най  - трудното препятствие се оказва, че сме ние самите. Ще бъдем в Хималаите, Алпите, джунглите на Амазония. Ще се катерим, ще летим, ще се спускаме по водопади и в пещери. Извън филмовата програма, както всяка година, имаме много богата съпътстваща“, подчерта Петрова.  \r\nЛивия НИНОВА", "date": "2019.11.19", "title": "Над 90 филма от 35 държави ще бъдат представени по време на 19-то издание на Банско филм фест"}
{"url": "http://www.focus-news.net/news/2019/11/19/2720968/obshtinski-savet-burgas-izbra-trima-zamestnik-predsedateli.html", "text": "Общински съвет – Бургас избра трима заместник-председатели, предаде репортер на  Радио „Фокус“ – Бургас . Това са Чанко Мирчев, Станимир Апостолов и Димчо Грудев.  \r\nНаправеното преди това предложение зам.-председателите да са трима предизвика дебати, като общинският съветник Живко Табаков предложи те да бъдат 5. „Редно е всяка група да има заместник-председател, тоест те трябва да бъдат 5“, заяви Табаков. В крайна сметка решението заместник-председателите да бъдат трима бе прието с за 41 гласа „за“, 4 „против“ и  4 „въздържали се“. \r\nМария КУРТЕВА", "date": "2019.11.19", "title": "Общински съвет – Бургас избра трима заместник-председатели"}
{"url": "http://www.focus-news.net/news/2019/11/19/2720930/premierat-boyko-borisov-predlozhenieto-parviyat-den-ot-bolnichniya-da-ne-se-plashta-nyama-da-se-vnasya-v-narodnoto-sabranie.html", "text": "Предложението първият ден от болничните да не се плаща на работника няма да бъде внесено в Народното събрание. Това каза пред журналисти министър-председателят Бойко Борисов, предаде репортер на  Агенция \"Фокус\" . „Няма входирано такова предложениe. Тази тема няма да бъде вкарвана в парламента\", допълни още министър-председателят.  \r\n \r\n Очаквайте подробности.", "date": "2019.11.19", "title": "Премиерът Бойко Борисов: Предложението първият ден от болничния да не се плаща няма да се внася в Народното събрание"}
{"url": "http://www.focus-news.net/news/2019/11/19/2720970/albena-dzhouns-mezhdunaroden-zhenski-klub-sofiya-klubat-e-svetoven-lider-v-sabiraneto-na-sredstva-za-blagotvoritelnost.html", "text": "Тази година празнуваме 30 г. от съставянето на Международния женски клуб, който да сътворява добро. Клубът е световен лидер в събирането на средства на базара. Това каза президентът на Международен женски клуб-София Албена Джоунс на пресконференция, предаде репортер на  Агенция \"Фокус\" . \"Тази година в базара ще има участници от 62 страни. На него решихме да акцентираме на българското и българският щанд ще бъде много разнообразен\", обясни Джоунс. Тя допълни, че благотворителният базар е с мото \"Светът идва при теб\", като са подготвили зала за забавления, около която ще има традиционни кътове за сядане от различните страни - индийски, марокански, руски и др. \"Получихме голямо съдействие и от Посолствата, които са се постарали да има традиционни предмети от всяка държава\", каза още Джоунс. По думите й на сцената ще вземат участие над 60 изпълнители, включително Софийския духов оркестър.  \r\nЗорница КОСТАДИНОВА", "date": "2019.11.19", "title": "Албена Джоунс, Международен женски клуб-София: Клубът е световен лидер в събирането на средства за благотворителност"}
{"url": "http://www.focus-news.net/news/2019/11/19/2720972/starshi-komisar-stoyan-temelkov-gdbop-razbitata-grupa-e-bila-mnogo-dobre-spetsializirana-v-proizvodstvoto-na-neistinski-dokumenti-ot-taka-narechenite-plastiki.html", "text": "Групата е била много добре специализирана в производството на неистински документи от така наречените пластики, там са били най-добри. По отношение на паспортите, те събират паспорти, които са обявени за невалидни, поради това че са обявени за откраднати или изгубени и благодарение на своите технически знания и умения,  подменят страницата, която съдържа личните данни със снимката и това прави неистински български паспорт на лице от криминалния контингент. Това каза по време на брифинг старши комисар Стоян Темелков - заместник-директор на ГДБОП, предаде репортер на  Агенция „Фокус“ .„Качеството на неистинските документи и банкноти ще бъде оценено от експерт след съответно назначената експертиза, но видимо не се различават от истинските документи. Просто трябва специалист със специално око да погледне и да прецени, че този документ не е истински“, допълни още старши комисар Стоян Темелков.  \r\n„Друго, което е по-характерно за тази група е, че на практика е осигурявала и е имала възможност да изработи почти всякакъв документ, който се е предлагал от държавната администрация на Република България. Съответно са намирали и пазар за това. Клиенти са както лица от криминалния контингент на България, така и лица от съседни държави. Така от услугите на групата са се ползвали и организатори на канали за трафик на мигранти като са осигурявали неистински български документи са самоличност на трафикирани лица“, заяви старши комисар Стоян Темелков.  \r\nГергана АНДРОВА-ПОПОВА", "date": "2019.11.19", "title": "Старши комисар Стоян Темелков, ГДБОП: Разбитата група е била много добре специализирана в производството на неистински документи от така наречените пластики"}
{"url": "http://www.focus-news.net/news/2019/11/19/2720969/siyka-mileva-spetsializirana-prokuratura-pri-vcherashnata-aktsiya-sa-zadarzhani-16-litsa-za-narkorazprostranenie.html", "text": "При вчерашната акция са задържани 16 лица за наркоразпространение. Това каза по време на брифинг говорителят на специализираната прокуратура Сийка Милева, предаде репортер на  Агенция „Фокус“ . „Наблюдаващият прокурор ще внесе искане пред Специализиран наказателен съд за задържане под стража. Ще бъдат обвинени за участие в организирана престъпна група с цел разпространение на наркотични вещества. По време на извършените действия по разследването са намерени и иззети над 10 килограма наркотични вещества, както и сумата от  240 хиляди лева“, допълни още Сийка Милева.  \r\nУстановен и склад в София, в който са се съхранявали наркотичните вещества. „Част от участниците в групата са задържани в момент на сделка при продажбата на голямо количество наркотични вещества. Към момента действията по разследването продължават“, заяви говорителят на Специализираната прокуратура. \r\nГергана АНДРОВА-ПОПОВА", "date": "2019.11.19", "title": "Сийка Милева, Специализирана прокуратура: При вчерашната акция са задържани 16 лица за наркоразпространение"}
{"url": "http://www.focus-news.net/news/2019/11/19/2720971/premierat-boyko-borisov-za-bolnichnite-listove-ne-mozhem-da-ostavim-2-miliona-balgari-da-rabotyat-maksimalno-a-drugite-pokray-tyah-da-se-izmakvat.html", "text": "Предложението първият ден от болничния лист да не се заплаща на работника няма да бъде внесено в Народното събрание. Това заяви министър-председателят Бойко Борисов пред журналисти, съобщиха от  правителствената информационна служба .  \r\nПремиерът посочи, че темата ще бъде обсъдена в Националния съвет за тристранно сътрудничество, както и други важни социални въпроси като ТЕЛК решенията. „Не можем да оставим 2 милиона българи да работят максимално, а другите покрай тях да се измъкват“, категоричен бе министър-председателят Бойко Борисов по въпроса за болничните листове. По думите му и лекарската гилдия трябва да разбере, че не може да се толерират тарикати и да се наказват истински болните заради тях. \r\nМинистър-председателят Бойко Борисов изтъкна още, че синдикатите са изразили задоволство от заложената за догодина минимална пенсия от 250 лв. „Икономиката върви добре, можем да си го позволим, това са над 270 млн. лв. на година“, посочи премиерът Бойко Борисов след като инспектира строителните дейности на обходния път на град Габрово, който ще бъде готов до края на годината.  \r\n„Преди пет месеца това беше кал. Поне 5-6 километра е пробита планината и е поставен асфалт“, отбеляза премиерът Борисов по време на огледа. Той изтъкна, че пътят е стратегически, тъй като е част от Трансевропейския коридор № 9. \r\nПо време на огледа с министър-председателя бе вицепремиерът Томислав Дончев. Той посочи, че двете най-сложни съоръжения от изграждащото се трасе са голямата естакада над p. Синкевица и 540-метровият тунел.   \r\nПремиерът Борисов припомни, че през май т.г. работниците взривяваха тунела, а днес - осветлението вече е монтирано и се поставя асфалт. Изключително ценно е, че придобитият от строителните екипи опит по време на изграждането на Обходния път на Габрово, който е със сложни съоръжения във високопланински район, ще може да се ползва и при други обекти. \r\n„Българските граждани имат нужда да карат по хубави пътища. Това е прекрасно за икономиката, индустрията“, посочи министър-председателят Бойко Борисов. Той се спря и на напредъка на други важни инфраструктурни проекти у нас като автомагистралите „Хемус“, „Струма“ и ключови обходни пътища. „Прекрасни строежи, хората не спират да работят“, обобщи Борисов.  \r\nМащабният проект по обходния път на Габрово, водещ към бъдещия тунел под Шипка, е разделен на 5 етапа и се изпълнява в две фази. \r\nВ изпълнение е първата фаза, която включва строителството на 4 участъка от обекта и етапна връзка с обща дължина 23,25 км, както и изработването на разширен идеен проект за тунела под връх Шипка (3,22 км).  \r\nВтората фаза обхваща строителството на петия участък от път ІІІ-5004 „Обход на гр. Габрово“, включително и на тунела под Шипка. Общата дължина е 10,553 км. От тях новото строителство е 7,633 км (включително 3,2 км тунел под връх Шипка) и рехабилитация на 2,92 км. Общата дължина на двете фази е почти 34 км. \r\nДосега 95 % от строителните дейности по първата фаза са изпълнени. Мостът, който е част от обходния път за Габрово, е завършен на ниво конструкция и в момента се изпълняват довършителни работи - поставяне на тротоарни конзоли и парапет. \r\nТози мост е най-голямото стоманобетоново съоръжение в страната - с дължина 640 м и отвор 160 м. Построен е по метода „конзолно бетониране“, който предвижда изграждането на мостове с най-големите отвори. Това е третият такъв мост у нас след виадукта на 48-и км на АМ „Хемус“ и виадукта на пътя Подкова – Маказа. \r\nНа финалната права е работата по тунела с дължина 540 м, където вече е завършен монтажът на противопожарния водопровод и изграждането на колекторната система за опасни и запалими течности. Работи се по осветлението и предстои полагане на асфалт по трасето. \r\nСтойността на проекта за обходния път на Габрово е 93 милиона лева, от които до момента са разплатени 73 милиона лева.", "date": "2019.11.19", "title": "Премиерът Бойко Борисов за болничните листове: Не можем да оставим 2 милиона българи да работят максимално, а другите покрай тях да се измъкват"}
{"url": "http://www.focus-news.net/news/2019/11/19/2720961/koha-ditore-kosovo-povtornoto-prebroyavane-na-glasovete-vazprepyatstva-koalitsionnite-pregovori-mezhdu-samoopredelenie-i-dlk.html", "text": "Процесът на преброяването на гласовето от предсрочните парламентарни избори преустановява преговорите между лявонационалистическото движение „Самоопределение“ и Демократическата лига на Косово (ДЛК). Въпреки това чуждестранните дипломати не прекратяват  действията си и се срещат с лидерите на двете партии, които искат да формират новото коалиционно правителство, предава прищинският ежедневник  Koha Ditore .  \r\nЛидерът на ДЛК Иса Мустафа се срещна с американския посланик в Косово Филип Коснет. Партията излезе със съобщение след срещата, в което се твърди, че Иса Мустафа, заедно със вицепредседателите Агим Велиу, Вьоса Османи, Лютфи Хазири, информираха американския посланик за хода на преговорите със „Самоопределение“ по програмни въпроси, особено в областта на върховенството на закона, икономиката, социалните въпроси, образованието и здравеопазване.  \r\n„Мустафа сподели интереса на ДЛК, колкото се може по-скоро да се създадат функциониращи институции в Косово, основани на исканията на народа за промени, което беше ясно изразено на изборите на 6 октомври. Той също така благодари на посолството на САЩ за постоянната подкрепа във всички процеси в Косово“, се отбелязва в съобщението.  \r\nВ прищинския ежедневник Zeri на първата страница се съобщава, че въпреки настояването на международната общност да няма забавяне при съставянето на новото правителство, „Самоопределение“ и ДЛК все още не са постигнали споразумение за коалиция. Представителите на двете партии заявиха, че след потвърждаването на резултатите от изборите, процесът по формиране на ново правителство ще завърши.", "date": "2019.11.19", "title": "Koha Ditore (Косово): Повторното преброяване на гласовете възпрепятства коалиционните преговори между „Самоопределение“ и ДЛК"}
{"url": "http://www.focus-news.net/news/2019/11/19/2720976/siyka-mileva-spetsializirana-prokuratura-na-13-noemvri-e-neutralizirana-prestapna-grupa-zanimavashta-se-s-trafik-na-zheni-s-tsel-seksualna-eksploatatsiya.html", "text": "На 13 ноември е неутрализирана и друга престъпна група, която се е занимавала с трафик на жени с цел сексуална експлоатация. Това каза по време на брифинг говорителят на специализираната прокуратура Сийка Милева, предаде репортер на  Агенция „Фокус“ . „Бяха привлечени три лица като обвиняеми. Жените са проституирали както в страната, така и в страни в Европейския съюз (ЕС), предимно в Италия и Германия“, допълни още Сийка Милева.  \r\nГергана АНДРОВА-ПОПОВА", "date": "2019.11.19", "title": "Сийка Милева, Специализирана прокуратура: На 13 ноември е неутрализирана престъпна група, занимаваща се с трафик на жени с цел сексуална експлоатация"}
{"url": "http://www.focus-news.net/news/2019/11/19/2720974/itv-news-boris-dzhonsan-otpravi-chetiri-vaprosa-kam-lidera-na-leybaristite-predi-parviya-im-pryak-debat.html", "text": "Министър-председателя на Обединеното кралство Борис Джонсън отправи в писмо въпроси към лидера на Лейбъристката партия Джереми Корбин, на които да отговори преди или по време на първия им пряк телевизионен дебат, предава  ITV News  - каналът, който организира събитието. \r\nДжонсън поиска от опонента си да даде отговори „в или преди дебата\", който ще бъде излъчван на живо от 20:00 часа местно време (22:00 часа българско време) по ITV, на следните четири въпроса: \r\n \r\n1. Предлагате втори референдум за членство в ЕС. На този референдум бихте препоръчали Великобритания да остане в ЕС или да напусне? \r\n \r\n2. Бихте ли прекратили, запазили или разширили свободното движение и дали нивата на имиграцията ще бъдат по-високи или по-ниски при правителство на лейбъристите? \r\n \r\n3. Колко бихте били готови да внесете в бюджета на ЕС в замяна на „достъп до пазари“? \r\n \r\n4. Можете ли да гарантирате, че всеки кандидат на ЛП подкрепя вашата политика за Брекзит? \r\n \r\nПисмото с дата 18 ноември повтаря много от въпросите, които Джонсън вече отправи в рамките на започналата в страната предизборна кампания.  \r\nСблъсъкът на Джонсън и Корбин ще бъде първият телевизионен дебат от кампанията за общите избори на 12 декември тази година. \r\n \r\n Тереза Герова", "date": "2019.11.19", "title": "ITV News: Борис Джонсън отправи четири въпроса към лидера на лейбъристите преди първия им пряк дебат"}
{"url": "http://www.focus-news.net/news/2019/11/19/2720979/studenti-ot-mu-varna-byaha-otlicheni-po-vreme-na-chetvartiya-mezhdunaroden-biomeditsinski-kongres.html", "text": "Студенти и преподаватели от Факултета по фармация на Медицински университет – Варна представиха свои научни разработки на Четвъртия международен биомедицински конгрес – София (4th International Biomedical Congress Sofia), който се проведе в периода 15-17 ноември 2019 г. в гр. София, България. Това съобщиха от пресцентъра на  Медицински университет – Варна  .Четвъртокурсничките от Факултета по фармация на МУ-Варна Виктория Янкова и Станимира Зашева спечелиха съответно второ и трето място за постерни презентации в секцията за предклинични науки. Номинираните студентски разработки изтъкнаха възможностите за „зелен\" синтез на сребърни наночастици и използването на пептиди като лекарстводоставяща система за преодоляване на кръвно-мозъчната бариера.  \r\nНа конгреса бяха разгледани последните новости и постижения в сферата на медицината, денталната медицина и фармацията с възможност за усвояване на полезни практически умения в организираните работни ателиета. На форума бе създадена среда за развитие и контакти на младите професионалисти в сферата на здравеопазването.", "date": "2019.11.19", "title": "Студенти от МУ-Варна бяха отличени по време на Четвъртия международен биомедицински конгрес"}
{"url": "http://www.focus-news.net/news/2019/11/19/2720981/medicalxpress-ucheni-posochiha-kak-da-se-izbavim-ot-depresiyata.html", "text": "Учени от Медицинския факултет на Бостънския университет изясниха, че йогата и дихателните упражнение могат за кратко време да облекчат симптомите на депресията и тревогата, пише специализираният сайт  MedicalXpress . \r\nВ течение на три месеца изследователите са наблюдавали състоянието на 30 души, страдащи от клиническа депресия. Всички те са се занимавали с йога. \r\nСамо след един месец качеството на съня на пациентите се е подобрило значително и те са станали по-спокойни. Симптомите на физическо изтощение и тревога са станали много по-слабо забележими. \r\n„Благодарение на научно обосновани данни все повече хора ще започнат да се занмават с йога, за да подобрят здравето и самочувствието си“, заяви съавторът на изследването, невробиологът Мариса Силвери. \r\nУчените предполагат, че йогата помага също и в лечението на голямо депресивно разстройство. \r\n \r\nПревод и редакция:", "date": "2019.11.19", "title": "MedicalXpress: Учени посочиха как да се избавим от депресията"}
{"url": "http://www.focus-news.net/news/2019/11/19/2720978/vazstanoveno-e-dvizhenieto-pri-km-102-po-pat-i-1-montana-dolna-verenitsa-v-oblast-montana.html", "text": "Възстановено е движението при км 102 по път I-1 Монтана - Долна Вереница, съобщиха от пресцентъра на  Агенция \"Пътна инфраструктура\" .", "date": "2019.11.19", "title": "Възстановено е движението при км 102 по път I-1 Монтана - Долна Вереница в област Монтана"}
{"url": "http://www.focus-news.net/news/2019/11/19/2720980/premierat-boyko-borisov-do-kraya-na-godinata-shte-priklyuchim-s-podgotovka-na-obhoda-na-gabrovo.html", "text": "До края на годината ще приключим с подготовката на обхода на Габрово. Тогава жителите на Севлиево и региона ще имат възможност да стигат до южното Черноморие, до Гърция и докъдето си поискат без проблем. С това обещание премиерът Бойко Борисов откри обновения завод на „Видима” в Севлиево, предаде репортер на  Радио „Фокус” - Велико Търново . Министър-председателят изрази гордостта си, че във фабриката се трудят над 3000 човека и, че тя е най-голямата подобна производствена база в Европа.  \r\n„Благодаря на директорите и собствениците, че това е поредната американска инвестиция в България. Какво се иска от нас - от Севлиево до Германия да стигаме по магистрала. Сутринта минах през Боаза и там строят на пълни обороти. Едновременно вървим към Велико Търново, Търговище и Шумен и, когато приключим ,ще имаме готова магистрала от единия до другия край на страната. Това са връзките изток-запад. Сега идваме от обхода на Габрово. Там имаме уникални мостове, които вече са готови. Първият тунел също е готов. Слагаме предпазители, после асфалтираме, къртят последните скали и тогава вече цялото трасе ще го имаме”, допълни премиерът като изрази надежда, че дейностите ще приключат до края на годината.  \r\nПаралелно с това се работи и по големия тунел. Освен това Бойко Борисов поздрави и кмета на Севлиево, че в града има \r\nмного ремонтирани улици, булеварди и нов площад.   \r\nЛуиза ТРАНЧЕВА", "date": "2019.11.19", "title": "Премиерът Бойко Борисов: До края на годината ще приключим с подготовка на обхода на Габрово"}
{"url": "http://www.focus-news.net/news/2019/11/19/2720973/poetesata-katya-ruskova-pisaneto-na-poeziya-nosi-pokoy-i-raztuha-kara-te-da-se-izvisish.html", "text": "Писането на поезия носи покой и разтуха. Това каза за  Радио „Фокус“ – Пловдив  поетесата Катя Рускова. По думите й, когато човек пише, той не излива само душата си, но успокоява сърцето, мислите и тялото си. „Когато пишеш и имаш романтична душа, ти се извисяваш, летиш във всемира и сякаш се сливаш с него“, коментира Рускова. Тя посочи, че поезията е огледало на личността, която я пише. „Напълно нормално е това, което чувства душата ти, мислите, които напират в главата ти, да се излеят по белите листове“, смята поетесата от Асеновград. \r\nКатя Рускова сподели мнението си за съвременната българска поезия, като посочи, че посланията на авторите през годините се променят. „Казано честно, не всичко от съвременната българска поезия ми харесва. Аз съм любител на класическия стих, въпреки че имам свободни стихове, по новому написани. Но харесвам повече стиха с рима – подходяща, разбрана, както и стихотворението да бъде с хубава тема“, коментира тя. \r\nПоетесата се обърна към всички, които изливат душата си на белия лист и искат да бъдат поети, с думите да не се отказват от перото. „Трябва да пишат, да наблюдават, да следят пресата и да вземат всичко, което могат като идеи и вдъхновение, от творчеството на всеки писател, поет и творец. Така, след време, биха могли да създадат и по-добри творби“, посочи Катя Рускова. \r\nТони МИХАЙЛОВ", "date": "2019.11.19", "title": "Поетесата Катя Рускова: Писането на поезия носи покой и разтуха, кара те да се извисиш"}
{"url": "http://www.focus-news.net/news/2019/11/19/2720983/inzh-emiliya-darakchieva-inspektsiya-po-truda-smolyan-nad-36-hil-lv-neizplateni-trudovi-vaznagrazhdeniya-za-ustanoveni-v-oblastta-pri-proverki-prez-oktomvri.html", "text": "През месец октомври при извършените проверки в 4 предприятия в област Смолян е констатирано забавяне изплащането на дължими трудови възнаграждения на 65 работници в размер общо на 36 297 лв. това каза за   Радио „Фокус“ – Смолян  инж. Емилия Даракчиева – директор на Инспекцията по труда – Смолян. „Дадени са предписания на работодателите  в най-кратки срокове да изплатят дължимите заплати.  След намесата на Инспекцията, през отчетния месец на 2019 г. са изплатени общо 18 971 лв. забавени възнаграждения и обезщетения към работници и служители.  През месец октомври 2019 г.  са влезли в сила 2 наказателни постановления, с които са наложени имуществени санкции на работодател, забавил изплащането на дължими трудови възнаграждения на работник“, поясни инж. Даракчиева. \r\nТя уточни, че за месец октомври 2019 г. Дирекция „Инспекция по труда“ Смолян е извършила 88 проверки. При тези проверки са констатирани 360 нарушения на нормативните актове на трудовото законодателство, в т.ч. по осигуряването на  здравословните и безопасни условия на труд – 183, по трудовите правоотношения – 176  и 1 нарушение по насърчаване на заетостта. За тяхното отстраняване са дадени задължителни за изпълнение предписания, посочи инж. Даракчиева. Тя допълни, че за отчетния период на  2019 г. са съставени 6 акта за установени административни нарушения на работодатели, а влезлите в сила наказателни постановления са 11. Общата сума на наложените имуществени санкции и глоби е в размер на 9700 лв., добави инж. Даракчиева. \r\nТя отбеляза, че продължава засиленото инспектиране на строителните обекти, както и на изпълнението на задължението на   работодателите с персонал 50 и повече заети за изпълнение на квотата за наемане на лица с трайни увреждания съгласно Закона за хората с увреждания. Работодатели с нает персонал от 50 до 99 лица са задължени да назначат едно лице с трайни увреждания, а с персонал от 100 и над 100 лица – 2% от средносписъчния си състав. \r\nНели ГЕРГЬОВСКА", "date": "2019.11.19", "title": "Инж. Емилия Даракчиева, Инспекция по труда - Смолян: Над 36 хил. лв. неизплатени трудови възнаграждения за установени в областта при проверки през октомври"}
{"url": "http://www.focus-news.net/news/2019/11/19/2720984/okrazhnata-prokuratura-vav-varna-predade-na-sad-sluzhitelka-ot-firma-za-barzi-krediti-za-teglene-na-pari-ot-chuzhda-debitna-karta.html", "text": "Служителката от фирма за бързи кредити Гергана Д. е предадена на съд с обвинителен акт на Окръжната прокуратура във Варна за престъпление по член 249, ал. 1 от НК, извършено като продължавано деяние. 23-годишната жена изтеглила с шест трансакции близо 700 лева от дебитна карта на кредитополучателка без съгласието й. Това съобщиха от пресцентъра на  Апелативната прокуратура  в града.  \r\nНа 19 септември 2018 г. потърпевшата Маргарита Т. изтеглила от фирма за бързи кредити сумата от 200 лева. Била финансово затруднена след раздяла с партньора си. Кредитът трябвало да бъде върнат за 2 месеца с лихва от 37, 68 на сто. Изготвено било пълномощно, по силата на което Маргарита предоставила дебитната си карта на служителката в офиса за бързи кредити Гергана Д., като й предоставила единствено правото да тегли парични суми за погасяване на кредита й до окончателното изплащане на сумата от 262 лева с лихвите. По тази карта Маргарита Т. получавала парично обезщетение за майчинство в размер на 140 лева месечно. Междувременно Маргарита заминала за чужбина, а Гергана Д. започнала да тегли пари от картата й, за да изплаща заема. След като той бил изплатен, ощетената жена изпратила майка си в офиса на фирмата за бързи кредити, за да получи дебитната й карта. Гергана Д. категорично отказала да върне картата с аргумента, че ще я предостави единствено на титулярката. Така продължила да тегли пари от чуждата карта всеки месец въпреки изплатения кредит. След като се завърнала от чужбина, Маргарита Т. отишла и взела картата си от Гергана. Проверила наличността в картата и установила, че в нея липсват средства. След това направила извлечение в банката, от което станало ясно, че в нейно отсъствие и без разрешение Гергана Д. е теглила парични средства от картата й, които значително надвишавали изтегления кредит и лихвите.  \r\nПодсъдимата Гергана Д. е установена като извършител на деянието и посочена категорично от видеотехническата и лицевоидентификационната експертиза по делото. Предстои делото срещу нея да бъде насрочено за разглеждане във Варненския окръжен съд. Щетите от престъплението в размер на 697,99 лева не са възстановени от подсъдимата Гергана Д. до момента.", "date": "2019.11.19", "title": "Окръжната прокуратура във Варна предаде на съд служителка от фирма за бързи кредити за теглене на пари от чужда дебитна карта"}
{"url": "http://www.focus-news.net/news/2019/11/19/2720977/administrativen-sad-blagoevgrad-izvarshi-pregled-na-izborni-knizha-po-delo-za-osporeni-rezultati-ot-izborite-za-obshtinski-savetnitsi-v-blagoevgrad.html", "text": "Административен съд – Благоевград извърши преглед на протоколите и черновите на протоколите на пет секционни избирателни комисии в община Благоевград. Това съобщиха от пресцентъра на  Административен съд – Благоевград . Чувалите с изборните книжа от посочените секционни избирателни комисии бяха отворени в съдебна зала в присъствието на оспорващите изборния резултат лица и техни представители и председателя на Общинска избирателна комисия – Благоевград Мартин Бусаров. Съдът остави без уважение направеното в заседанието по делото повторно искане на оспорващите изборния резултат за разпит на свидетели и повторно ръчно преброяване на бюлетините и оглед на същите.  \r\nСъдът счете за изяснено по същество делото и обяви, че ще се произнесе с решение в срок. \r\nРешение №280-МИ от 29.10.2019 г. на Общинска избирателна комисия Благоевград, с което са обявени избраните за общински съветници в община Благоевград, се оспорва с осем жалби на кандидати за общински съветници.", "date": "2019.11.19", "title": "Административен съд – Благоевград извърши преглед на изборни книжа по дело за оспорени резултати от изборите за общински съветници в Благоевград"}
{"url": "http://www.focus-news.net/news/2019/11/19/2720985/sport-tervel-pulev-se-bie-s-amerikanets-v-plovdiv.html", "text": "Тервел Пулев ще се бие с американеца Дешон Уебстър в своя мач №15 на профи ринга. Срещата между двамата ще се проведе на 14 декември в зала “Колодрума” в Пловдив, а победителят от нея ще вземе интерконтинеталната титла в полутежка категория. 28-годишният боксьор от Канзас Сити досега не се е бил извън родината си. Той има 16 мача в професионалната си кариера, като е спечелил 12, загубил е два и има две ремита - в последните си две излизания на ринга.", "date": "2019.11.19", "title": "Спорт: Тервел Пулев се бие с американец в Пловдив"}
{"url": "http://www.focus-news.net/news/2019/11/19/2720987/vitsepremierat-tomislav-donchev-otkri-obnovenata-proizvodstvena-baza-na-zavoda-v-sevlievo.html", "text": "“Видима” е еталон за корпоративна социална отговорност. С тези думи вицеприемиерът Томислав Дончев откри обновената производствена база на завода в Севлиево, предаде репортер на  Радио “Фокус” - Велико Търново . Дончев посочи и че компанията е пример за качество. “85 години са много ако говорим за човек, за Вас като завод е още по-голямо предизвикателство, защото означава производство, което в оцеляло през цели три системи. Това е повод за гордост! Въпреки, че на скоро чествахте 85 години, аз съм убеден, че най-доброто за Вас предстои, защото последните години в развитието на “Видима” могат да се определят като златни - и от гледна точка за обем на производство, и от гледна на качество. Това, което излиза от ръцете Ви отива при потребители от повече от 100 страни. Много искам да доведа тук хората, които ме спират и ме питат защо в България нищо не се произвежда? Искам да им покажа, че у нас се произвежда, а още повече, че продукцията е с качество на световно ниво”, допълни Томислав Дончев. \r\nТой подчерта и че щом родното производство оцелява и успява да се пребори на световните пазари, това означава, че е по-добро от другите. “Аз съм този край и мога да кажа, че съм горд не само от броя на заетите места, а и от финансовите показатели и авангардните технологии”, каза още Дончев.   \r\nЛуиза ТРАНЧЕВА", "date": "2019.11.19", "title": "Вицепремиерът Томислав Дончев откри обновената производствена база на завода в Севлиево"}
{"url": "http://www.focus-news.net/news/2019/11/19/2720988/moskovskiy-komsomolets-amerikanski-kosmonavti-ne-byaha-vzeti-v-ekipazha-na-soyuz-vapreki-molbite-na-nasa.html", "text": "Нито един чуждестранен космонавт не е попаднал в екипажа на руските космически кораби „Союз“, като това се случва за първи път от 19 години, пише вестник  „Московский комсомолец“ . \r\nТака през октомври 2020 г. и през пролетта на 2021 г. само трима руснаци могат да излязат в космоса. Може да се случи така, че на един апарат да летят едновременно трима души с името сергей. \r\nПо-рано ръководителят на НАСА Джим Брайдщайн поиска от ръководителя на Роскосмос Дмитрий Рогозин да предостави едно място в корабите на американските астронавти. Причината беше, че американската страна имаше закъснение с полетите на своите космически кораби. \r\nВ момента всички места в екипажа на „Союз МС-17“ са заети от Анатолий Иванишин, Иван Вагнер и Николай Чуб. \r\n \r\nПревод и редакция:", "date": "2019.11.19", "title": "„Московский комсомолец“: Американски космонавти не бяха взети в екипажа на „Союз“ въпреки молбите на НАСА"}
{"url": "http://www.focus-news.net/news/2019/11/19/2720989/angelina-lyakova-25-iya-ezhegoden-blagotvoritelen-bazar-bazarat-e-kulturno-sabitie-koeto-sabira-traditsii-ot-darzhavi-v-tseliya-svyat.html", "text": "Базарът е не само най-голямото благотворително събитие в България, но и културно събитие, тъй като там се събират традиции от държави в целия свят. Това каза координаторът на 25-ия благотворителен базар Ангелина Лякова на пресконференция, предаде репортер на  Агенция \"Фокус\" . \"На базара ще има традиционни храни, напитки, дрехи, танци и др. Ще гостува пътуващ етнографски музей от България, който ще представи български носии, снимки на стара България и др\", посочи Лякова. По думите й проектите, които финансират тази година са 30. \"Огромна част от средствата отиват за деца в неравностойно положение, възрастни хора и други\", каза още тя. Лякова допълни, че са много пристрастни към женски каузи. \r\nЗорница КОСТАДИНОВА", "date": "2019.11.19", "title": "Ангелина Лякова, 25-ия Ежегоден благотворителен базар: Базарът е културно събитие, което събира традиции от държави в целия свят"}
{"url": "http://www.focus-news.net/news/2019/11/19/2720986/ria-novosti-nato-planira-da-priznae-kosmosa-za-svoya-nova-operativna-sfera.html", "text": "НАТО планира да признае космоса за своя нова оперативна сфера. Това заяви генералният секретар на Алианса Йенс Столтенберг на пресконференция в Брюксел, като поясни, че там няма да бъдат разполагани оръжия, предава  РИА Новости . \r\n\"Утре (20 ноември - бел.р.) ще предприемем друга важна стъпка - ще признаем космическото пространство като една от сферите ни за операции. В същото време НАТО не възнамерява да използва оръжия в космическото пространство\", цитира агенцията думите на норвежкия политик. \r\n \r\n \r\n . \r\n \r\n \r\n Тереза Герова", "date": "2019.11.19", "title": "РИА Новости: НАТО планира да признае космоса за своя нова оперативна сфера"}
{"url": "http://www.focus-news.net/news/2019/11/19/2720982/administrativen-sad-blagoevgrad-razporedi-sadebno-matematicheska-ekspertiza-na-dannite-ot-izborite-za-obshtinski-savetnitsi-v-obshtina-strumyani.html", "text": "Експерт - математик да сравни данните от протоколите на всички секционни избирателни комисии в община Струмяни и протокола на Общинска избирателна комисия - Струмяни, да установи дали има разминаване и, ако има, дали се отразява на крайния изборен резултат. Това поиска оспорващият изборите за общински съветници в община Струмяни Добрин Йовев с писмена молба до съда, съобщиха от пресцентъра на  Административен съд – Благоевград . Съдът допусна изготвянето на съдебно-математическа експертиза, както и разпит на свидетел за следващото заседание. Делото бе отложено за 28 ноември 2019 година, от 14.00 часа.", "date": "2019.11.19", "title": "Административен съд – Благоевград разпореди съдебно-математическа експертиза на данните от изборите за общински съветници в община Струмяни"}
{"url": "http://www.focus-news.net/news/2019/11/19/2720990/rayonen-sad-petrich-nalozhi-globa-v-razmer-na-100-lv-na-mazh-vlyazal-s-motorna-rezachka-v-zavedenie-zaradi-silna-muzika.html", "text": "На 18 ноември Районен съд – Петрич наложи административно наказание „Глоба“ в размер на 100 (сто) лева на С.Х.В. от петричко село за дребно хулиганство. Това съобщиха от пресцентъра на  Районен съд – Петрич.  Мъжът е признат за виновен в това, че на 17 ноември, около 01,25 часа, подразнен от силна музика, е нарушил обществения ред и спокойствие на гражданите, като е влязъл в ресторант с моторен трион (резачка) с цел да демонстрира, че може да създаде повече шум, отишъл е при музикантите и ги заплашил да спрат музиката с думите „сега ще ви кажа аз на вас“, след което с веригата на моторния трион закачил и скъсал панталона на приближилия към него собственик на заведението Г. И., действие, представляващо проява на дребно хулиганство по смисъла на чл. 1, ал. 2 УБДХ.", "date": "2019.11.19", "title": "Районен съд – Петрич наложи глоба в размер на 100 лв. на  мъж влязъл с моторна резачка в заведение заради силна музика"}
{"url": "http://www.focus-news.net/news/2019/11/19/2720992/zhivko-yanakiev-byuro-po-truda-burgas-3893-sa-registriranite-bezrabotni-kam-kraya-na-mesets-oktomvri.html", "text": "3893 е броят на регистрираните безработни лица към края на месец октомври - с 23-ма души по-малко спрямо същия месец през 2018-та година. Това каза пред журналисти Живко Янакиев, директор на „Бюро по труда“ – Бургас Живко Янакиев, предаде репортер на  Радио „Фокус“ – Бургас . По думите му традиционно през октомври се наблюдава най-рязко увеличение в броя на регистрираните в \"Бюро по труда\" - Бургас.  \r\n\"Входящият поток през месец октомври е от 1716 души. Това са близо два пъти повече регистрирани спрямо предходния месец - септември. От него основната част са новорегистрираните лица - 1668 души, отново два пъти повече в сравнение с месец септември. Това, което прави впечатление, е, че броят им е с 25 души повече спрямо месец октомври 2018 година\", отбеляза Янакиев. Той добави, че изходящият поток - лицата, които са отпаднали от регистрация, също е увеличен в сравнение с предходния месец. \"Радостното в случая е, че броят на отпадналите от бюрото се дължи на повечето започнали работа - 84 души повече. Също показателно е, че спрямо октомври миналата година тези лица са с 42 повече. Това означава, че успоредно текат противоречиви процеси - краят на летния сезон предполагаше по-малко започнали работа, но месец октомври показва друга тенденция\", каза още Янакиев. Той добави, че равнището на безработицата през месец октомври се запазва - 3.38% за района на \"Бюро по труда\" - Бургас.  \r\n\"Това означава, че е с 0.85% повече в сравнение със месец септември. За община Бургас данните сочат, че равнището на безработицата е 2.99%, т.е. увеличението е с 0.81% спрямо предходния месец\", допълни още Живко Янакиев. По думите му 63% от регистрираните безработни са жени. \"По отношение на образователното ниво, прави впечатление, че се увеличава броят на лицата със средно образование. През октомври месец се изравниха регистрираните висшисти и регистрираните с основно и средно образование лица. Досега регистрираните висшисти бяха повече\", допълни Янакиев и обясни, че изравняването по този показател е логично, предвид края на летния сезон. По думите му заявените работни места през месец октомври са много по-малко в сравнение със септември - 203. \"Най-голямо е търсенето на  шофьори на тежкотоварни автомобили, персонал в заведение за обществено хранене, позиции в търговията, работници с технически специалности и медицински персонал, който е целогодишно заявен\", каза още директорът на \"Бюро по труда\" - Бургас.  \r\nМария ПОПЧЕВА", "date": "2019.11.19", "title": "Живко Янакиев, Бюро по труда – Бургас: 3893 са регистрираните безработни към края на месец октомври"}
{"url": "http://www.focus-news.net/news/2019/11/19/2720991/lyubka-georgieva-kt-podkrepa-podgotvyame-natsionalen-protest-organiziran-ot-dvete-konfederatsii-kt-podkrepa-i-knsb.html", "text": "Подготвяме национален протест, организиран от двете конфедерации КТ „Подкрепа“ и КНСБ. Това каза Любка Георгиева, конфедерален секретар на КТ „Подкрепа“, предаде репортер на   Агенция „Фокус“ . „Обсъдихме проблемите не само от този проблем, който предизвика това събиране, но и много други нерешени проблеми, които поставяме на вниманието на българските правителства доста отдавна. В тази връзка и най-вече от последното предложение, което беше направено по отношение на плащането на първия ден от болничния отпуск, ние взехме решение че ще подготвим национален протест“, добави Георгиева. Тя уточни, че е изграден общ стачен комитет между двете конфедерации. „За да можем да работим заедно и да се подготвяме, така че когато дойде датата за провеждане на нашия протест, ние да бъдем достатъчно мотивирани и представени. Да се надяваме, че тези които трябва да чуят нашите решения ще имат уши и ще ни чуят\", заяви още тя. Георгиева е категорична, че въпреки действията на държавата, националният протест няма да бъде отменен. \"Това, което искам да кажа за евентуалната среща на двамата наши лидери с министър-председателя още не е определено кога ще има и дали ще има такава. Така не е определена датата за евентуален съвет за тристранно сътрудничество. През всички тези години ние сме вярвали на думи и в следващия момент се оказва, че за пореден път са ни подхвърлили една идея\", обясни още тя. \"Този път сме решили, че ще продължим с нашата подготовка, решили сме, че ще го направим този национален протест дори ако официално тръгнат да отхвърлят това предложение вносителите му. Не бихме могли с лека ръка да подминем факта, че вече втора седмица, нервите на българските граждани са опънати от някакво недомислие. Някой си позволява да се подиграва с тези хора и да си прави експерименти и да види доколко той е популярен или непопулярен. Затова ние няма да отменим провеждането на този национален протестен митинг, най-малкото, за да им кажем, че не бива да си правят експерименти с хората на България. Не бива да наричат мошеници, измамници хората, които най-много допринасят за повишаването на БВП\", допълни Любка Георгиева.  \r\nВиолета СИМЕОНОВА", "date": "2019.11.19", "title": "Любка Георгиева, КТ „Подкрепа“: Подготвяме национален протест, организиран от двете конфедерации КТ „Подкрепа“ и КНСБ"}
{"url": "http://www.focus-news.net/news/2019/11/19/2720996/90-topcheta-kanabis-sa-otkriti-pri-politseyska-proverka-v-zhilishteto-na-22-godishen-mazh-v-petrich.html", "text": "На 18 ноември 2019 г., от полицейски служители на Районно управление на МВР - Петрич, е извършена проверка на жилище в града, обитавано от 22-годишен мъж. Това съобщиха от  ОДМВР - Благоевград . При проверката са открити около 80 топчета обвити в алуминиево фолио, съдържащи общо около 61.81 грама тревиста маса, реагираща положително на канабис. В дреха на лицето са намерени и иззети още около 10 бр. топчета обвити в алуминиево фолио, съдържащи общо около 6.5 грама канабис. За случая е уведомена Районна прокуратура - Петрич. Образувано е досъдебно производство.", "date": "2019.11.19", "title": "90 топчета канабис са открити при полицейска проверка в жилището на 22-годишен мъж в Петрич"}
{"url": "http://www.focus-news.net/news/2019/11/19/2720994/zapochva-kampaniyata-podari-ot-sartse-na-obshtina-burgas.html", "text": "С най-желаният подарък можете и тази година да зарадвате дете или възрастен човек в неравностойно положение чрез кампанията на Община Бургас \"Подари от сърце\". Това съобщиха от пресцентъра на  Общината . Второто издание на инициативата стартира до дни. Всеки благодетел може сам да избере на кого да купи подарък и да му напише кратко послание или пожелание.Списъкът с информация кой за какъв подарък си мечтае съвсем скоро ще бъде достъпен на страницата на Община Бургас. За тези, които вече са осигурени подаръци от благодетели, срещу името им ще има отбелязано сърчице. Списъкът ще се актуализира в реално време. Желаещите да се включат ще могат предварително да отбележат на кого искат да купят подарък, за да се избегне дублиране на подаръци, като се обадят на тел. 056/825772 или на ел.поща info@gotoburgas.bg  \r\nОпакованите и поименно надписани подаръци ще трябва да се оставят в Туристическия информационен център на \"Александровска\" срещу Часовника. \r\nВ кампанията ще бъдат включени всички социални и дневни центрове в града, в които са настанени или се посещават деца, младежи и възрастни.Инициативата е вдъхновена от кампанията Операция \"Плюшено мече\" - https://plushenomeche.org, като администрацията стартира и своята инициатива, която включва деца, младежи и възрастни от всички защитени жилища и социални домове на територията на Бургас. Крайният срок за участие н  инициативата е 10 декември (вторник).", "date": "2019.11.19", "title": "Започва кампанията \"Подари от сърце\" на Община Бургас"}
{"url": "http://www.focus-news.net/news/2019/11/19/2720997/api-ot-20-noemvri-se-vavezhda-zimnoto-poddarzhane-na-republikanskite-patishta.html", "text": "Със заповед на председателя на Управителния съвет на Агенция „Пътна инфраструктура“ Георги Терзийски от утре - 20 ноември, се въвежда зимното поддържане на републиканската пътна мрежа. АПИ призовава шофьорите, ако досега не са подготвили автомобилите за пътуване при зимни условия да го направят, тъй като от следващата седмица се очаква застудяване и по високопланинските райони е възможно дъждовете да преминават в сняг. Това съобщиха от пресцентъра на  Агенция \"Пътна инфраструктура\" . \r\nВ поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. Към момента по опорните пунктове са близо 1800 машини. В края на октомври АПИ провери готовността на пътноподдържащите фирмите за предстоящия зимен сезон 2019/2020. Осигурени са над 83 хил. т сол, 112 хил. т пясък, 3 340 т химически материали за обработване на пътната настилка на републиканските пътища, за да се осигури безопасното пътуване на шофьорите. Пътноподдържащите фирми продължават с доставките за предстоящия зимен сезон.  \r\nНа директорите на 27-те областни пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места. Необходимо е шофьорите да карат внимателно, със съобразена скорост, да спазват правилата за движение, необходимата дистанция и да не предприемат резки маневри. \r\nВсички граждани и транспортни фирми могат да получават информация за актуалната пътна обстановка и зимното поддържане на републиканската мрежа от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. В Агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2019.11.19", "title": "АПИ: От 20 ноември се въвежда зимното поддържане на републиканските пътища"}
{"url": "http://www.focus-news.net/news/2019/11/19/2720999/obshtina-kyustendil-shte-podpomogne-i-razshiri-initsiativa-za-razdelno-sabirane-na-otpadatsi-plastmasa-i-hartiya.html", "text": "Община Кюстендил ще подпомогне и разшири инициатива за разделно събиране на отпадъци пластмаса и хартия. Това каза пред журналисти кметът на Община Кюстендил Петър Паунов, предаде репортер на  Радио „Фокус” – Кюстендил . Пред кметовете на кметства, секретарите и председателите на читалищата беше представена гражданска инициатива за събиране на пластмасови и хартиени отпадъци. Инициативата е на жители от село Слокощица, които вече организират събирането на този вид отпадъци в населеното място.  \r\n„Проблемът с боклуците идва много бързо, защото ние не мислим къде и какво хвърляме. Поради тази причина решихме да започнем тази инициатива и да приканим хората да предават този вид отпадъци на обособено място, а със събраните средства да се подобрява инфраструктурата. Идеята е този отпадък да се превърне в едно добро”, каза Искра Стоилова, един от инициаторите на инициативата.  \r\nОт своя страна кметът на Община Кюстендил Петър Паунов заяви, че ще има пункт за отпадъци във всяко едно населено място. Средствата от събраните и предадени пластмасови и хартиени отпадъци ще бъдат използвани за нуждите на селото. Тази инициатива ще се провежда и в града. Общината ще предостави контейнери. „В кварталите с жилищни блокове ще разчитаме на етажната собственост да събират хартиените отпадъци, а ние ще предоставим мрежови контейнери за пластмасови отпадъци”, каза Петър Паунов. В кварталите с повече същи ще бъдат поставени метални контейнери за събиране на двата вида отпадък.  \r\nВенцеслав ИЛЧЕВ", "date": "2019.11.19", "title": "Община Кюстендил ще подпомогне и разшири инициатива за разделно събиране на отпадъци пластмаса и хартия"}
{"url": "http://www.focus-news.net/news/2019/11/19/2720993/polina-ravnachka-ot-pp-gerb-polozhi-kletva-kato-obshtinski-savetnik-na-zasedanie-na-obshtinski-savet-simitli.html", "text": "Полина Равначка от листата на ПП ГЕРБ положи клетва като общински съветник на заседание на местния парламент в Симитли, предаде репортер на  Радио „Фокус“ – Пирин . Тя заема мястото, освободено от напусналия по собствено желание Общинския съвет (ОбС) парламентарист Янко Ангелов от квотата на ПП „ГЕРБ“. На заседание на Общинския съвет Полина се закле пред председателя на ОбС Владимир Христов, общинските съветници и кмета на Симитли Апостол Апостолов. \r\nЛивия НИНОВА", "date": "2019.11.19", "title": "Полина Равначка от ПП ГЕРБ положи клетва като общински съветник на заседание на Общински съвет - Симитли"}
{"url": "http://www.focus-news.net/news/2019/11/19/2721000/zhivko-yanakiev-byuro-po-truda-burgas-zapochva-kampaniyata-ela-zaemi-se-za-nabirane-na-psiholozi.html", "text": "Започва кампанията „Ела, Заеми се!“. Това каза пред журналисти Живко Янакиев, директор на „Бюро по труда“ – Бургас Живко Янакиев, предаде репортер на  Радио „Фокус“ – Бургас . По думите му това е постоянна кампания, а целта ѝ е да бъдат привлечени психолози за работа в Бюрата по труда.  \r\n„Една част от регистрираните безработни имат нужда точно от такава услуга. Работата на психолога се състои в това ежедневно да провежда както индивидуални консултации, така и групови. Психолозите мотивират кандидатите, изграждат им компетентности за това как да се представят пред работодателите, как да търсят работа, как да провеждат телефонен разговор и други“, обясни Янакиев. Той добави, че освен това, работата на психолога идва в помощ и на търсещите работа, които имат здравословни проблеми. „Помагат им за това какво да направят, за да се явят на ТЕЛК. Ако имат финансови проблеми, психолозите ги свързват с колеги от „Социално подпомагане“, например, и други“, каза още Янакиев.  \r\nТой обясни, че в „Бюро по труда“ - Бургас към момента работят трима психолози, затова в това отношение щатът е запълнен, но нужда от такива кадри има в останалите дирекции в областта.  \r\nМария ПОПЧЕВА", "date": "2019.11.19", "title": "Живко Янакиев, Бюро по труда – Бургас: Започва кампанията „Ела, Заеми се!“ за набиране на психолози"}
{"url": "http://www.focus-news.net/news/2019/11/19/2721002/pregled-na-mezhdunarodnite-novini-do-1300-chasa-agentsiya-fokus.html", "text": "НАТО планира да признае космоса за своя нова оперативна сфера. Това заяви генералният секретар на Алианса Йенс Столтенберг на пресконференция в Брюксел, като поясни, че там няма да бъдат разполагани оръжия, предава  РИА Новости . \r\n\"Утре (20 ноември - бел.р.) ще предприемем друга важна стъпка - ще признаем космическото пространство като една от сферите ни за операции. В същото време НАТО не възнамерява да използва оръжия в космическото пространство\", цитира агенцията думите на норвежкия политик. \r\n*** \r\n \r\n  Министър-председателя на Обединеното кралство Борис Джонсън отправи в писмо въпроси към лидера на Лейбъристката партия Джереми Корбин, на които да отговори преди или по време на първия им пряк телевизионен дебат, предава  ITV News  - каналът, който организира събитието. \r\nДжонсън поиска от опонента си да даде отговори „в или преди дебата\", който ще бъде излъчван на живо от 20:00 часа местно време (22:00 часа българско време) по ITV, на следните четири въпроса: \r\n1. Предлагате втори референдум за членство в ЕС. На този референдум бихте препоръчали Великобритания да остане в ЕС или да напусне? \r\n2. Бихте ли прекратили, запазили или разширили свободното движение и дали нивата на имиграцията ще бъдат по-високи или по-ниски при правителство на лейбъристите? \r\n3. Колко бихте били готови да внесете в бюджета на ЕС в замяна на „достъп до пазари“? \r\n4. Можете ли да гарантирате, че всеки кандидат на ЛП подкрепя вашата политика за Брекзит? \r\nПисмото с дата 18 ноември повтаря много от въпросите, които Джонсън вече отправи в рамките на започналата в страната предизборна кампания.  \r\nСблъсъкът на Джонсън и Корбин ще бъде първият телевизионен дебат от кампанията за общите избори на 12 декември тази година. \r\n*** \r\n \r\n  Тити Тупурайнен, министърът по европейските на Финландия, която е ротационен председател на Съвета на ЕС, съобщи преди началото на Съвета за общи работи, че предложената от Париж реформа на преговорния процес с кандидатите за членки на Съюза няма да бъде тема на дебатите във вторник, предава излъчващият на албански скопски телевизионен канал  „Алсат – М“ . \r\n„Става въпрос за многообхватна работа, няма да дискутираме френската инициатива днес, ще се върнем към политиката на разширяване и ще изпратим силно послание към страните от Западните Балкани, че ЕС ще върне към въпроса следващата пролет“, заяви Тупурайнен, която пердседателства министерската среща и определя дневния ред на дискусиите. \r\nМинистрите ще разговарят за положението с разширяването след решението на Франция да блокира започването на преговори със Северна Македония и Албания. Забавянето на обсъждането се обяснява с това, че не могат да постъпват нови предложени, докато не встъпи в длъжност новият състав на Комисията. \r\n„Добре е, че държавите-членки имат предложения. Това помага да продължим процеса, но се нуждаем от нова комисия, преди най-накрая да успеем да вземем единодушно решение. Днес ще изпратим категорично послание, че ЕС няма да обърне гръб“ на Западните Балкани, обеща финландският министър. \r\n*** \r\n \r\n  Европейският съюз се дистанцира от промяната в политиката на САЩ към Близкия изток, съобщава електронното издание на берлинския ежедневник  Der Tagesspiegel , като подчертава, че Вашингтон вече не счита категорично строителството на израелски селища на Западния бряг за противоречащо на международното право. \r\nВ Брюксел обаче остават на старата си позиция.  Върховният представител на ЕС по външните въпроси и политиката за сигурност Федерика Могерини изясни, че Общността продължава да счита израелското строителство на селища в окупираните палестински територии за противоречащо на международното право. \r\nАмериканският държавен секретар Майк Помпео заяви по-рано, че от гледна точка на САЩ строителството на израелски селища на Западния бряг „не е несъвместимо с международното право\", припомнят от редакцията. \r\nИзраел наложи контрол над Западния бряг и Източен Йерусалим през 1967 г. в рамките на Шестдневната война. Днес там живеят над 600 000 израелски заселници в повече от 200 населени места. Палестинците искат да създадат своя независима държава на територията. \r\nИзраелското правителство приветства промяната на посоката на правителството на САЩ. Премиерът Бенямин Нетаняху говори за поправянето на „исторически грешно решение\". Палестинското ръководство обвини Израел в кражба на палестинска земя  и ограничаване на свободата на движение на палестинците. Набил Абу Рудейне, говорител на палестинския президент Махмуд Абас, заяви, че американското правителство носи „пълна отговорност за всякакви последици от този опасен ход\". \r\nОстра критика бе отправена и от военизираните палестински организации ХАМАС и „Ислямски джихад“. Говорителят на първата Абдул Латиф ал-Кану заяви, че изявлението на Помпео е „официално погребение\" на мирното споразумение от Осло. „Ислямският джихад“ заяви, че отговорът на думите на Помпео е увеличаване на съпротивата срещу израелските селища. \r\nМогерини подчерта придържането на ЕС към предишната му политика. „Позицията на ЕС по отношение на израелската политика за селища в окупираните палестински територии е ясна и непроменена: цялата дейност е незаконна съгласно международното право и подкопава жизнеспособността на двустранното решение и перспективите за траен мир“. \r\nОбявеният от Помпео ход е част от поредица от едностранни произраелски решения на администрацията на президента на САЩ Доналд Тръмп. Първият дипломат на Вашингтон подчерта, че след внимателно обмисляне на правните позиции, е стигнал до извода, че мирният процес не прави незаконни селищата. „Никога няма да има съдебно решение на конфликта. Аргументите за това кой е прав според международното право и кой не, не носят мир. Само политическо решение е възможно да направи това“. \r\nПомпео уклончиво отговори на въпроса кога САЩ ще представят своя мирен план за Близкия изток. Визията на американското правителство ще бъде представена „когато му дойде времето\",увери американският дипломат. Първо, в Израел трябва да бъде завършен процесът на формиране на правителството. Помпео потвърди, че обявяването на американския план няма връзка с вътрешните работи в Израел. \r\nПромяната на курса на САЩ се случва в политически бурни времена за Израел и е коз в ръцете на Нетаняху, който е под натиск. Израел е в политическа криза: След като Нетаняху не успя да сформира ново правителство след общите избори през септември, тази сряда изтича срокът за съставяне на правителство от Бени Ганц. Ако той също се провали, в страната може да се стигне до нови, трети по ред избори за годината. \r\n*** \r\n \r\n  Министътът на отбраната на Украйна Андрей Загороднюк не смята връщането на украинските кораби от Русия за акт на добра воля, а за изпълнение на решението на Международния морски трибунал, предава  РИА Новости . \r\nВ понеделник Москва предаде на Киев трите кораба от военноморските сили на Украйна, които бяха задържани през ноември миналата година при опит да преминат Керченския пролив. \r\n„Връщането на катерите и буксира не е акт на добра воля. Гледам на тези събития като на нищо по-различно от изпълнение на майското решение на Международния морски трибунал от държавата-агресор“, написа министърът в „Туитър“. \r\nПо неговите думи, специалистите ще огледат върнатите кораби и ще дадат препоръки, как най-бързо те да бъдат върнати в строя. \r\nУкраинският заместник-министър на външните работи по европейска интеграция Елена Зеркал заяви по-рано, че Киев няма да се откаже от плановете да привлече към Русия отговорност пред Международния трибунал на ООН по морско право дори след връщането на украинските военни кораби, задържани от руските гранични служители за нарушаване на държавната граница. Според украинското ведомство първите заседания в трибунала по това дело са насрочени за 21-22 ноември. \r\nВ края на май трибуналът поиска Москва да освободи украинските военни кораби и моряци, задържани в Керченския проток за нарушаване на границата. Беше отбелязано, че трибуналът не счита за необходимо да изисква прекратяване на наказателното производство, образувано срещу моряците. По-рано Москва обяви, че няма да участва в изслушванията, тъй като международният трибунал не е компетентен да разглежда иска на Киев. \r\n*** \r\n \r\n  Предложенията на руската компания „Газпром“ за разширяване на съществуващия или за сключване на нов договор за транзит на газ през Украйна бяха определени като неприемливи в Киев. Това заяви министърът на енергетиката и околната среда на Украйна Олексий Оржел, предава  TACC . \r\n„Предложението, което вече е получено (от „Газпром“), е неприемливо за Украйна, предвид факта, че е необходимо да се откаже от арбитража и да подпише споразумение само за една година\", заяви министърът пред украинския телевизионен канал ICTV. \r\nТой обаче добави, че „може да се намери взаимно разбирателство\". Оржел даде да се разбере, че в случай на подписване на дългосрочен договор за транзит на газ в необходимите обеми, Киев е готов на отстъпки. „Компромиси са възможни при сключване на дългосрочен договор\", подчерта енергийният министър на Киев.   \r\nОржел не изключи, че Русия може да продължи транзита на газ от 1 януари 2020 г. и без договор. „Ние ще считаме това за контрабанда. И тогава ще има други правни процеси\", заключи министърът. \r\nВ понеделник „Газпром\" представи официално предложение на украинската компания „Нафтогаз\" за удължаване на настоящия или сключване на нов договор за транзит на газ през Украйна за период от една година, като се вземе предвид прогнозираното търсене на европейските клиенти за 2020 г. В предложението на „Газпром\" се посочва, че необходимите условия са отказ на двете страни от всички взаимни искове в международния арбитраж и прекратяване на всички съдебни производства. \r\n***", "date": "2019.11.19", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/11/19/2721003/pari-dokumenti-i-bankovi-karti-sa-otkradnati-ot-zhena-v-hranitelen-magazin-vav-varna.html", "text": "Неизвестен извършител е откраднал пари, документи и дебитна карта от дамска чанта, поставена в количка по време на пазаруване в хранителен магазин във Варна. Случаят е от вчера, съобщиха от пресцентъра на  Областната дирекция на МВР . Сигнал за кражбата е подала 56-годишна жена от Варна. На същата дата, около 17.30 ч. в магазина, който се намира на бул. „Владислав Варненчик“, от дамската й чанта, оставена без надзор в пазарска количка, са откраднати портмоне, съдържащо лична карта, дебитна и кредитна карти, и сумата около 200 лева. Образувано е досъдебно производство.", "date": "2019.11.19", "title": "Пари, документи и банкови карти са откраднати от жена в хранителен магазин във Варна"}
{"url": "http://www.focus-news.net/news/2019/11/19/2720998/erdogan-turtsiya-e-nayasno-che-podkrepata-na-sasht-za-kyurdite-nyama-da-bade-otteglena-nezabavno.html", "text": "Турция е наясно, че подкрепата на САЩ за кюрдските „Народни отряди за самоотбрана“ (YPG) няма да бъде прекратена незабавно. Това заяви държавният глава на страната Реджеп Тайип Ердоган, като увери, че Анкара ще продължи борбата срещу групировката, която определя като терористична, предава  Reuters . \r\nВ обръщение към членовете на партията „Право и справедливост“ Ердоган заяви, че Турция ще продължи да се бори с YPG, докато всички заплахи към страната бъдат отстранени и всеки член на групировката –  елиминиран. Той добави, че никой план в региона не може да бъде реализиран без съгласието и подкрепата на Турция. \r\nАнкара разглежда YPG като терористична групировка, свързана с кюрдските бойци, борещи се срещу Турция. Поради тази причина бяха инициирани три операции на територията на Северна Сирия, припомня агенцията. \r\n \r\n Тереза Герова", "date": "2019.11.19", "title": "Ердоган: Турция е наясно, че подкрепата на САЩ за кюрдите няма да бъде оттеглена незабавно"}
{"url": "http://www.focus-news.net/news/2019/11/19/2721005/gd-granichna-politsiya-trafikat-e-silno-intenziven-na-kapitan-andreevo-i-lesovo-na-izhod-za-tovarni-avtomobili-i-intenziven-za-vsichki-prevozni-sredstva-na-kulata-v-dvete-posoki.html", "text": "Трафикът е силно интензивен на ГКПП \"Капитан Андреево\" и ГКПП \"Лесово\" на българо-турската граница на изход за товарни автомобили и интензивен за всички превозни средства на ГКПП \"Кулата\" на българо-гръцката в двете посоки, по данни към 13.00 часа. Това съобщиха от  ГД \"Гранична полиция\" . \r\nПреминаването през всички контролно-пропускателни пунктове на границите с Румъния, Сърбия и Северна Македония се осъществява нормално.", "date": "2019.11.19", "title": "ГД \"Гранична полиция\": Трафикът е силно интензивен на \"Капитан Андреево\" и \"Лесово\" на изход за товарни автомобили и интензивен за всички превозни средства на \"Кулата\" в двете посоки"}
{"url": "http://www.focus-news.net/news/2019/11/19/2721006/malki-hudozhnitsi-ot-shkola-art-liniya-v-kazanlak-uchastvat-v-konkursa-valsheben-konkurs-za-detsa-i-tehnite-fantastichni-priyateli.html", "text": "Възпитаници на Школа по изобразителни изкуства „Арт линия“ участват със свои творби в конкурса „Вълшебен конкурс за деца и техните фантастични приятели“, каза за  Радио „Фокус“  ръководителят на Школата Ваня Запрянова. Тя поясни, че конкурсът се провежда на две нива – национално и международно. 11 деца от школата в Казанлък представиха свои творби в конкурса: шестгодишните Дарена Радкова, Петър Маджаров, Йоана Митова, Весела Дончева, седемгодишната Християна Димитрова, осемгодишните Фияра Алимова, Мария Желева и Катерина Лазарова, Елис Точиева на девет години, десетгодишният Росен Иванов и Тервел Гочев на единайсет години. Децата спечелили най-много гласове ще бъдат победители. С техните рисунки ще бъде направена фантастична играчка, с която ще играят децата по целия свят. Гласуването в националния кръг на конкурса е до 24 ноември. „Надяваме се да бъдем сред избраните 15 победители за България“, подчерта Ваня Запрянова. \r\nСлавяна ГАЙДАРОВА", "date": "2019.11.19", "title": "Малки художници от Школа „Арт линия“ в Казанлък участват в конкурса „Вълшебен конкурс за деца и техните фантастични приятели“"}
{"url": "http://www.focus-news.net/news/2019/11/19/2720965/teodora-petkova-unikredit-bulbank-za-nas-e-chest-da-partnirame-v-traditsiya-kato-blagotvoritelniya-bazar-na-mezhdunaroden-zhenski-klub-sofiya-da-pravish-dobro.html", "text": "За нас е чест да партнираме в традиция 25 години да правиш добро. Честити 25 години правене на добро. Това каза председателят на УС и главен изпълнителен директор на „УниКредит Булбанк“ Теодора Петкова на пресконференция, посветена на базара, предаде репортер на  Агенция \"Фокус\" . „УниКредит Булбанк“ е банка, която се опитва да съчетава доброто и важното с модерното и технологиите\", посочи тя. По думите й тази година, за втора поредна, ще дигитализира базара, като дадат възможност на всеки щанд да има ПОС терминал на банката, за да може нещата да се случват бързо, лесно и без такси. \"Успех и много емоции на базара!\", отправи пожелание Петкова. \r\nЗорница КОСТАДИНОВА", "date": "2019.11.19", "title": "Теодора Петкова, „УниКредит Булбанк“: За нас е чест да партнираме в традиция, като благотворителния базар на Международен женски клуб - София, да правиш добро"}
{"url": "http://www.focus-news.net/news/2019/11/19/2721009/za-poslednite-tri-godini-v-zavoda-v-sevlievo-sa-investirani-nad-62-miliona-leva-za-modernizatsiya.html", "text": "С откриване на обновена производствена база \"Идеал Стандарт - Видима\" отбеляза 85-годишнина, предаде репортер на  Радио \"Фокус\" - Велико Търново . За последните 27 години в новата история на завода са инвестирани над 300 млн. лв. \"Огромна чест за нас е да бъдем тук на тази важна церемония. Днес откриваме нова страница в 85-годишната история на \"Идеал Стандарт - Видима\". Тази фабрика не е само единствената от този тип в България, тя е най-голямата в Европа. През последните две години ние инвестирахме над 22 млн. лв. в техника и превръщането на завода в едно модерно съоръжение. Тези инвестиции ще гарантират дълго и успешно бъдеще на завода\", с тези думи Торстен Тюрлинг, главен изпълнителен директор \"Идеал Стандарт Интернешънъл\" приветства официалните лица и работниците в завода. Той подчерта, че само за последните три години са инвестирани над 62 млн. лв. за модернизация на заводите в Севлиево в отговор на изискванията на 21 век. По думите му \"Идеал Стандарт - Видима\" е сред най-големите предприятия в България, определили икономическото развитие на цял регион в страната. Тюрлинг припомни, че с близо 3 200 служители компанията се нарежда сред най-големите работодатели в България.  \r\nБългарската компания е сред малкото предприятия у нас с 85-годишна история в българската индустрия. Създадена е през 1934 години. През последните 27 години се грижи за подобряване на условията и модернизиране на болницата в града. Има принос за развитието на здравеопазването, образованието, изкуството, спорта в местната общност и подобрява стандарта на живот.  \r\nРени АТАНАСОВА", "date": "2019.11.19", "title": "За последните три години в завода в Севлиево са инвестирани над 62 милиона лева за модернизация"}
{"url": "http://www.focus-news.net/news/2019/11/19/2721010/lyubka-georgieva-kt-podkrepa-ne-izpitvame-vaztorg-ot-uvelichenieto-na-pensiite.html", "text": "Да виждате възторг да е изписан по лицата ни от увеличението на пенсиите. Това каза Любка Георгиева, конфедерален секретар на КТ „Подкрепа“, предаде репортер на  Агенция „Фокус“ . „Аз бих искала да попитам премиерът Бойко Борисов и да ми бъде дадена план-сметка как да си изхарчи един български пенсионер тези 250 лв., така че да оцелее и да дочака другите 250 лв. Няма такъв възторг“, добави Георгиева. Тя уточни, че структурите на двете конфедерации приветстват, когато се правят някакви стъпки към повишаване.“ Приветстваме желанието им да повишават учителските заплати, приветстваме желанието им да повишат пенсиите, но е недостатъчно“, каза ощетя. „Не бихме могли да изпаднем в подобен възторг, защото и другите сектори, към които никой не поглежда, както знаете предстои една едночасова стачка на 27, обявена в Агенцията за социално подпомагане. Там се водят преговори, има някакви обещания, но нищо конкретно. Там има увеличение то ще бъде с 20 лв., дали смятате, че те ще изпаднат във възторг. Това е силна дума, аз не обичам да ползвам такива думи“, допълни Любка Георгиева.  \r\nВиолета СИМЕОНОВА", "date": "2019.11.19", "title": "Любка Георгиева, КТ „Подкрепа“: Не изпитваме възторг от увеличението на пенсиите"}
{"url": "http://www.focus-news.net/news/2019/11/19/2721011/vladimir-marinov-abv-tryabva-edinenieto-vlyavo-da-se-sastoi-i-da-pokazhem-che-ima-alternativa.html", "text": "Трябва единението вляво да се състои и да покажем, че има алтернатива. Това каза заместник-председателят на АБВ Владимир Маринов на пресконференция в централата на партията, предаде репортер на  Агенция „Фокус“ . Владимир Маринов посочи, че на фона на мрачните прогнози, АБВ се е представила добре на местните избори, даже и по-добре от вота през 2015 г. „Успяхме да постигнем резултати, значително по-добри от 2015 година. Имаме кметове на общини в повече от 30 места, 67 населени места, над 110 общински съветника. Щастливи сме от факта, че успяхме чрез политиките си да реализираме хора, които са отговорни наши съграждани. Изборите бяха много тежки, особено за партия като нашата, която трябваше да се бори с ГЕРБ, с БСП, с общия между двете партии корпоративен вот и натиска, който двете партии оказваха върху хората относно тяхното право на глас. Поздравявам структурите ни за това, че отстояха принципите от националната ни програма“, добави още Маринов.  \r\nПо думите му интересното тепърва предстои. „Отчели сме и факта, че имаме незадоволителни резултати в областните центрове: София, Пловдив и Бургас. Дълго коментираното обединение вляво не се състоя не защото ние не бяхме активната страна“, допълни Маринов.  \r\nТой посочи, че на местата, където единението вляво се е случило, резултатите са налице, което показва нуждата то да продължи. „Там, където се получи, резултатите са налице: Русе, Община Родопи. Струва ми се, че трябва малко да охладят страстите на „Позитано“ и да обърнат внимание на тези резултати. Дано на следващи избори това дългоочаквано, и от обществото единение да получи своето развитие и най-накрая да можем да дадем истинска алтернатива на съгражданите. Започваме кампания на обучение на представителите ни в местната власт: какво представлява местната власт за новите ни колеги, а за старите – да затвърдим това, което знаем“, добави още заместник-председателят на АБВ.  \r\nТеодора ПАВЛОВА", "date": "2019.11.19", "title": "Владимир Маринов, АБВ: Трябва единението вляво да се състои и да покажем, че има алтернатива"}
{"url": "http://www.focus-news.net/news/2019/11/19/2721007/normalno-se-osashtestvyava-preminavaneto-prez-gkpp-zlatograd.html", "text": "Нормално се осъществява преминаването през ГКПП „Златоград“ на границата с Гърция, по данни към 13.00 часа. Това съобщиха за   Радио „Фокус“ – Смолян  от ГД „Гранична полиция“. Без проблеми и забавяне се преминава и през граничните пунктове „Маказа“ и „Капитан Петко войвода“. \r\nНели ГЕРГЬОВСКА", "date": "2019.11.19", "title": "Нормално се осъществява преминаването през ГКПП „Златоград“"}
{"url": "http://www.focus-news.net/news/2019/11/19/2721001/todor-kapitanov-knsb-strukturite-na-knsb-i-kt-podkrepa-sa-v-absolyutna-gotovnost-v-kraya-na-mesetsa-da-realizirame-natsionalni-protestni-deystviya.html", "text": "Структурите на КНСБ и КТ „Подкрепа са в абсолютна готовност в края на месеца да реализираме национални протестни действия. Това каза националният секретар на КНСБ Тодор Капитанов, предаде репортер на  Агенция „Фокус“ . „Малко преди да влезете в самото заседание бяха набелязани конкретни задължения, за които ще разберете когато разберем резултатите от срещата на лидерите на двете конфедерации с премиера. Както и резултатите от спешен съвет за тристранно сътрудничество, който със сигурност ще очакваме гаранции че не плащането на първия ден от болничните ще бъде отменено“, добави националният секретар на КНСБ. „Изготвени са позиции от всички структури, на които ще бъдат изпратени до Бойко Борисов и Народното събрание. Двата национални стачни комитета днес се обединиха в един като и общият стачен комитет отпраща предложение на колективните органи на КНСБ и КТ Подкрепа за вземане на решение за провеждане на протестни действия в края на месеца“ посочи още Тодор Капитанов. \"Искам да спомена, че бяха коментирани, както национални, така и регионални протестни действия, а също така и вътрешнофирмени действия. Едва ли можем да говорим за възторг, когато структурите на КНСБ и на КТ „Подкрепа“ са в готовност за провеждането на каквито и да е действия\", каза още Капитанов.  \r\nВиолета СИМЕОНОВА", "date": "2019.11.19", "title": "Тодор Капитанов, КНСБ: Структурите на КНСБ и КТ „Подкрепа са в абсолютна готовност в края на месеца да реализираме национални протестни действия"}
{"url": "http://www.focus-news.net/news/2019/11/19/2721004/lyubomira-gancheva-abv-tryabva-da-se-znae-koy-ot-koalitsionnite-partnyori-na-gerb-shte-poeme-otgovornostta-za-tova-che-nareche-balgarite-lazhtsi-po-kazusa-za-bolnichnite.html", "text": "Кой точно от коалиционните му партньори ще поеме отговорност за това, че излезе в национален ефир и обяви, че милион и българи лъжат и крадат. Кой в България най-много взима фалшиви болнични? Това запита заместник-председателят на АБВ Любомира Ганчева на пресконференция в централата на партията, предаде репортер на  Агенция „Фокус“ . „Благодаря на правителството на Бойко Борисов за това, че ни разведрява ежедневието в сектора „Социална и икономическа политика“. Отново нашият премиер, целият облечен в бяло, спря безумието с неизплащането на първия ден от болничния“, добави още тя.  \r\nГанчева отбеляза, че има пълно неразбиране за проблема с фалшивите болнични. „Той е отражение на неспособността на държавата да се справи с контрола на обществените дейности. Най-голяма тенденция за това е в държавната администрация, където са удобно настанени активистите на управляващите партии. Ние не считаме казусът с фалшивите болнични за приключен“, добави още тя.  \r\nТеодора ПАВЛОВА", "date": "2019.11.19", "title": "Любомира Ганчева, АБВ: Трябва да се знае кой от коалиционните партньори на ГЕРБ ще поеме отговорността за това, че нарече българите лъжци по казуса за болничните"}
{"url": "http://www.focus-news.net/news/2019/11/19/2721012/euractiv-konservatorite-na-merkel-se-podgotvyat-za-truden-partien-kongres.html", "text": "Дясноцентристката партия (ХДС) на германския канцлер Ангела Меркел се подготвя за труден двудневен конгрес в Лайпциг от петък (22 ноември), членовете на която партия изпитват разкаяние към неотдавнашните местни избори и се надпреварват срещу нейния наследник, пише  EURACTIV .  \r\nВъпреки факта, че фракцията е най-голямата политическа сила в страната, последните проучвания показват подкрепата за ХДС е 25 %, което е само на три точки пред Зелените. На изборите за Европейски парламент през месец май 2019 година, ХДС губи повече от седем процента. Тя също пострада по време на регионалните избори в три източногермански провинции през последните месеци, където беше поставена на ожесточено изпитание от дясната партия „Алтернатива за Германия“ (АзГ).  \r\nУпадъкът на партията „вече не може да бъде пренебрегнат“, заяви членът на ХДС Фридрих Мерц, който изгуби възможността да стане ръководител на партията, след като за наследник на Меркел беше избрана Анегрет Крамп-Карренбауер, известна също като АКК.  \r\nНаскоро назначената за министър на отбраната АКК предложи да се създаде международна зона за сигурност в Северна Сирия и очевидно без да представи идеята пред членовете на кабинета си.  \r\nАнгела Меркел, която няма да търси преизбиране, когато нейният четвърти мандат приключи през 2012 година, ще открие конгреса. \r\nСъюзът между ХДС, тяхната сестринска баварска партия (Християнсоциален съюз) ХСС и Германската социалдемократическа партия (ГСДП) неохотно подновен след неубедителните избори през 2017 година- сега изглежда по-твърд, след като сключиха трудната сделка за увеличаване на пенсиите.   \r\nПозитивната оценка на резултатите на правителството след половината му мандат правят много вероятно то да изкара и следващите две години и да избегне предсрочни избори, които рискуват да изпратят разочарованите гласоподаватели към Зелените и АзГ. \r\n„Партиите във властта предпочитат да останат заедно за да оцелеят“, споделя професор Ханс Ворлендер от Техническия университет в Дрезден. Единствените регионални избори през следващата година в Хамбург ще предоставят на коалиционните партньори място за спокойствие и време да се подготвят за периода след Меркел, добави Ворлендер. \r\nМинистърът на здравеопазване на партията Йенс Шпан заяви, че неговата партия „се нуждае от нов екип, който смело и уверено да върви по своя път и чийто ориентир вече няма да бъде Ангела Меркел“.", "date": "2019.11.19", "title": "EURACTIV: Консерваторите на Меркел се подготвят за труден партиен конгрес"}
{"url": "http://www.focus-news.net/news/2019/11/19/2720995/tass-erdogan-e-kazal-na-tramp-che-e-nevazmozhno-turtsiya-da-se-otkazhe-ot-s-400.html", "text": "Невъзможно е Анкара да се откаже от руските зенитно-ракетни системи (ЗРС) С-400. Това е казал турският президент Реджеп Таийп Ердоган на американския си колега Доналд Тръмп, предава  ТАСС . \r\n„Обяснихме на Тръмп, че Турция няма да отстъпи по въпроса за С-400. Казах на Тръмп как Турция бе доведена до покупката на системите С-400 и той призна, че имаме право“, заяви турският лидер в хода на изказване в Анкара. \r\nОсвен това Ердоган подчерта, че по време на срещата с Тръмп в САЩ той му е казал: „Ако разногласията (със САЩ) за доставката на изтребителите F-35 продължат, то Турция ще бъде принудена да задоволи своите потребности от другаде“. \r\nПрез септември 2017 г. Руската Федерация обяви сключването на договор с Турция за доставка на С-400 на стойност 2,5 млрд. долара. Споразумението предполага частичен трансфер на производствени технологии на турската страна. Първите доставки започнаха на 12 юли. \r\nСАЩ и НАТО активно се противопоставят на придобиването на С-400 от Турция. На 17 юли говорителка на Белия Дом в писмено изявление съобщи, че решението на републиката да придобие руската система за ПВО прави невъзможно тя да продължи да участва в американската програма за изтребители от пето поколение F-35. \r\n \r\nПревод и редакция:", "date": "2019.11.19", "title": "ТАСС: Ердоган е казал на Тръмп, че е невъзможно Турция да се откаже от С-400"}
{"url": "http://www.focus-news.net/news/2019/11/19/2721013/makfaks-makedoniya-zapochva-sabaryaneto-na-staroto-letishte-v-istanbul.html", "text": "Започна работата по събарянето на истанбулското летище „Ататюрк\", най-голямото и използвано летище в Турция до миналата година, предава македонската информационна агенция  „Макфакс“ . Процесът ще продължи около два месеца. \r\nСлед откриването на новото летище в Истанбул старото беше затворено за полетите на гражданската авиация. Доскоро то беше използвано само от карго, военни и частни самолети \r\nПрез 1933 г. от летище „Ататюрк“ бе изпълнен първият вътрешен полет от Истанбул до Анкара, с който бяха положени основите на турската гражданска авиация. Летището, което носи името на Ататюрк от 1985 г., обхваща площ от над 11 млн. кв. м и обслужваше милиони пасажери от вътрешни и международни полети. \r\n \r\n Тереза Герова", "date": "2019.11.19", "title": "„Макфакс“ (Македония): Започва събарянето на старото летище в Истанбул"}
{"url": "http://www.focus-news.net/news/2019/11/19/2720975/vazstanoveno-e-dvizhenieto-pri-km-13-po-patya-stezherovo-bozhurluk-v-oblast-pleven.html", "text": "Възстановено е движението при км 13 по път III-3002 Стежерово – Божурлук.Това съобщиха от пресцентъра на  Агенция \"Пътна инфраструктура\" .", "date": "2019.11.19", "title": "Възстановено е движението при км 13 по пътя Стежерово - Божурлук в област Плевен"}
{"url": "http://www.focus-news.net/news/2019/11/19/2721008/nalozhiha-myarka-podpiska-na-30-godishen-mazh-otkradnal-2000-leva-ot-pitsariya-vav-varna.html", "text": "30-годишен мъж е с мярка за неотклонение „подписка“ заради кражба на 2000 лева от пицария във Варна. Това съобщиха от  ОДМВР  и допълниха, че служители на Трето Районно управление на МВР в града са установили извършителя на кражбата, след като парите са взети от чекмедже в заведението. Престъплението е извършено през работното време на обекта, на 15-ти ноември. На мъжа е повдигнато обвинение.  \r\nПо данни на ОДМВР, през денонощието е установен крадецът и на маслен радиатор от частен дом на ул. „Бачо Киро“ в града. Извършителят е на 25 години, от Варна. Той е извършил кражбата в периода 16 – 18 ноември. Задържан е за срок до 24 часа в Първо Районно управление на полицията.", "date": "2019.11.19", "title": "Наложиха мярка „подписка“ на 30-годишен мъж, откраднал 2000 лева от пицария във Варна"}
{"url": "http://www.focus-news.net/news/2019/11/19/2721019/normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на границата с Турция. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили.  \r\nМария КУРТЕВА", "date": "2019.11.19", "title": "Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/11/19/2721016/politsai-ot-stolichnoto-treto-ru-zadarzhaha-mazh-v-moment-na-sdelka-s-nezakonen-tyutyun.html", "text": "Полицаи от столичното Трето РУ задържаха мъж в момент на сделка с незаконен тютюн. Това съобщиха от пресцентъра на  МВР . В хода на операция по противодействие на престъпления с акцизни стоки, служители на реда засекли 58-годишен и жена на 47 години, в момент на покупко-продажба на суха растителна маса с мирис на тютюн без акцизен бандерол. Последвали процесуално-следствени действия в дома на мъжа, откъдето са иззети четири плика и един чувал със същото съдържание. Установено е, че общото тегло на растителната маса е около 20 килограма. На адреса е намерена и ловна пушка, боеприпаси за ловно оръжие, множество различни по вид и размер монети, както и пластмасова цистерна с около 100 литра течност с аромат на нефтен продукт, без документи за произход. По случая е образувано досъдебно производство, а мъжът е задържан с полицейска мярка до 24 часа. Работата по случая продължава. Събраните материали предстои да бъдат докладвани в прокуратурата.", "date": "2019.11.19", "title": "Полицаи от столичното Трето РУ задържаха мъж в момент на сделка с незаконен тютюн"}
{"url": "http://www.focus-news.net/news/2019/11/19/2721023/neuron-uchenite-otkriha-s-kakvo-se-razlichava-mozaka-na-novaka-ot-tozi-na-eksperta.html", "text": "Експерименти върху мишки са показали, че с придобиването на опит в изпълнението на каквато и да е задача, невронните мрежи на мозъка стават все по-фокусирани, а решенията не само се взимат по-бързо, но и стават по-ефективни, както и предсказуеми, пише списание  Neuron . \r\nУчени от лабораторията в Cold Spring Harbour (щата Ню Йорк), Колумбийския университет, Лондонския университетски колеж и Института Флетайрон в Ню Йорк са наблюдавали как се променя активността на мозъчните неврони на мишките, учещи се да изпълняват една и съща задача. \r\nЖивотните са получавали мултисензорни сигнали под формата на възникващи едновременно щракания и проблясъци. От тях се е изисквало да съобщават на изследователя с висока или ниска скорост, според тях, постъпват сигналите.  \r\nС тази цел пред тях са инсталирани три кранчета. Трябва да се оближе средният кран, когато разтворът е готов, левият кран - ако скоростта на сигнала е ниска, а десният кран - ако е висока. За верния отговор мишките получават награда. \r\nНеобичайното при експеримента е, че изследователите са записали активността на невроните от самото начало на експеримента, когато мишките все още не разбират какво да правят и до момента, в който те започват много бързо да изпълняват задачата. Това показа как се променя мозъчната активност в процеса на обучение. \r\n„Никой не знаеше каква всъщност невронна активност съпровожда процеса на изучаване на задача при животните или хората“, обяснява ръководителят на изследването Ан Чърчланд. „В повечето изследвания досега се използваха вече обучени животни“. \r\nАвторите открили, че всички опитни мишки тренирали постепенно за около четири седмици. През този период се променя активността на цяла група неврони в мозъка им. В началото на обучението невроните, отговорни за действието, се активират едва след вземане на решението. С овладяването на задачата мишките започват да взимат решения по-бързо и по-бързо, а невроните за действие започват да се активират още преди решението, с известна преднина. Изглежда, че гризачът предварително отдава предпочитание на един от вариантите за решение на задачата. \r\nОказва се, че начинаещите мишки всеки път се замисляли преди да вземат решение, а мишките-експерти знаели предварително какво ще направят и след това само направили корекции в действията си. \r\nЗа да дешифрират невронната активност, учените свързват сензорите на инструментите с малка изкуствена невронна мрежа, изградена на принципа на машинно обучение. Събирайки и обработвайки данни от поредица от наблюдения, програмата се научава да отгатва с голяма степен на вероятност решението на животното. В крайна сметка, когато мишките стават „експерти“, беше обучена изкуствена невронна мрежа и точността на прогнозата й достигна 90 процента. \r\n„Изглежда, че успяхме да прочетем мислите на животното, да предскажем какво ще направи“, отбелязва ръководителят на изследването. „Сега знаем по-добре как субектът взема решения, какви решения смята за правилни или грешни предварително, колко време се изразходва за вземането им р и как изглежда работата на невроните по време на приемането на решенията“. \r\n \r\nПревод и редакция:", "date": "2019.11.19", "title": "Neuron: Учените откриха с какво се различава мозъка на новака от този на експерта"}
{"url": "http://www.focus-news.net/news/2019/11/19/2721015/zhivko-tabakov-obedinena-gradska-desnitsa-grupata-ni-shte-vzeme-reshenie-da-vnesem-promeni-i-pravilnikat-na-obshtinski-savet-burgas-da-bade-razgledan-otnovo.html", "text": "Групата ни ще вземе решение да внесем промени и правилникът на Общински съвет – Бургас да бъде разгледан отново. Това каза пред журналисти председателят на групата „Обединена градска десница“ в Общинския съвет Живко Табаков, предаде репортер на  Радио „Фокус“ – Бургас . „Това, което Иво Баев каза от трибуната, че най-вероятно ще бъде атакувана част от приетия правилник като текстове в съда, не е маловажно. Предполагам, че и нашата група в рамките на няколко дни ще вземе своето решение. Моето лично мнение е, че правилникът не е от най-съвършените, като посочих, че има няколко важни момента в самия правилник“, добави Табаков.  \r\nПо думите му става дума за възможността за повече изказвания от страна на общинските съветници и диалог между тях и администрацията, тъй като, както в предходния правилник, така и в настоящия, при заявено желание от страна на общинската администрация, общинските съветници не могат да отговарят или да задават въпроси към нея. „Видяхте спорния текст за абревиатурите на създаването на групи, това не само ограничава две от политическите партии като нашата – Движение „България на гражданите” (ДБГ) и коалиция „Демократична България“, но в бъдеще много трудно ще могат да се създават групи от приетия правилник“, добави Табаков.  \r\nТой сотбеляза, че не изразява и задоволство от малката представителност по отношение на заместник-председателите. „Предложих да има поне 5 заместник-председатели, тъй като това е едно от скромните права, всяка една група, както в Народното събрание, така и в повечето общински съвети в страната, да имат излъчен заместник-председател. В общи линии неща, които не мога да кажа, че занапред ще дадат по-голяма свобода на колегите - общински съветници, които са избрани от народа“, заяви Живко Табаков. По думите му в крайна сметка това е решението на Общинския съвет. Според него оттук нататък е важно да се търси баланс и добър диалог. \r\nМария КУРТЕВА", "date": "2019.11.19", "title": "Живко Табаков, „Обединена градска десница“: Групата ни ще вземе решение да внесем промени и правилникът на Общински съвет – Бургас да бъде разгледан отново"}
{"url": "http://www.focus-news.net/news/2019/11/19/2721022/vodeshti-eksperti-ot-google-microsoft-facebook-i-amazon-idvat-v-sofiya-na-26-noemvri.html", "text": "Броени дни остават до първата по рода си в България конференция за изкуствен интелект AI&I, съобщиха  организаторите . На 26 ноември 2019 г. в София Тех Парк се събират водещи експерти от Microsoft, Google, Facebook, Amazon, Rimac Automobili, DELL и други. Организатори са  тук, списание “Икономика” и Дигитална национална коалиция. Събитието има за цел да срещне големите технологични корпорации със стартиращия бизнес, академичния свят и публичния сектор, за да дискутират формули за успешно и етично въвеждане на изкуствения интелект в ежедневното управление. \r\nКонференцията ще стартира с два визионерски панела „Човекът срещу машината“, в които ще имате възможност да чуете гледните точки на водещи лектори от Microsoft, Google, Facebook, Amazon, Rimac Automobili и други. \r\nВ рамките на деня ще бъдат представени иновативни решения в различни \r\nобласти: \r\n- FINTECH – “Нарастващият ефект на AI върху финансовите услуги“ \r\n- Публичен сектор – „Как AI  води до революцията в публичния сектор“ \r\n- Здравеопазване - „Как изкуственият интелект трансформира здравеопазването?“ \r\n- Комуникации – „Иновации в сферата на комуникациите и потребителското поведение“; \r\n-  Автоматизация – „Умни решения“. \r\nПо време на дискусията „Smart Cities” ще бъдат презентирани иновативни решения за подобряване на градската среда и качеството на живот. \r\nВ рамките на конференцията ще имате възможността да посетите и две паралелни работилници за Маchine Learning – водена от SAP, както и още специализирани уъркшопа: \r\n- Evolution of the Vehicle Architectures in the Age of AI and ADAS \r\n- Умни договори \r\n- Иновации в денталната медицина \r\nСъбитието предоставя шанс лично и чрез екипа си да се запознаете с най-новите тенденции в областта на изкуствения интелект и какви нови решения могат да послужат във вашата дейност. Ще участват още лектори от DELL Technologies, Vivacom, SAS, UniCredit Bulbank, Телелинк и други. В дискусията ще участва специална селекция от стартиращи компании от България и региона, успешно използващи изкуствен интелект и machine learning  в своите решения. \r\nПовече за конференцията: www.aiconf.bg", "date": "2019.11.19", "title": "Водещи експерти от Google, Microsoft, Facebook и Amazon идват в София на 26 ноември"}
{"url": "http://www.focus-news.net/news/2019/11/19/2721021/zadarzhan-e-izvarshitel-na-krazhba-na-traktor-ot-selskostopanski-dvor-v-s-slivovik-v-oblast-montana.html", "text": "Извършител на две последователни кражби от имот разкриха служители на Участък Медковец след бързи действия по сигнал. Това съобщиха от пресцентъра на  МВР . На 17 ноември около 23.30 часа жител на областния град съобщил, че между 18 и 20 часа от стопанския му двор в с. Сливовик е бил отнет трактор „ТК 80”, който впоследствие намерил преобърнат, със счупени странични стъкла на кабината и поражения в двигателната част, получени при ПТП. Отзовалите се на място полицаи извършили оглед и по случая било образувано досъдебно производство по чл. 216, ал. 1 от НК. В резултат на проведените оперативно-издирвателни действия по „горещи” следи, за часове в с. Медковец е установен извършителят - 34-годишен от Видин, криминално проявен и осъждан. Изяснено, че след инцидента с трактора, мъжът откраднал и мотопед „Пиаджо“ от същия имот, който предал доброволно на полицейските служители. На видинчанина са съставени 2 акта по ЗДвП. Работата по документиране на случая продължава.", "date": "2019.11.19", "title": "Задържан е извършител на кражба на трактор от селскостопански двор в с. Сливовик в област Монтана"}
{"url": "http://www.focus-news.net/news/2019/11/19/2721018/atanas-radev-regionalna-sluzhba-po-zaetostta-burgas-oblastta-e-na-7-mo-myasto-po-nisko-ravnishte-na-bezrabotitsa-v-stranata.html", "text": "Област Бургас е на 7-мо място по ниско равнище на безработица в страната към края на месец октомври. Това каза пред журналисти Атанас Радев, гл. експерт в сектор „Посреднически услуги“ към Дирекция „Регионална служба по заетостта“, предаде репортер на  Радио „Фокус“ – Бургас . По думите му равнището на безработицата в областта към края на месец октомври е 4.8%. „Точно този месец от годината - октомври, в който при нас рязко нараства броят на безработните, Бургас слезе назад в „класацията“ по ниско равнище на безработицата - сега сме на 7-мо място. Пред нас са София - столица, Пловдив, Стара Загора, Перник, Варна и Габрово“, отбеляза Радев.  \r\nТой добави за сравнение, че през летните месеци област Бургас по този показател винаги е била на 2-ро или 3-то място в цялата страна. „Прави впечатление, че през последните години област Ямбол премина от 15-та позиция до 10-та и към момента успява да я задържи“, посочи Радев и допълни, че за първи път от много години на територията на Дирекция „Регионална служба по заетостта“, включваща областите Бургас, Ямбол и Сливен, община Ямбол е с по-ниско равнище на безработицата (2.77% ), спрямо община Бургас(2.99%).  \r\nСпоред директора на „Бюро по труда“ - Бургас Живко Янакиев броят на безработните в областта ще нарасне и през месец ноември, и в националната класация по показател „ниско равнище на безработицата“ тя ще бъде по-надолу.  \r\nМария ПОПЧЕВА", "date": "2019.11.19", "title": "Атанас Радев, Регионална служба по заетостта – Бургас: Областта е на 7-мо място по ниско равнище на безработица в страната"}
{"url": "http://www.focus-news.net/news/2019/11/19/2721020/focus-politsiyata-v-berlin-arestuva-siriets-po-podozrenie-v-terorizam.html", "text": "Полицията във федералната германска столица Берлин арестува 37-годишен сириец, заподозрян в тероризъм, съобщава изданието  Focus .   \r\nСъгласно разпространената информация, мъжът се е интересувал и е обменял мнения в интернет за направата на бомби. „Целта на чата е била подготовката на терористични атаки\", заяви генералният прокурор на Берлин. Специално звено на федералната полиция е арестувало мъжа в сутрешните часове на дня. \r\nСпоред медийни доклади 37-годишният Абдула Х. е включен в списък на потенциалните ислямисти в Германия, които представляват опасност за националната сигурност. Федералната прокуратура в Карлсруе го разследва по подозрение, че е подготвял „тежко престъпление срещу държавата“. Освен това в дома на заподозрения в Берлин е извършен обиск, но не се разкрива информация за резултатите от него. \r\nТвърди се, че от януари 2019 г. обвиняемият в радикален ислямизъм е започнал да набавя необходимите компоненти и химикали за изграждането на взривно устройство.  \r\n \r\n Тереза Герова", "date": "2019.11.19", "title": "Focus: Полицията в Берлин арестува сириец по подозрение в тероризъм"}
{"url": "http://www.focus-news.net/news/2019/11/19/2721024/rumen-petkov-abv-rakovodstvoto-na-bulgargaz-tryabva-da-bade-otstraneno-na-chasa-za-tova-che-obsluzhva-tyasno-korporativni-interesi.html", "text": "Обвиняваме ръководството на „Булгаргаз“ и считаме, че трябва да бъде отстранено на часа за това, че обслужва тясно корпоративни интереси за сметка на интересите на българките индустрия и бит. Това каза лидерът на АБВ Румен Петков на пресконференция в централата на партията, предаде репортер на  Агенция „Фокус“ . Той посочи, че ръководството на „Булгаргаз“ е внесло втечнен газ чрез две компании-посредници, като едната от тях е била тясно обвързана с основния акционер и председател на Надзорния съвет на „Българско-американска кредитна банка“ Цветелина Бориславова, като цената на газът е била запазена практически същата като тази при внос от „Газпром“. „Беше ударен имиджът на САЩ, правителството го направи съвсем съзнателно, за да могат да крадат определени наши сънародници, защото втечненият газ на Гърция струваше 13 евро, те го доставиха в България на стойност 21-22 евро, тоест съвършено близко до това, което купуваме от „Газпром“ и това е престъпление към българската икономика и бит, което става със съучастието на министър-председателя“, добави още Румен Петков.  \r\nТеодора ПАВЛОВА", "date": "2019.11.19", "title": "Румен Петков, АБВ: Ръководството на „Булгаргаз“ трябва да бъде отстранено на часа за това, че обслужва тясно корпоративни интереси"}
{"url": "http://www.focus-news.net/news/2019/11/19/2721029/9241-domakinstva-sa-poiskali-pomosht-za-otoplenie-prez-zimniya-sezon-v-oblast-kyustendil.html", "text": "9241 домакинства са поискали помощ за отопление през зимния сезон в област Кюстендил. Това съобщи за  Радио „Фокус” – Кюстендил  Радостина Васева, директор на Регионална дирекция „Социално подпомагане” – Кюстендил. Издадените заповеди за отпускане на целеви помощи за отопление са 7588, а издадените заповеди за отказ – 985. Останалите 668 заявления са в процес на обработка. През предходния отоплителен сезон броят на подадените заявления - декларации за отпускане на целеви помощи за отопление в дирекциите „Социално подпомагане” от регион Кюстендил е бил 7430. Издадените заповеди за отпускане на целеви помощи за отопление са 6463, а издадените заповеди за отказ – 967.  \r\nВенцеслав ИЛЧЕВ", "date": "2019.11.19", "title": "9241 домакинства са поискали помощ за отопление през зимния сезон в област Кюстендил"}
{"url": "http://www.focus-news.net/news/2019/11/19/2721017/16-solisti-shte-sviryat-na-8-royala-vav-veliko-tarnovo-na-21-noemvri.html", "text": "Класики на творци от Вагнер до Гершуин ще звучат в изпълнение на 16 солисти от 9 държави, които ще свирят на 8 рояла на 21 ноември във Велико Търново. Концертът е от 19,00 ч. в Двореца на културата и спорта „Васил Левски“, съобщиха от  Общината . Уникалното музикалното събитие е част от културния календар на Община Велико Търново и е под патронажа на кмета на старопрестолния град Даниел Панов. То е част от турнето на музикантите в четирите града финалисти в надпреварата за Европейска столица на културата – Пловдив, Варна, Велико Търново и София. Концертът е едно от заключителните събития на Фондация „Пловдив 2019“. „Концерт на 8 рояла“ е музикален проект на живеещия от дълги години в Германия български пианист и педагог проф. Томислав Байнов. Той обединява 16 инструменталисти от девет държави - Германия, Италия, Русия, Канада, Корея, Япония, Словакия, Филипините и България. Във Велико Търново на 32 ръце те ще изпълнят произведения на композиторите Карл Орф, Джоакино Росини, Карл Черни, Рихард Вагнер, Дариус Мийо, Джордж Гершуин и др. Роялите ще бъдат специално озвучени, за да може всеки един зрител ще  се наслади на концерта по най-добрия начин. Диригент  на уникалното събитие ще е Григор Паликаров - познат от сцената на Софийската опера и ръководител на Classic FM Shiny Oreshura, композитор, пианист, преподавател и носител на множество международни награди.По инициатива на Община Велико Търново броен часове преди концерта проф. Томислав Байнов и неговата звездна формация ще проведат майсторски клас с талантливи деца пианисти от града. В урока ще се включат дванадесет възпитаници на Музикална школа към Младежки дом Велико Търново на възраст от 10 до 18 години и четирима ученици пианисти от Средно училище „Емилиян Станев“. Билети за концерта се предлагат в мрежата на eventim.bg, туристическите информационни центрове на ул. Христо Ботев“ №5 и на пл. „Цар Асен I“, както и на касата на Двореца на културата и спорта „Васил Левски“. За учащи и пенсионери има преференциални цени.", "date": "2019.11.19", "title": "16 солисти ще свирят на 8 рояла във Велико Търново на 21 ноември"}
{"url": "http://www.focus-news.net/news/2019/11/19/2721030/zapochna-protsedurata-za-modernizatsiya-na-ulichno-osvetlenie-po-programata-vazobnovyaema-energiya-energiyna-efektivnost-i-energiyna-sigurnost.html", "text": "Министерството на енергетиката обявява покана за набиране на проектни предложения за „Рехабилитация и модернизация на общинската инфраструктура - системи за външно изкуствено осветление на общините“ по Програма \"Възобновяема енергия, енергийна ефективност, енергийна сигурност\", финансирана по Финансовия механизъм на Европейското икономическо пространство 2014-2021 г.Това съобщиха от пресцентъра на  Министерството . \r\nПроцедурата  има за цел да повиши енергийната ефективност чрез технологично обновление и модернизиране на системите за външно изкуствено осветление, собственост на българските общини, и да подобри условията на живот на населението в страната. \r\nДопустими кандидати по процедурата са общините, a техни партньори за изпълнението на проектите могат да бъдат юридически лица от България или страните-донори, както и международни организации.  \r\nОбщият размер на безвъзмездната финансова помощ е 8.2 млн. евро. Бюджетът на всеки отделен проект може да бъде от 200 хил. до 600 хил. евро. Няма изискване за съфинансиране от страна на кандидатите. \r\nКрайният срок за подаване на проектни предложения е 16:30 часа на 5 март 2020 г. Най-късно до 23 януари 2020 г. кандидатите следва да внесат в Агенцията за устойчиво енергийно развитие своите енергийни обследвания за одобрение. Кандидатстването се извършва изцяло по електронен път в системата ИСУН. \r\nЕнергийната ефективност представлява и ще остане приоритет за Република България в дългосрочен план в контекста на усилията за намаляване на енергийното потребление и на зависимостта от внос на енергийни ресурси. Предизвикателствата, свързани с климатичните промени и европейското екологично законодателство, също поставят на дневен ред необходимостта от изпълнение на мерки за енергийна ефективност.  \r\nПо друг проект, финансиран по линия на програмата „Възобновяема енергия, енергийна ефективност, енергийна сигурност“, Агенцията за устойчиво енергийно развитие ще проучи възможностите за използване на хидроенергийния потенциал в съществуващите системи за водоснабдяване и за повишаване потенциала на малки ВЕЦ във водоснабдителните системи. Проектът е на стойност 684.5 хил. лв., изцяло покрити от безвъзмездната финансова помощ по програмата. Партньор по проекта е Дирекцията за водни ресурси и енергия към Министерството на петрола и енергетиката на Кралство Норвегия.", "date": "2019.11.19", "title": "Започна процедурата за модернизация на улично осветление по програмата „Възобновяема енергия, енергийна ефективност и енергийна сигурност“"}
{"url": "http://www.focus-news.net/news/2019/11/19/2721026/dvama-dushi-za-zadarzhani-vav-vrazka-s-ubiystvoto-na-mazha-chieto-tyalo-be-otkrito-v-zemlishteto-na-kv-dolno-ezerovo-v-burgas.html", "text": "В резултат на оперативно-издирвателните действия, предприети от полицейските служители от отдел \"Криминална полиция\" при ОДМВР - Бургас и Второ Районно управление на МВР – Бургас е установена самоличността на мъжа, чието тяло бе открито в землището на кв. \"Долно Езерово\" с огнестрелна рана в областта на гръдния кош. Това е криминално проявен мъж от областния град, съобщиха от пресцентъра на  ОДМВР - Бургас . Към момента са задържани двама души, чиято съпричастност към извършеното деяние е в процес на изясняване.  \r\nПредприети са множество процесуално-следствените действия, сред които огледи, разпити, експертизи и др. Работата по изясняване на детайлите по случая продължава, като действията по разследването активно се наблюдават от Окръжна прокуратура – Бургас. \r\nОт полицията припомнят, че сигнала за откритото тяло е получен около 18.00 часа на 18 ноември т. г. във Второ Районно управление на МВР – Бургас. Районът своевременно е бил отцепен. Служители на отдел \"Криминална полиция\" при ОДМВР – Бургас и Базовата научно-техническа лаборатория са извършили щателен оглед на местопроизшествието. По случая е образувано досъдебно производство.", "date": "2019.11.19", "title": "Двама души за задържани във връзка с убийството на мъжа, чието тяло бе открито в землището на кв. \"Долно Езерово\" в Бургас"}
{"url": "http://www.focus-news.net/news/2019/11/19/2721032/okrazhniyat-sad-v-dobrich-prizna-za-vinovni-trima-podsadimi-obvineni-za-prestapleniya-protiv-parichnata-i-finansovata-sistema.html", "text": "Двама младежи от Добрич и от София, и бащата на мъжа са осъдени на първа инстанция за престъпления против паричната и финансовата система, съобщиха от  пресцентъра на Окръжния съд в Добрич . Окръжният съд в Добрич призна за виновни двете момчета по повдигнатото им обвинение за неправомерно ползване на данни от банкови карти на чужденци, до които получили достъп чрез интернет. 53-годишният мъж е осъден за това, че е получил парични средства, за които е предполагал, че са придобити чрез престъплението, извършено от сина му. Съдът прие за установено, че младежите, които се запознали в интернет, са използвали номера на банкови карти, издадени от финансови институции в Канада и САЩ, без съгласието на титулярите им, за да заплатят поръчки на стоки от сайт за електронна търговия. Столичанинът направил поръчки за 3356.28 лева, а мъжър за 2455.58 лева. Поръчвани били преносими компютри, часовници, смартфон и други стоки. Деянието било извършено в периода септември - октомври 2013 г., когато момчетата са били на 16 и 18 години. Младежът от София е бил непълнолетен, но съдът прие, че е можел да разбира свойството и значението на извършеното и да ръководи постъпките си и го осъди на 1 година лишаване от свобода - условно с 3-годишен изпитателен срок. Наложено му бе и наказание обществено порицание, което да се изпълни посредством обявяване на присъдата чрез общинската администрация по местоживеене. Младежът от Добрич е признат за виновен и за това, че от 12 до 13октомври 2013 г., на преносимия си компютър, през програмата Скайп, съхранявал и предоставил на друго неустановено лице информация за номерата на 34 валидни банкови карти и данни за титулярите им. За двете деяния той получава общо наказание от 2 години лишаване от свобода - условно с 3-годишен изпитателен срок и глоба в размер на 4800 лева. Неговият баща е осъден на 1 година и 6 месеца лишаване от свобода - условно с 3-годишен изпитателен срок и глоба в размер на 3000 лева. Според обвинителния акт мъжът разбрал, че синът му има достъп до данни за кредитни карти на чужденци и с тези данни може да се пазарува чрез интернет. Разбрал още, че в сайтовете за електронна търговия съществува опция за отказ на доставката, при която парите, заплатени за покупката се възстановяват по сметка на клиента. Младежът нямал собствена банкова сметка, но бащата му предоставил данни от свои сметки, по които впоследствие постъпили 943 лв. от отказани поръчки. Сега мъжът е осъден да заплати в полза на държавата и придобитата от престъплението сума. По отношение на двамата мъже делото премина при условията на задочно гледане, тъй като те са напуснали страната, няма данни за завръщането им и местонахождението им е неизвестно. В задочното производство те бяха представлявани от служебни защитници, които пледираха за оправдателни присъди. 22-годишният столичанин присъства на делото, но не се призна за виновен. Неговият адвокат също поиска младежът да бъде оправдан, а при положение, че съдът го признае за виновен да го освободи от наказателна отговорност и да му наложи административно наказание. Постановената от Окръжния съд присъда подлежи на обжалване и протест в 15-дневен срок пред Апелативен съд - Варна.", "date": "2019.11.19", "title": "Окръжният съд в Добрич призна за виновни трима подсъдими, обвинени за престъпления против паричната и финансовата система"}
{"url": "http://www.focus-news.net/news/2019/11/19/2721034/den-na-otvorenite-vrati-organizira-obshtestveniyat-posrednik-na-kazanlak-po-povod-denya-na-balgarskata-advokatura.html", "text": "Ден на отворените врати ще се проведе в Казанлък на 22 ноември по повод Деня на българската адвокатура, каза за  Радио „Фокус“  общественият посредник Гинка Щерева. Тя поясни, че инициативата ще се проведе за поредна година, като нейни организатори са Общественият посредник на Казанлък и Адвокатския съвет при Адвокатска колегия – Стара Загора. В рамките на Открития ден адвокати – членове на колегията, ще предоставят безплатни правни консултации на жители на община Казанлък. Денят на отворените врати ще се проведе от 11.00 до 15.00 часа, в приемната на обществения посредник. \r\nСлавяна ГАЙДАРОВА", "date": "2019.11.19", "title": "Ден на отворените врати организира общественият посредник на Казанлък, по повод Деня на българската адвокатура"}
{"url": "http://www.focus-news.net/news/2019/11/19/2721033/rumen-petkov-abv-poseshtenieto-na-boyko-borisov-v-sasht-se-dalzhi-iztsyalo-na-zakupuvaneto-na-f-16.html", "text": "Посещението се дължи изцяло на двата милиарда, които „мощната“ българска икономика и бит предоставиха на САЩ за едни самолети, които някога и някъде ще получим. Това каза лидерът на АБВ Румен Петков на пресконференция в централата на партията, предаде репортер на  Агенция „Фокус“ . „Много искаме да вярваме, че резултатът от срещата няма да е разгром за българската енергетика. След всички предварителни анонси за енергийните ни взаимоотношения, ние бяхме първите, които приветствахме декларираното намерение от страна на „Дженеръл Електрик“ за участие в реализацията на проекта „Белене“, те са стратегически партньор не само за „Росатом“, а и за България и участието им в „Белене“ му дава съвсем различна тежест“, добави още той.  \r\nПетков изрази и надежда на срещата Борисов-Тръмп българският премиер да защити българския интерес.  \r\nТеодора ПАВЛОВА", "date": "2019.11.19", "title": "Румен Петков, АБВ: Посещението на Бойко Борисов в САЩ се дължи изцяло на закупуването на F-16"}
{"url": "http://www.focus-news.net/news/2019/11/19/2721025/obshti-initsiativi-za-populyarizirane-na-balgarskiya-folklor-obsadiha-vitseprezidentat-iliyana-yotova-i-predsedatelyat-na-mezhdunarodniya-folkloren-sayuz-prof-dorel-kozma.html", "text": "Съвместни инициативи за популяризиране на българския фолклор обсъдиха на среща на „Дондуков“ 2 вицепрезидентът Илияна Йотова и председателят на Международния фолклорен съюз проф. Дорел Козма. Проф. Козма е в България по покана на Съюза на народните читалища, съобщиха от  прессекретариата на държавния глава . „Фолклорът е белег на идентичността на един народ, а фолклорното богатство на България има слава по целия свят“, подчерта вицепрезидентът Йотова и увери проф. Козма в усилията, които полага президентската институция, за съхранението и развитието на народното творчество и традиции не само в границите на България, но и навсякъде по света, където има българи. „Държавните институции трябва да имат време и за култура. Трудно се постигат резултати без подкрепата на държавата. В България виждам подкрепа“, изтъкна от своя страна проф. Дорел Козма. Вицепрезидентът посочи, че през последните години се наблюдава силен интерес сред младите българи към автентичния фолклор, а фолклорните състави на българите в чужбина се множат и привличат и много чужденци. „Трябва да използваме тази енергия. Надявам се и на вашата подкрепа, за да се включат и сънародниците ни зад граница във фестивалите, които се провеждат в България“, заяви Илияна Йотова пред проф. Дорел Козма. Вицепрезидентът посочи, че българският фолклор се развива благодарение на читалищата и подкрепата, която им оказва Съюзът на народните читалища. От своя страна, проф. Козма изтъкна дългогодишното отлично сътрудничество между Международния фолклорен съюз и Съюза на народните читалища. „Успяхме да изградим и здрави връзки между читалищата в България и българските културни центрове в чужбина, дори обмисляме създаването на автентични читалища навън“, отбеляза Илияна Йотова.През следващата година в България се планират няколко инициативи, посветени на автентичния фолклор, с участието на Международния фолклорен съюз. Председателят на Съюза на народните читалища Николай Дойнов отправи покана към вицепрезидента Йотова събитията да се проведат под неин патронаж. Проф. Дорел Козма е в България и за да представи своя книга с поезия и да се срещне с български писатели. Боян Ангелов – председател на Съюза на българските писатели, призова за укрепване на връзките между българските и румънските писатели.За значимия му принос за популяризиране на българския фолклор Илияна Йотова удостои проф. Козма с почетния плакет на вицепрезидента. Международният фолклорен съюз отбелязва 70 години от създаването си. Той обединява федерациите и асоциациите на фолклорни групи от 58 държави. България е представена с Националната федерация на фолклорните групи, обединяваща над 200 танцови и музикални фолклорни състави.  \r\nВ срещата участва и Росен Богданов, главен секретар на Международния фолклорен съюз.", "date": "2019.11.19", "title": "Общи инициативи за популяризиране на българския фолклор обсъдиха вицепрезидентът Илияна Йотова и председателят на Международния фолклорен съюз проф. Дорел Козма"}
{"url": "http://www.focus-news.net/news/2019/11/19/2721014/zdravka-chimeva-turoperator-mnogo-ot-patuvaniyata-predvideni-za-koledno-novogodishnite-praznitsi-veche-sa-sas-zapalneni-broyki.html", "text": "Много от пътуванията, предвидени за коледно-новогодишните празници, вече са със запълнени бройки. Това каза за  Радио „Фокус“ - Пирин  Здравка Чимева, туроператор от Благоевград. По думите ѝ голяма част от жителите на област Благоевград са се възползвали от ранните записвания, защото за тях е имало големи намаления. „Запълването на бройките не е нещо, което е необичайно, защото съвсем нормално е в края на ноември да се наблюдава по-голяма активност от страна на хората. В момента има доста добри оферти за коледно – новогодишните празници, които се предлагат от съседните ни страни като Сърбия, Македония и Албания. Що се касае до Гърция, там нещата са малко по „тежки“, но ми прави впечатление, че доста колеги започнаха да организират почивки за празниците и там“, каза още Чимева.  \r\nТя добави, че в Благоевградска област хората предпочитат еднодневни пътувания до град Драма, които да се правят в този период. „Там преди няколко години се появи една много хубава инициатива „Градът на мечтите“ или „Градът на Дядо Коледа“, която се радва на много голям интерес. Разходката до там е много приятна, особено за децата, защото се наблюдава една празнична обстановка с много закачки и сцени. Това са направили нашите съседи за Коледа и Нова година“, отбеляза Чимева. Тя коментира, че за съжаление, офертите за празниците, които се предлагат в Сърбия, Албания, Македония са по-ниски от това, което се предлага като услуга на нашият пазар. „Затова повече от българите, които искат да почиват някъде за тези празници се ориентират към съседните ни държави. Естествено предлагат се и по-екзотични маршрути, в зависимост от желанието и възможностите на хората, които искат да пътуват“, уточни Чимева.  \r\nЛивия НИНОВА", "date": "2019.11.19", "title": "Здравка Чимева, туроператор: Много от пътуванията, предвидени за коледно-новогодишните празници, вече са със запълнени бройки"}
{"url": "http://www.focus-news.net/news/2019/11/19/2721031/rumen-petkov-abv-vodniyat-rezhim-v-pernik-se-sluchi-zaradi-upravlenska-nemosht-i-korporativni-interesi.html", "text": "Бедствието в резултат на управленска немощ, подчинено на корпоративни интереси, доведе до трагедията с водния режим в Перник. Това каза лидерът на АБВ Румен Петков на пресконференция в централата на партията, предаде репортер на  Агенция „Фокус“ . Големият въпрос, по думите на Петков, е кога точно нивото на язовир Студена е паднало под критичния минимум. „Ние твърдим, че става дума за 8 месеца и в тези 8 месеца отишлата си г-жа кмет на Перник , шефът на ВиК-Перник и областният управител носят пълната административна, управленска и политическа отговорност, защото на бюрото на областния управител всяка седмица има справка за състоянието на язовирите“, посочи той. Отговорът на този въпрос лидерът на АБВ видя в отпуснатите 32 милиона за подводния ремонт на стената на язовир Студена. „Колко време продължи той? Как беше направен? Кой го направи? Защо отишлият си кмет не обяви бедственото положение преди 6 месеца и не взе мерки да бъде наложен режим“, запита той. Румен Петков посочи, че ако мерките се бяха взели преди половин година, водният режим на Перник щеше да е в много по-добри условия и много по-поносим, отколкото е в момента. „Не твърдим, че това е, защото шефът на ВиК-Перник е кум на отишлата си кметица, но тези неща също трябва да са ясни“, добави още той.  \r\nПетков посочи, че министър-председателят Бойко Борисов също носи лична отговорност за създалата се ситуация в Перник. „Ако трябва, всеки от нас ще ходи един път седмично, за да го обяснява на перничани. Осем месеца тотално мълчание на държавните служби. Цялата политическа отговорност я носи министър-председателят: ако държи този областен управител, ако държи този шеф на ВиК-Перник, министър-председателят лично решава въпросите“, добави още той.  \r\nТеодора ПАВЛОВА", "date": "2019.11.19", "title": "Румен Петков, АБВ: Водният режим в Перник се случи заради управленска немощ и корпоративни интереси"}
{"url": "http://www.focus-news.net/news/2019/11/19/2721027/sport-luis-enrike-pred-zavrashtane-nachelo-na-ispaniya.html", "text": "Луис Енрике е пред завръщане начело на националния отбор на Испания. Поне това твърдят медиите в страната. В момента начело на Испания е Роберто Морено, който пое поста след оттеглянето на Енрике през юни. Очаква се новината за завръщането на Енрике да бъде обявена днес от испанската федерация. Бившият треньор на Барселона напусна, за да бъде близо до болната си от рак на костите дъщеря Ксана. За съжаление обаче 9-годишното момиченце почина. Морено беше в щаба на Лучо и го замести в тежкия момент, а след това изведе Испания до триумф в квалификациите, като отборът спечели групата си без да допусне загуба. Шефовете на испанската федерация оценяват стореното от Морено, но желанието им е Енрике да се завърне за европейското първенство. От страна на Морено нямаше никакъв проблем да отстъпи мястото си на Енрике и отново да влезе в щаба му.", "date": "2019.11.19", "title": "Спорт: Луис Енрике пред завръщане начело на Испания"}
{"url": "http://www.focus-news.net/news/2019/11/19/2721040/d-r-rosen-karadzhov-da-se-otglezhda-shafran-ne-e-po-trudno-ot-otglezhdaneto-na-vsyaka-zemedelska-kultura.html", "text": "Да се отглежда шафран не е по-трудно от отглеждането на всяка земеделска култура, каза за  Радио „Фокус“ – Видин  д-р Росен Караджов, който е личен лекар в с. Арчар и отглежда шафран. “Преди 2-3 години се захванахме с отглеждането на шафран с мой колега от София. Идеята да се занимавам с това бе на сина ми. Първоначално започнахме да отглеждаме шафран върху малки площи в  едно шуменско село и видяхме, че има условия за развитие на шафрана. В момента отглеждаме шафран върху 2,5 дка нива край Арчар“, обясни д-р Карадажов и допълни, че като пряка земеделска работа с  отглеждането на шафран се занимава той и съпругата му. Производството на шафран не се субсидира от държавата,  процесите по отглеждането му са изцяло ръчни. Лекарят обясни, че е необходима първоначална инвестиция за закупуването на луковиците, а пазарът за реализирането на шафран все още не е разработен добре. „За нас това не е традиционна подправка. В страната има доста амбицирани хора, които произвеждат шафран, но във Видинския край мисля, че само аз отглеждам шафран“, допълни д-р Караджов. Той посочи, че луковиците на шафрановия минзухар се засаждат в края на август началото на септември и в средата на октомври започва първият цъфтеж. След месец на усилен цъфтеж растението остава в зелен вид и презимува така дори и под снега.   „Цветята се откъсват от стеблото и веднага след това се отделят ценните тъмночервени близалца от цветето. При отделянето на близалцата трябва да се внимава да не се разкъсва комплекта от 3 броя за цвете, но и да не се оставя от бялата част към стеблото. Това допринася за по- високото окачествяване на шафрана“, казва д-р Караджов. След това събраните близалца се изсушават и който желае да продава шафран трябва да го изследва в сертифицирана за това лаборатория. Д-р Караджов обясни, че шафранът съдържа вещества, които са много близки до тези, налични в ретината на окото и забавят макулната дегенерация. „С голям български производител на чай влагаме шафран и патентоваме продукта като запазена марка. Ще участваме в голямо чаено изложение в София с този продукт. Шафранът е не само екзотична подправка, но е  много полезен при макулната дегенерация на ретината при определени дозировка. Има научни разработки на тази тема. Употребата на такъв чай в рамките на 2-3 месеца води до значително подобрение на зрението им“, обясни д-р Караджов.  \r\nАнна ЛОЗАНОВА", "date": "2019.11.19", "title": "Д-р Росен Караджов: Да се отглежда шафран не е по-трудно от отглеждането на всяка земеделска култура"}
{"url": "http://www.focus-news.net/news/2019/11/19/2721037/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево” на границата със Северна Македония. Това съобщи за  Радио „Фокус” – Кюстендил  дежурният на пункта. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Не са наложени ограничения за движението на автомобилите.  \r\nВенцеслав ИЛЧЕВ", "date": "2019.11.19", "title": "Нормално се извършва преминаването през ГКПП „Гюешево”"}
{"url": "http://www.focus-news.net/news/2019/11/19/2721035/29-noemvri-e-krayniyat-srok-za-podavane-na-nominatsiite-v-anketata-za-sportist-na-godinata-na-veliko-tarnovo.html", "text": "29 ноември е крайният срок за подаване на номинациите в анкетата за „Спортист на годината на Велико Търново“. Право на номинации за годишната класация имат всички спортисти, състезаващи се за спортни клубове от община Велико Търново, както и съответните треньори от спортните клубове. Те ще направят номинациите в 3 категории: „Спортист на годината“ - мъже и жени“, „Спортист на годината - юноши и девойки“ и „Треньор на годината“. Това съобщиха от пресцентъра на  Общината . В категорията „Треньор” трябва да бъдат посочени успехите и мотивите за съответната номинация. \r\nСпоред правилата в статута за 2019 година наградените ще бъдат разпределени в категория мъже и жени - 7 спортисти, юноши и девойки - 7 спортисти, 1 треньор на годината. \r\nДо края на месец ноември предложенията ще се адресират до кмета Даниел Панов и ще бъдат внесени в Общината. Ако спортен клуб подаде некоректна информация, номинациите на този клуб ще отпадат от анкетните карти. \r\nСпортните експерти ще обобщават предложенията и ще подготвят информацията в анкетен вид за гласуване. До 10 декември ще се проведе гласуването за трите категории. Право на глас ще имат представители на Постоянната комисия по спорта, туризма, децата и младежта при Великотърновския общински съвет, по един журналист от местните медии и спортните", "date": "2019.11.19", "title": "29 ноември е крайният срок за подаване на номинациите в анкетата за „Спортист на годината на Велико Търново“"}
{"url": "http://www.focus-news.net/news/2019/11/19/2721039/obshtinski-savet-burgas-glasuva-novi-chlenove-predsedateli-i-zam-predsedateli-na-postoyannite-komisii.html", "text": "Общински съвет - Бургас гласува нови членове, председатели и зам.-председатели на постоянните комисии, предаде репортер на  Радио „Фокус“ – Бургас . Председател на Комисията по бюджет и финанси е Красимира Маркович, на Комисия по правни въпроси - Иво Баев, на Комисията по икономика и инвестиционни политики - Константин Бачийски, а зам.-председател е Тодор Йосифов, на Комисията по наука, иновации и оперативни програми – Сотир Сотиров, а Севдалина Турманова е зам.-председател, Комисия по обществен ред и сигурност - Живко Господинов - председател, Костантин Луков - заместник председател, Комисия по образование и вероизповедания - Виолета Илиева е председател, а Стоян Коларов - зам.-председател.  \r\nНа Комисията по здравеопазване председател е Антонио Душепеев, Комисия по социални дейности – председател е Чанко Мирчев, а зам.-председател – Борис Ангелов, Комисия по спорт, деца и младежки дейности - Йордан Георгиев - председател, Георги Маринчев - зам.-председател, Комисия по транспорт и безопасност на движението - Манол Тодоров - зам.-председател, Евелина Михалева – председател, Комисия по морско дело и рибарство - Георги Събев - председател, Николай Стоянов - зам.-предсетедал, Комисия по опазване на околната среда, земеделие и храни - Бойчо Георгиев - зам.-председател, Георги Митев – председател, Комисия по устройство на територията - председател - Петър Статев, Милен Ненчев - зам.-председател, Комисия по общинска собственост, общински предприятия и дружества - Георги Дракалиев – председател, Кирил Начев - зам.преседател, Комисия по международно сътрудничество и връзки с гражданското общество - председател е Кирил Начев, а зам.-председател - Калояна Живкова, Комисия по култура и читалищна дейност - Веселин Пренеров – председател, Георги Спасов - зам.-председател, Комисия по туризъм - Живко Табаков - председател, Пеньо Мечков - зам.-председател, Комисия по установяване на конфликт на интереси - Анелия Иванова - председател, Диян Георгиев - зам.-председател. \r\nМария КУРТЕВА", "date": "2019.11.19", "title": "Общински съвет - Бургас гласува нови членове, председатели и зам.-председатели на постоянните комисии"}
{"url": "http://www.focus-news.net/news/2019/11/19/2721045/premierat-boyko-borisov-dva-pati-i-polovina-e-rastat-na-prekite-investitsii-u-nas-za-parvite-devet-mesetsa-na-godinata.html", "text": "Два пъти и половина е ръстът на преките инвестиции у нас за първите девет месеца на годината според данните на БНБ.Това написа премиерът Бойко Борисов във  \"Фейсбук\"  профила си. \"За януари – септември 2019 г. преките чуждестранни инвестиции в страната нарастват със 714.5 млн. евро (при увеличение с 283.4 млн. евро за януари – септември 2018 г.). Инвеститорите са добре дошли у нас и им благодаря за доверието в българската икономика. Държавата ще продължи своето сътрудничество с инвеститорите, което ще доведе до разкриването на още заводи, предприятия, бизнес сгради, нови работни места и по-високи доходи за хората\", пише още премиерът.", "date": "2019.11.19", "title": "Премиерът Бойко Борисов: Два пъти и половина е ръстът на преките инвестиции у нас за първите девет месеца на годината"}
{"url": "http://www.focus-news.net/news/2019/11/19/2721036/kathimerini-turtsiya-mozhe-da-bade-chast-ot-satrudnichestvoto-v-iztochnoto-sredizemnomorie-ako-promeni-povedenieto-si.html", "text": "Въпреки изменчивото поведение на турския президент Реджеп Тайип Ердоган, американците, наред с други, твърдят, че Западът не трябва да позволява Турция да бъде „загубена“. В този контекст те биха искали да видят страната като част от плановете за енергийно сътрудничество в Източното Средиземноморие, отбелязва гръцкото електронно издание  Kathimerini .  \r\nТова е цел, която не само не среща съпротива от страна на Гърция и Република Кипър, а дори би била приветствана като положително развитие, но при определени условия. Това не е нищо друго, освен ангажимент на Турция да спазва международното право и принципа на добросъседските отношения.  \r\nИзточното Средиземноморие всъщност е един от въпросите, които ще бъдат разгледани на конференцията за Югоизточна Европа и Източното Средиземноморие, организирана от Kathimerini и Икономическия форум в Делфи.  \r\nПричината за забавянето в постигането на тази цел е поведението на Турция, която става все повече агресивна и предизвиква напрежение в отношенията с почти всички свои съседи. Държанието на президента добавя повече напрежение към вече нестабилната ситуация. Турция изглежда, че се чувства ограничена от своите сегашни граници и затова Ердоган настоява за преразглеждане на Лозанския договор, което би повлияло не само на Гърция, но и на региона като цяло.    \r\nВсичко това ще влоши регионалната дестабилизация, която предизвиква загриженост сред много страни и е изпълнена с опасности. Подобни опасения бяха изразени и на друга конференция, организирана от Израело-елинския форум в Ерусалим. Не е изненадващо, че почти всички съседи на Турция изразиха недоволство по повод на нейното поведение през последните няколко месеца и експанзионистичната реториката на президента.  \r\nСтраните не могат да избират съседите си. И като се има предвид географията, както и геополитическите и практическите въпроси, вместо да бъде заплаха или дестабилизиращ фактор, Турция може да бъде част от сътрудничеството в Източното Средиземноморие.  \r\nАко Турция промени своето поведение, приеме определени реалности, признае Международното морско право и международните договори, започне да се държи като нормална държава към Гърция, Кипър, Египет, Сирия, Израел и други, тогава нейните съседи ще бъдат готови да работят с нея за регионалното развитие, което е от полза за всички.", "date": "2019.11.19", "title": "Kathimerini: Турция може да бъде част от сътрудничеството в Източното Средиземноморие, ако промени поведението си"}
{"url": "http://www.focus-news.net/news/2019/11/19/2721038/tass-stoltenberg-shte-obsadi-s-makron-izyavlenieto-mu-za-mozachnata-smart-na-nato.html", "text": "Генералният секретар на НАТО Йенс Столтенберг ще обсъди през следваща седмица с президента на Франция Еманюел Макрон изказването му за „мозъчната смърт“ на Алианса, и ще му каже, че Европейският съюз е неспособен да замени Северноатлантическата организация, предава  ТАСС . \r\n„Следващата седмица ще бъда в Париж, за да се срещна с президента Макрон. Ще обсъдя с него това (критиките на френския лидер), ще говорим и че НАТО реагира оперативно на предизвикателствата“, заяви Столтенберг на пресконференция в Брюксел. „ЕС не може да замени НАТО. Нужно е и едното, и другото. Особено след Брекзит ЕС няма да може да защити Европа, защото 80% от инвестициите няма да са от ЕС. Най-главното, което можем да дадем на Европа е ядреното сдържане“. \r\nСтолтенберг подчерта, че възнамерява да чуе аргументите на Макрон във връзка с неговата критика. \"Най-добрият начин да разберем различията е да седнем и да ги обсъдим, да видим какви са аргументите. Но НАТО е много силна организация, получаваме много средства, а САЩ подкрепят Европа, европейските страни инвестират повече. И правим много повече, отколкото в предишните десетилетия“, добави генералният секретар. \r\nМакрон в интервю за списание The Economist заяви, че НАТО напълно е загубило координацията в рамките на съюза и е в състояние на „мозъчна смърт“. Френският президент отбеляза също, че Европа трябва да започне да мисли за себе си като независима геополитическа сила, в противен случай тя „няма да контролира съдбата си“. \r\n \r\nПревод и редакция:", "date": "2019.11.19", "title": "ТАСС: Столтенберг ще обсъди с Макрон изявлението му за „мозъчната смърт“ на НАТО"}
{"url": "http://www.focus-news.net/news/2019/11/19/2721048/d-r-zhitiyan-atanasov-urolog-v-umbal-sveta-marina-pleven-ideyata-na-mesetsa-na-mazhkoto-zdrave-e-da-se-nasarchat-poseshteniyata-pri-spetsialist.html", "text": "Идеята на месеца на мъжкото здраве е да се насърчат посещенията при специалист. Това каза за  Радио „Фокус“   д-р Житиян Атанасов, уролог в УМБАЛ „Света Марина” - Плевен по повод месеца на мъжкото здраве ноември, наричан още „мовембър”. „Идеята за месец ноември, месец на мъжкото здраве, е възникнала в Австралия, където група младежи решават да възстановят идеята за добрия мустак и добрия външен вид на мъжа. Оттам насетне се ражда насоката  за проследяване на мъжкото здраве точно през този месец на годината” каза д-р Житиян Атанасов. Той допълни, че  от тогава са набрани много средства за онкоболни пациенти. „Мовембър акцентира основно върху карцинома на простатната жлеза и рака на теститсите при мъжете.  Профилактичният преглед при уролог трябва да се извършва всяка година или най-много на две години.  С целия екип на болницата се надяваме колкото се може повече млади мъже да обърнат внимание на това”, подчерта още д-р Житиян Атанасов.  \r\nВиолета КРЪСТЕВА", "date": "2019.11.19", "title": "Д-р Житиян Атанасов, уролог в УМБАЛ „Света Марина” - Плевен: Идеята на месеца на мъжкото здраве е да се насърчат посещенията при специалист"}
{"url": "http://www.focus-news.net/news/2019/11/19/2721043/pleven-investira-v-ekologichen-elektrotransport-sas-sredstva-po-opos.html", "text": "Министърът на околната среда и водите Нено Димов, кметът на община Плевен Георг Спартански и управителят на „Тролейбусен транспорт“ ЕООД инж. Ангел Несторов подписаха договор за обществен електротранспорт в общината. Това съобщиха от пресцентъра на  МОСВ . Проектът е финансиран по Оперативна програма „Околна среда 2014-2020 г.“ (ОПОС). Общият размер на инвестицията е 18 млн. лв. ОПОС осигурява 15 млн. лв. По проекта ще бъдат закупени 14 нови електрически автобуси и 14 зарядни станции. Предвижда се монтаж на станциите за бавно зареждане на автобусите в двете депа - тролейбусно депо на ул. „Кичево“ № 4 и тролейбусно депо в жк „Дружба“, ул. „Александър Малинов“ № 53. Експлоатацията на новите превозни средства ще се оптимизира чрез интегриране на новопридобитите електрическите автобуси към съществуващите интелигентни транспортни системи на масовия градски обществен транспорт на гр. Плевен. С изпълнението на проекта ще се намали количеството емисии на фини прахови частици (ФПЧ10) с източник транспорт от 0,43 на 0,33 тона на година. Реализирането на дейностите ще допринесе за подобряване качеството на атмосферния въздух за над 95 000 жители на община Плевен. Срокът за изпълнение на дейностите е 40 месеца.", "date": "2019.11.19", "title": "Плевен инвестира в екологичен електротранспорт със средства по ОПОС"}
{"url": "http://www.focus-news.net/news/2019/11/19/2721047/sport-antoan-grizman-obmislya-da-napusne-barselona.html", "text": "Нападателят на Барселона Антоан Гризман може да напусне клуба, съобщава каталунският вестник „Спорт\". Според информацията френският национал не се чувства щастлив в Барселона и е готов да си тръгне след края на сезона. През настоящия сезон 28-годишният французин изигра 15 мача за Барселона, в които отбеляза четири гола. \r\nПо-рано френски медии съобщиха, че ръководството на Барселона обмислят продажба на нападателя, който привлякоха срещу 120 милиона евро.", "date": "2019.11.19", "title": "Спорт: Антоан Гризман обмисля да напусне Барселона"}
{"url": "http://www.focus-news.net/news/2019/11/19/2721051/zam-ministar-yanko-ivanov-podobryavane-kachestvoto-i-bezopasnostta-na-hranite-e-sred-nay-vazhnite-prioriteti-na-mzgh.html", "text": "„Един от най-важните приоритети на МЗХГ е подобряване качеството и безопасността на храните“, съобщиха от пресцентъра на  МЗХГ . Това каза заместник-министърът на земеделието, храните и горите доц. д-р Янко Иванов по време на честването на Дeня на хранително-вкусовата промишленост в България. Той допълни, че начините, чрез които се реализират тези политики обхващат, както създаването на ново законодателство и усъвършенстване на съществуващото, така и подобряване и развиване механизмите на контрол. „Министерството създава възможно най-добри условия на достъп на българските храни на пазара, включително и директно от фермата или малкия производител, чрез така наречените  къси вериги на доставки“, каза още зам.-министърът. Той посочи, че браншът залага едновременно на традициите и новаторството, като големият брой нови продуктови предложения, които присъстват на пазара,  се обуславят от по-високите потребителски изисквания. По думите му, от голямо значение е използването на суровини, които отговарят на европейските стандарти за качество и безопасност. Заместник-министърът връчи награди на отличените в конкурса „Хранително-вкусова промишленост-фирмени нови продукти и технологии“.", "date": "2019.11.19", "title": "Зам.-министър Янко Иванов: Подобряване качеството и безопасността на храните е сред най-важните приоритети на МЗГХ"}
{"url": "http://www.focus-news.net/news/2019/11/19/2721050/uchenitsite-v-dupnitsa-shte-poluchat-obrazovatelni-komplekti-za-zasazhdane-na-darveta.html", "text": "Учениците в Дупница ще получат образователни комплекти за засаждане на дървета. Това съобщи за  Радио „Фокус” – Кюстендил  Христо Апостолов, пресаташе на Община Дупница. По предложение на фондация „77” и инициативата „Гората.бг” учениците от училищата в Община Дупница ще получат напълно безвъзмездно образователни детски комплекти за засаждане на дървета. Засаждането на дърво е приятен и забавен начин децата да научат каква е ролята на дърветата в природата и в живота на хората. Знанието, добито по този нагледен и изследователски начин, се запечатва ярко и трайно в съзнанието на децата. Училищата в Община Дупница, заявили участие в тази инициатива, ще получат 1350 комплекта. Ще се посадят червен дъб, явор и японска дюля в екологични саксии от рециклиран материал. В продължение на година, те ще бъдат отглеждани от децата и училищата, след което ще бъдат посадени на територията на общината. \r\nВенцеслав ИЛЧЕВ", "date": "2019.11.19", "title": "Учениците в Дупница ще получат образователни комплекти за засаждане на дървета"}
{"url": "http://www.focus-news.net/news/2019/11/19/2721046/burgaskite-sastezateli-ot-sporten-klub-po-akrobatika-akro-dzhamp-se-predstaviha-blestyashto-na-natsionalniya-turnir-mlad-akrobat.html", "text": "Блястящо се представиха бургаските състезатели от Спортен клуб по акробатика (СКА) \"Акро - джъмп\" на  националния турнир \"Млад акробат\". Даниел Стойчев спечели  златен медал , Антон Димитров сребърен медал, а Никол Климкина бронзов медал  в индивидуално изпълнение. Това съобщиха от пресцентъра на  Община Бургас . В състезанието са взели участие  250 състезатели от 11 клуба. Турнирът се организира от Българсаката федерация по спортна акробатика. При двойките успехи за клуба постигнаха  Валентин Василев (\"Акро - джъмп\") и Ивет Тодорлиева (СКА \"Черноморец\") - златни медали смесена двойка; Никола Видов и  Александър Клековкин  - златни медали мъжка двойка; Александър Желев и Петър Боянов  -златни медали мъжка двойка; Мая Георгиева и Светоана Николова - сребърни медали женска двойка; Жаклин Жекова и  Ивайла Кържев - сребърен медал женска двойка;Алекса Кирякова, Габриела Кирякова, \"Акро - джъмп\", Стела Няголова (СКА \"Черноморец\")  - бронзови медали. Много добро и достойно  представяне и на другите деца които  се класираха в шестицата, Теодора Драгоманова, Александра Ганева, Пламена Жекова,Мария Танева, Димяна  Стоянова, Гриша Генов. \"Браво деца, вие сте нашата гордост,продължавайте да тренирате упорито защото труда се възнаграждава\", коментира  с удовлетворение Женя Станева-председател на СКА \"Акро - джъмп\" Бургас.", "date": "2019.11.19", "title": "Бургаските състезатели от Спортен клуб по акробатика \"Акро - джъмп\" се представиха блестящо на националния турнир \"Млад акробат\""}
{"url": "http://www.focus-news.net/news/2019/11/19/2721049/aftonbladet-shvetsiya-deset-mita-za-kuchetata.html", "text": "Не можеш да научиш старо куче на нови трикове. Ако кучето маха с опашка, значи се радва. Малките кучета не се нуждаят от обучение. Помиярите са по-здрави от чистокръвните. И както всеки, разбира се, знае, една кучешка година е равна на седем човешки. Истина ли е това, или са просто упорити стереотипи? Ето десет често срещани мита за най-добрия приятел на човека, пише шведското издание  Aftonbladet . \r\n \r\n Не можеш да научиш старо куче на нови трикове \r\nЛъжа! Ние, хората, се учим на нови неща през целия си живот. Кучетата са абсолютно същите. Тук става въпрос по-скоро за мотивация, а не, че старото животно не иска да се учи. И въпреки че не е толкова лесно за старото куче да научи нещо, колкото за младото, се пак това е възможно, като се имат предвид личностните характеристики на застаряващото куче. \r\n \r\n Кучето, което маха с опашка, се радва \r\nЛъжа! Ако кучето маха с опашката си, така че цялата му задна част се клати и в същото време се навежда на предните си лапи, а повдига задните нагоре, това обикновено означава, че то е настроено дружелюбно. Но ако кучето много активно размахва опашката си, като в същото време остава неподвижно, това може да е знак за агресия. \r\n \r\n Кучетата имат вродено желание да се подчиняват \r\nЛъжа! Има много доказателства, че кучетата, като всички нормални животни, са мотивирани от храна, напитки, секс, игри и близки отношения. Просто те необичайно бързо успяват да изградят близки отношения с хората. \r\n \r\n Куче, което ръмжи, трябва да бъде наказано \r\nЛъжа! Кучетата ръмжат, когато нещо им се струва заплашително. Ако накажете куче, което се опитва да ви предупреди за заплаха, то все пак ще остане тревожно, но няма да ви съобщи. Тогава заплахата може да се доближи и кучето ще реагира чрез ухапване. Ако вместо това научите кучето си да разбира дадена ситуация, то няма да я възприеме като заплашха, което означава, че няма да се наложи да ръмжи. \r\n \r\n Кучетата са животни, за които са естествени глутницата и ясната социална йерархия \r\nЛъжа! Погледнете всички бездомни кучета наоколо и кучетата динго. Те не правят глутници. По-скоро те формират гъвкави отношения помежду си. \r\n \r\n Играта на дърпанка прави кучетата агресивни \r\nЛъжа! Всъщност е точно обратното. Много кучета обичат да дърпат въже уили друго, което всъщност е сътрудничество във взаимодействие с имитация на плячка, тоест с играчка. Всички игри са полезни, ако и кучето, и човекът получават радост от тях. \r\n \r\n Декоративните кучета не се нуждаят от обучение \r\nЛъжа! Всички кучета се нуждаят от умствена и физическа подготовка. Кучетата се нуждаят от нови зрителни, слухови и обонятелни впечатления, за да се чувстват добре. Важно е да играете с кучето и да го стимулирате по всякакъв начин. Кучето ви ще бъде по-забавно и здравословно, а в допълнение връзката ви с него ще се засили. \r\n \r\n Помиярите са по-здрави от породистите кучета \r\nОтчасти е вярно! Когато две чистокръвни кучета от различни породи се чифтосват, първото поколение кученца е най-често по-здравословно от оригиналните породи, тъй като се смесват две напълно различни групи гени. Така кученцата избягват наследствени заболявания, свързани с определена порода. Когато два помияра се чифтосват, няма гаранция, че кученцата ще се родят по-здрави. \r\n \r\n Ако носът е сух и топъл, това означава, че кучето е болно \r\nЛъжа! Има няколко причини, поради които носът на кучето може да бъде топъл и сух и не всички са свързани със здравето. Кучето може да се нагрее на слънце, да лежи близо до източник на топлина или да остане в помещение с лоша вентилация. Носът на кучето през деня е или мокър, или сух. Но гледайки носа на кучето, можете да контролирате други проблеми. Например кучетата с по-светъл нос по-често изгарят на слънце и може да се нуждаят от слънцезащитен крем. Кучетата могат, също като хората, да получат рак на кожата, ако не са защитени от слънцето. И ако носът е сух и напукан, тогава кучето вероятно има някакво кожно заболяване. \r\n \r\n Една кучешка година се равнява на седем човешки \r\nЛъжа! Това би означавало, че възрастта на 15-годишно куче съответства на 105 човешки години. Много кучета в добро здраве живеят до 15 години, докато с хора, които са повече от 100, нещата не са толкова добри. Това е опростен начин да се опише скоростта на стареене на кучето. Едногодишното куче е около възрастта на тийнейджър, а осемгодишно куче съответства на мъж на средна възраст. \r\n \r\nПревод и редакция:", "date": "2019.11.19", "title": "Aftonbladet (Швеция): Десет мита за кучетата"}
{"url": "http://www.focus-news.net/news/2019/11/19/2721054/tass-osem-dushi-sa-postradali-pri-eksploziya-v-zavod-za-opasni-promishleni-otpadatsi-v-cheshkata-republika.html", "text": "Експлозия е избухнала в един от цеховете на индустриално предприятие за ликвидиране на опасни промишлени отпадъци в населено място близо до град Чешка липа в северната част на Чешката република. В резултат са пострадали осем души. Това съобщи пред репортери говорителят на противопожарната служба на републиката Лусия Глажкова, предава  TACC . \r\n„Имало е експлозия в завод, при която са ранени осем служители. Състоянието на двама от тях се оценява като критично. Експлозията е избухнала в резултат на смесване на няколко експлозивни вещества с вода. Какви са те, все още не е установено\", поясни Глажкова. \r\nСъгласно думите й към момента на аварията в производствения цех са се намирали деветима служители. Пожарникарите са успели бързо да потушат огъня, възникнал на територията на предприятието. \r\nМеждувременно качеството на въздуха в близките населени места се е влошило и затова пожарникарите са препоръчали на местните жители да се въздържат от проветряване на помещенията. \r\n \r\n Тереза Герова", "date": "2019.11.19", "title": "ТАСС: Осем души са пострадали при експлозия в завод за опасни промишлени отпадъци в Чешката република"}
{"url": "http://www.focus-news.net/news/2019/11/19/2721053/ministar-emil-karanikolov-turski-kompanii-prouchvat-vazmozhnostite-za-investitsii-u-nas.html", "text": "Министър Емил Караниколов откри инвестиционен форум с участието на над 150 представители на фирми от Турция. Близо 1 млрд. евро са турските инвестиции в България, а само за първото полугодие на 2019г. турски компании са инвестирали 23 млн. евро у нас. Това заяви министърът на икономиката Емил Караниколов при откриването на Форум „България – инвестиционна среда“, на който участието взеха над 150  представители на турски компании. Това съобщиха от пресцентъра на  Министерство на икономиката . Събитието е част от посещението на представители на  Световния турски бизнес съвет (DTİK) в страната ни и бизнесмени от секторите  машиностроене, транспорт и логистика, електроника, електротехника, автомобилостроене, туризъм и др. Икономическият министър подчерта предимствата на България като инвестиционна дестинация и посочи, че в последните години се отбелязва стабилен икономически ръст, както и че страната ни е лидер в региона по финансова стабилност, макроикономическо развитие и състояние на кредитния  рейтинг. „България е сред страните с най-ниски данъчни ставки в Европа и се отличава с най-ниските оперативни разходи в ЕС“, изтъкна той и допълни, че активно се работи развитието на индустриалните зони в цялата страна и инвестиране в образованието. По думите му отчита се ръст на износа и на Брутния вътрешен продукт, а стоките които се изнасят от страната са с висока добавена стойност, което подобрява конкурентоспособността на икономиката. „Съществува потенциал за привличане на инвестиции в области, в които имаме конкурентни предимства като производство на части и компоненти за водещи световни производители на автомобили, иновации, информационни технологии и телекомуникации, машиностроене, електроника и електротехника, химическа и фармацевтична промишленост,  както и проекти за изграждане и модернизиране на транспортната инфраструктура“, допълни Караниколов. Световният турски бизнес съвет (DTİK) е основан на 26.12.2007 г. като част от Съвета за външноикономически връзки (DЕİK).DTİK има за цел да обедини всички малки и разпръснати мрежи на турски предприемачи и успешни турски професионалисти, които са постигнали достатъчно високо ниво и достъп до процесите за взимане на решения в големи международни компании в чужбина. DTİK е единственият бизнес съвет със специално предназначение, и структура. Обединява на цялата турска бизнес общност, бизнес асоциации, фондации и други подобни турски организации от шест региона под една платформа – Америка, Европа, Евразия, Балкански полуостров, Азиатско-Тихоокеански и Африка-Близък изток-Персийски залив – общо 75 страни. Основната цел на DTİK е да увеличи и активизира търговските и икономическите отношения между турската бизнес общност, която осъществява дейност извън Турция.", "date": "2019.11.19", "title": "Министър Емил Караниколов: Турски компании проучват възможностите за инвестиции у нас"}
{"url": "http://www.focus-news.net/news/2019/11/19/2721056/gerb-i-obedineni-patrioti-shte-dadat-preskonferentsiya-v-narodnoto-sabranie.html", "text": "ГЕРБ и \"Обединени патриоти\" ще дадат пресконференция на трибунката в кулоарите на Народното събрание (пл. „Народно събрание“ №2). Това съобщиха от пресцентъра на  ПП ГЕРБ . Събитието ще се проведе от 16.00 ч.", "date": "2019.11.19", "title": "ГЕРБ и \"Обединени патриоти\" ще дадат пресконференция в Народното събрание"}
{"url": "http://www.focus-news.net/news/2019/11/19/2721055/sadat-v-yambol-postanovi-uslovno-nakazanie-ot-8-mesetsa-lishavane-ot-svoboda-mazh-podsadim-za-kupuvane-na-glasove.html", "text": "По внесен обвинителен акт на Районна прокуратура – Ямбол и след постигнато споразумение в съдебно заседание, съдът постанови условно наказание от 8 месеца „лишаване от свобода“ спрямо Минчо И., подсъдим за купуване на гласове. Това съобщиха от  Районна прокуратура - Ямбол . По внесен обвинителен акт на Районна прокуратура – Ямбол и след постигнато споразумение в съдебно заседание, съдът постанови наказание от 8 месеца „лишаване от свобода“, изтърпяването на което е отложено за срок от три години, спрямо Минчо И. Той е признал всички факти от обвинителния акт и е признал вината си за това, че в периода от 27.10.2019 г. до 03.11.2019 г., действайки в условията на продължавано престъпление, предложил на две лица от град Ямбол, имотна облага – парична сума от по 20 лева на всеки от тях, с цел да ги склони на горепосочените дати да упражнят избирателното си право (на едното лице на първата дата) при провеждане на местни избори за общински съветници и кмет на Община Ямбол, в полза на определена политическа партия и на определен кандидат за кмет, и (на второто лице на втората дата) в полза определен кандидат за кмет – престъпление по чл.167, ал.2, вр. чл.26, ал.1 от НК.  \r\nСпоразумението, което е одобрено от Районен съд – Ямбол, е окончателно и има значението на влязла в законна сила осъдителна присъда.", "date": "2019.11.19", "title": "Съдът в Ямбол постанови условно наказание от 8 месеца \"лишаване от свобода\" мъж, подсъдим за купуване на гласове"}
{"url": "http://www.focus-news.net/news/2019/11/19/2721052/mariya-gabriel-tsifrovite-resheniya-i-inovatsiite-davat-novi-perspektivi-za-razvitie-na-pchelarstvoto.html", "text": "Времето да говорим по-силно за пчеларството е много подходящо. Предстои ни да постигнем споразумение за следващия дългосрочен бюджет на ЕС и всички искаме пчеларството да бъде отразено подобаващо. Пчелите са изключително важни за околната среда и за икономиката. Опрашителите допринасят с най-малко 22 милиарда евро всяка година към европейското земеделие. Пчеларството е съществена част от земеделския и хранителен сектор в ЕС и помага да се запази заетостта в селските региони. През 2018 г. в ЕС е имало над 17 милиона и половина кошера, поддържани от около 650 000 пчелари. Повече от 12 000 от пчеларите и над 800 000 от кошерите са в България. Тези цифри ни показват колко е важен секторът за всички държави членки. Това заяви българският еврокомисар за цифровата икономика и общество Мария Габриел при откриването на конференцията в ЕП „Проблеми на пчеларството в ЕС – дългосрочни решения“, организирана от евродепутата Андрей Слабаков. Пчеларството продължава да бъде кауза на Мария Габриел, която два пъти беше организатор на Европейската седмица на пчелите и опрашването в ЕП. През март по нейна инициатива се проведе международен форум в София за цифровизацията в полза на пчеларството.  \r\nБългарският еврокомисар подчерта, че предизвикателствата изискват многостранен политически отговор. През лятото на 2018 г. беше приета първата инициатива на ЕС за опрашителите, включваща стратегическите цели и набора от дейности, които трябва да се предприемат от ЕС и неговите държави членки по проблема с опрашителите в ЕС. През следващите три години, ЕС ще осигури 120 милиона евро за европейския пчеларски сектор, се казва в съобщение от  Отдел \"Преса и медии\" на Представителството на ЕК в България . \r\n\"По-важно за бъдещата Обща селскостопанска политика обаче е това, че Европейската комисия предложихме финансирането на националните пчеларски програми да се увеличи до 60 милиона евро на година. Освен това, вече имаме няколко проекта по програмата за изследвания и иновации  Хоризонт 2020, които се концентрират върху развитието на нови инструменти и решения в подкрепа на пчеларите. Всичко това се извършва по Европейското иновационно партньорство за земеделска продуктивност и устойчивост – друг ключов инструмент на ЕС в помощ развитието на иновативни решения за пчеларството», отбеляза още Мария Габриел.  \r\nТя привлече вниманието и към цифровизацията, като даде примери с проектите PoshBee, B-GOOD и италианската оперативна група NOMADI-App. Те засягат агрохимикалите, създаването на платформи със здравни данни за пчелите, инсталирането на сензори на кошерите. Използват се още безпилотни авиационни системи, изкуствен интелект и роботика, които често работят на принципа на Интернет на нещата.  \r\n«Пчеларството е сектор, който засяга всички ни. Ако няма пчели и опрашители, няма живот и храна такива, каквито ги познаваме. Затова пчеларите заслужават нашата пълна подкрепа. Вярвам, че само заедно, с конкретни действия, можем да допринесем за подобряване на ситуацията в сектора. Трябва да обединим сили, за да може инвестициите да бъдат налични в следващия бюджетен период, започващ от 2021 г. Цифровите решения имат потенциал да направят пчеларството по-продуктивно, по-устойчиво и да позволят по-ефективно използване на времето и ресурсите. Това носи критично важни предимства на пчеларите и по-широки социални и екологични ползи», заключи българският еврокомисар за цифровата икономика и общество Мария Габриел.", "date": "2019.11.19", "title": "Мария Габриел: Цифровите решения и иновациите дават нови перспективи за развитие на пчеларството"}
{"url": "http://www.focus-news.net/news/2019/11/19/2721057/sadat-v-yambol-zadarzha-pod-strazha-rumanski-grazhdani-obvineni-v-kontrabandno-prenasyane-na-tsigari-na-stoynost-110-806-lv.html", "text": "По искане на Окръжна прокуратура – Ямбол, съдът задържа под стража румънски гражданин, обвинен в контрабандно пренасяне на цигари и пакети с тютюн на обща стойност 110 806 лева. Това съобщиха от  Районна прокуратура - Ямбол . \r\nПо искане на Окръжна прокуратура – Ямбол, съдът задържа под стража румънския гражданин Бурка О. Той е обвинен за това, че на 11.11.2019 г. на ГКПП – Лесово, с товарен автомобил (влекач) и полуремарке, пренесъл през границата на страната от Република Турция в Република България, без знанието и разрешението на митницата, стоки за търговски цели в големи размери – 3870 броя кутии с цигари от различни търговски марки и 275 броя пакети с тютюн за наргиле – всичко на обща стойност 110 806 лева – престъпление по чл.242, ал.1, б.„д“ от НК. \r\nКонтрабандните стоки са открити благодарение на отличните действия на митническите служители, извършили проверката на превозното средство.   \r\nСпоред прокурора, налице е обосновано предположение за това, че Бурка О. е извършил престъплението, в което е обвинен. Представителят на държавното обвинение е категоричен, че румънският гражданин може да се укрие или да извърши ново престъпление. \r\nСъдът прие мотивите на прокурора и задържа под стража Бурка О. \r\nОпределението на Окръжен съд – Ямбол подлежи на обжалване пред Апелативен съд – Бургас.", "date": "2019.11.19", "title": "Съдът в Ямбол  задържа под стража румънски граждани, обвинени в контрабандно пренасяне на цигари на стойност 110 806 лв."}
{"url": "http://www.focus-news.net/news/2019/11/19/2721058/makfaks-makedoniya-v-bosna-i-hertsegovina-uvelichiha-prisadite-na-osadeni-za-terorizam.html", "text": "След жалба на Прокуратурата, Съдът на Босна и Херцеговина увеличи присъдите за лишаване от свобода на осъдени за тероризъм на двама граждани страната -Максим Божич и Един Хастор, предава македонската информационна агенция  „Макфакс“ . \r\nПървоначално осъден на четири години затвор, Божич ще изтърпява наказание за шест години лишаване от свобода.  \r\nСпоред ClixBa.com присъдата на Хастор е увеличена от две на три години. \r\nСъдът в БиХ намери Божич за виновен по обвинение за планиране на терористична атака в Източно Сараево и Тузла, припомня агенцията. \r\n \r\n Тереза Герова", "date": "2019.11.19", "title": "„Макфакс“ (Македония): В Босна и Херцеговина увеличиха присъдите на осъдени за тероризъм"}
{"url": "http://www.focus-news.net/news/2019/11/19/2721061/sadat-v-yambol-osadi-uslovno-na-10-mesetsa-zatvor-dvama-mazhe-podsadimi-za-kupuvane-na-glasove.html", "text": "По внесен обвинителен акт на Районна прокуратура – Ямбол и след постигнато споразумение в съдебно заседание, съдът наложи условни наказания „лишаване от свобода“ спрямо Тако З. и Йордан Я., подсъдими за купуване на гласове. Това съобщиха от  Районна прокуратура - Ямбол . \r\nПо внесен обвинителен акт на Районна прокуратура – Ямбол и след постигнато споразумение в съдебно заседание, съдът наложи наказание от 10 месеца „лишаване от свобода“, изтърпяването на което е отложено с изпитателен срок от 3 години, спрямо Тако З. и наказание от 11 месеца „лишаване от свобода“, изтърпяването на което е отложено с изпитателен срок от 3 години, спрямо Йордан Я. Те са приели всички факти от обвинителния акт и са признали вината си за това, че на неустановени дни в периода от 20.10.2019 г. до 27.10.2019 г. в град Ямбол, ж.к. „Райна Княгиня“, действайки в условията на продължавано престъпление, предложил на другиго – на седем лица, всички от град Ямбол, имотна облага – заплащане на парична сума в размер на по 30 лева за всеки един от тях, с цел да ги склони на 27.10.2019 г. да упражнят избирателното си право на местни избори за общински съветници и кмет на Община Ямбол, в полза на определена политическа партия с определен номер в интегралната бюлетина – престъпление по чл.167, ал.2, предл.1, вр. с чл.26, ал.1 от НК. \r\nСпоразумението, което е одобрено от Районен съд – Ямбол, е окончателно и има значението на влязла в законна сила осъдителна присъда.", "date": "2019.11.19", "title": "Съдът в Ямбол осъди условно на 10 месеца  затвор двама мъже, подсъдими за купуване на гласове"}
{"url": "http://www.focus-news.net/news/2019/11/19/2721044/ria-novosti-mo-na-rusiya-otgovori-na-izyavlenieto-na-turtsiya-za-neizpalnenie-na-obeshtaniya-otnosno-siriya.html", "text": "В Министерството на отбраната на Русия са в недоумение от изявлението на първия дипломат на Анкара  Чавушоглу за „неизпълнението от страна на Русия на своите обещания\" за Сирия. Това заяви официалният представител на ведомството, генерал-майор Игор Конашенков. \r\nПо-рано Чавушоглу предупреди, че Анкара може да възобнови операциите в Сирия, ако Русия и САЩ не изпълнят задълженията си за изтегляне на кюрдските сили от зоната на сигурност. \r\n„Изявлението на турския външен министър Чавушоглу за предполагаемото „неизпълнение на обещанията на Русия\", както и заплахата за разгръщане на военна операция в Северна Сирия, беше смущаващо за Министерството на отбраната на Русия\", призна Конашенков. \r\nНа 22 октомври Руската федерация и Турция подписаха меморандум за разбирателство по 10 точки, по-специално относно влизането на руската военна полиция и сирийската гранична служба от сирийската страна на границата с Турция извън зоната на операцията „Извор на мира“ на Турция, за да улеснят изтеглянето на кюрдските войски и въоръжението им. Руският министър на отбраната Сергей Шойгу заяви, че кюрдите са се изтеглили предсрочно. След това започна изпълнението на съвместни руско-турски патрули. \r\n \r\n . \r\n \r\n Тереза Герова", "date": "2019.11.19", "title": "РИА Новости: МО на Русия отговори на изявлението на Турция за \"неизпълнение на обещания\" относно Сирия"}
{"url": "http://www.focus-news.net/news/2019/11/19/2721042/blizo-48-000-turisti-sa-posetili-chetirite-obekta-kam-istoricheski-muzey-petrich-ot-nachaloto-na-2019-godina-do-kraya-na-oktomvri.html", "text": "Близо 48 000 туристи са посетили четирите обекта към Исторически музей – Петрич от началото на 2019 година до края на октомври. Това каза за  Радио „Фокус“ - Пирин  д-р Сотир Иванов, директор на музея. По думите му резултатите са особено задоволяващи, тъй като е генериран ръст на туристите. Д-р Иванов обясни, че за цялата 2018 година обектите са посетени от толкова туристи, колкото се отчитат само за 10-те месеца на 2019 година. Според него в края на годината данните ще се повишат и ще надминат резултатите за 2018 г.  \r\n„За нашите читатели може би ще бъде интересно да разберат кой от обектите привлича най-много посетители и как изглежда в техните очи. Това е Национален парк музей „Самуилова крепост“, който е бил посетен от около 20 000 туристи. Следва един друг наш много важен обект - античен град Хераклея Синтика с 14 000 посетители. Къща „Ванга“ успя да се превърне в символ на Петрич и любима дестинация на тези, които идват в града, като тя има около 10 000 туристи. Централна зала, която има най-малък персонал и е натоварена и с образователни функции, има 4 000 посетители“, каза още д-р Иванов.  \r\nТой отбеляза, че приходите през тази година също са се увеличили, като до края на октомври те са достигнали около 73 000 лева, което е с 20% повече, в сравнение с цялата 2018 година.  \r\nЛивия НИНОВА", "date": "2019.11.19", "title": "Близо 48 000 туристи са посетили четирите обекта към Исторически музей – Петрич от началото на 2019 година до края на октомври"}
{"url": "http://www.focus-news.net/news/2019/11/19/2721062/ulesnen-e-dostapat-na-hora-s-uvrezhdaniya-do-tsentralnata-sgrada-na-istoricheskiya-muzey-v-asenovgrad.html", "text": "Улеснен е достъпът на хора с увреждания до централната сграда на Историческия музей в Асеновград. Това съобщи за  Радио „Фокус“ – Пловдив  директорът на музея Иван Дуков. Той посочи, че стълбищен робот „Мейджър“ ще помага на хората с опорно-двигателни проблеми да посещават залите на музея. Новата придобивка се финансира по проекта „Изграждане на достъпен маршрут и свободен достъп за хора с увреждания“, който Историческия музей спечели към Агенцията за хора с увреждания. Мобилното устройство е на стойност 23 040 лв. Товароподемността на съоръжението е 200 килограма и ще улесни достъпа до сградата не само за посетители, но и за участници в различни събития с опорно-двигателни проблеми. „В момента текат процедури по финализиране на проекта. Съоръжението вече е в централната сграда на музея. Проведено е обучение на екипа за работа с робота. Не е трудно да се борави с него, това е модерна технология“, коментира Иван Дуков. \r\nТой поясни, че новото съоръжение ще се използва на две места на територията на централната сграда на Историческия музей в Асеновград – при слизане от централния градски площад към така наречения „английски двор“ пред сградата на културната институция, след което при преодоляването на няколко стъпала за достъп до самата сграда и централната експозиция. \r\n„За нас е изключително важно наличието на това съоръжение, тъй като самата сграда е недвижима културна ценност. Всякакви дейности, свързани със строително-ремонтни дейности и други посегателства върху фасадата или самата сграда трябва да са много прецизирани и да са съгласувани задължително с НИНКН. Почти е сигурно, че няма да се допуснат промени по никакъв начин във визията на сградата и именно затова решихме да преминем към проект и закупуване на стълбищен робот“, посочи Дуков. Той каза още, че през седмицата няма да има нужда от предварителна заявка за използването на новото съоръжение от посетителите с увреждания. Ако някой иска да използва робота през почивните и празничните дни трябва да направи това с поне два дни предварителна заявка на телефона на музея. „Ние трябва да имаме готовност да осигурим още един дежурен служител, който да се занимава с тази дейност“, уточни Дуков. \r\nТой посочи, че се търсят решения за улесняване на достъпа също до Етнографската къща и Старинното училище „Св. Георги“ в Асеновград. „Самата проблематика е свързана с разминаване на времевите представи на хората, които са създавали сградите в миналото и на сегашната им функция. Централната сграда на Историческия музей е създадена през 1895 година,  Етнографската къща е 40-50 години по-стара, Старинното училище е поне на 120-130 години. Оказа се, че в миналото, когато са правени такива сгради, изобщо не се е имало предвид достъп за хора с увреждания. Търсим решения за улесняване на достъпа в Етнографската къща и Старинното училище „Св. Георги“. Надявам се скоро да успеем да ги намерим и сградите да станат достъпни както за хора с увреждания, така и за майки с детски колички“, коментира Дуков. \r\nТони МИХАЙЛОВ", "date": "2019.11.19", "title": "Улеснен е достъпът на хора с увреждания до централната сграда на Историческия музей в Асеновград"}
{"url": "http://www.focus-news.net/news/2019/11/19/2721059/televiziyata-na-meditsinskiya-universitet-vav-varna-predstavya-film-za-grada-v-kulturniya-institut-na-balgariya-v-berlin.html", "text": "Кино дебют на международна сцена предстои тази седмица на телевизията на Медицински университет – Варна. Екип на MU-Vi.tv ще представи документалния филм „Варна – сцена на мултинационални младежки общности“ в Културния институт на България в Берлин на 22 ноември 2019 г., от 16.00 часа. Филмът е създаден през 2019 г., като всички сцени са заснети във Варна, а участници са млади хора, които живеят в града. Прожекцията се осъществява с любезното съдействие на Bulgarisches Kulturinstitut Berlin. Това съобщават от  пресцентъра на Медицинския университет . Във филма се търсят отговори на въпроса какво провокира младежи от цял свят да дойдат и да учат във Варна, както и как изглежда градът през очите на студентите от Германия, Франция, Испания, Сирия и Китай.  \r\nПремиерата на филма на MU-Vi.tv във Варна ще бъде на 26 ноември от 17.30 часа в Първа аудитория в Медицински университет – Варна. Предвидена е прожекция и пред ученици и преподаватели от Математическа гимназия „д-р Петър Берон“ на 26 ноември от 13.00 часа. Входът за всички прожекции е свободен.Проектът се осъществява със съдействието на фонд „Култура“ .", "date": "2019.11.19", "title": "Телевизията на Медицинския университет във Варна представя филм за града в Културния институт на България в Берлин"}
{"url": "http://www.focus-news.net/news/2019/11/19/2721065/nad-55-mln-lv-ot-es-shte-se-investirat-v-rehabilitatsiyata-na-7-km-ot-pat-ii-81-berkovitsa-montana.html", "text": "Агенция „Пътна инфраструктура“ стартира тръжна процедура за избор на изпълнител на рехабилитацията на 7 км от второкласния път II-81 Костинброд - Берковица – Монтана, от 94-ти до 101-ви км в област Монтана, както и за надзор при изпълнение на строително-монтажните работи. Проектът ще се финансира от Европейския съюз по програмата за развитие на граничните зони „Интеррег V-A Румъния-България 2014-2020“, чрез Европейския фонд за регионално развитие. Това съобщиха от пресцентъра на  Агенция \"Пътна инфраструктура\" . \r\nНачалото на обекта е при 94-ти км след с. Благово в посока Монтана, а краят – при 101-ви км в Северната промишлена зона на Монтана, при пътния възел с обходния път на града. С изпъленението на проекта ще се възстановят технико-експлоатационните характеристики на отсечката, като се осигури оптимална скорост на движение и повишаване безопасността на движение. \r\nПредвижда се полагане на нова асфалтова настилка, уширяване на пътното платно в стеснените участъци до достигане на габарита на пътя. Ще бъде укрепен участък от 120 м със свлачищен процес при 95-ти км, в непосредствена близост до язовир „Чернила“. Основно ще се ремонтира и моста при 98-ми км над река Огоста и жп надлеза при км 100, с дължина 64 м.     \r\nИндикативната стойност на строително-монтажните работи е 5 549 515 без ДДС, а срокът за изпълнението им е 12 месеца. Оферти могат да се подават до 13 януари 2020 г. \r\nПрогнозната стойност за изпълнение на строителния надзор е 175 465 лв. без ДДС. Оферти ще се приемат до 20 януари 2020 г.", "date": "2019.11.19", "title": "Над 5,5 млн. лв. от ЕС ще се инвестират в рехабилитацията на 7 км от път II-81 Берковица - Монтана"}
{"url": "http://www.focus-news.net/news/2019/11/19/2721063/predsedatelyat-na-narodnoto-sabranie-tsveta-karayancheva-shte-otkrie-54-ata-generalna-asambleya-na-parlamentarnata-asambleya-na-chernomorskoto-ikonomichesko-satrudnichestvo.html", "text": "Председателят на Народното събрание и председател на ПАЧИС Цвета Караянчева ще открие 54-ата Генерална асамблея на Парламентарната асамблея на Черноморското икономическо сътрудничество (ПАЧИС). Форумът ще започне на 20 ноември 2019 г. в 10.00 часа в зала „Роял“ на „София Хотел Балкан“. Негов домакин е Народното събрание. Това съобщиха от пресцентъра на  парламента . \r\nУчастниците в 54-ата Генерална асамблея на ПАЧИС ще бъдат поздравени от ръководителя на делегацията на Народното събрание в ПАЧИС Петър Кънев и от генералния секретар на ПАЧИС Асаф Хаджиев. Изказвания ще направят председателят на Комисията по външна политика на Народното събрание Джема Грозданова и председателят на Комисията по европейски въпроси и контрол на европейските фондове Драгомир Стойнев. На откриването са поканени представители на други парламентарни асамблеи, международни организации и посланиците на държавите-членки на ПАЧИС.  \r\nВ 10.40 часа е предвидена обща снимка на делегатите на форума.  \r\n„Европейските измерения на Черноморското икономическо сътрудничество – актуално състояние и перспективи на сътрудничеството ЕС – ЧИС“ е основната тема на Генералната асамблея в София. По нея се очаква изказвания да направят ръководителите на делегациите на държавите-членки на ПАЧИС. Участниците ще дебатират и по темата „Правни и политически аспекти на развитието на транспортните маршрути в региона на ЧИС“.  \r\nУчастниците във форума ще се запознаят с информация за дейността на Организацията за Черноморско икономическо сътрудничество (ЧИС), на Черноморската банка за търговия и развитие, на Международния център за черноморски изследвания, на Съюза на сдруженията за пътен транспорт на ЧИС и на Мрежата на черноморските университети. Предвидено е да бъдат избрани заместник-председатели на ПАЧИС и да бъде приета препоръка за “Сключване на преференциални търговски споразумения с оглед премахване на двойното данъчно облагане между държавите-членки на ЧИС”.  \r\nПрез втория ден на форума участниците в 54-ата Генерална асамблея на ПАЧИС ще обсъдят препоръка по доклад на тема „Безработица в държавите-членки на ЧИС. Ролята на държавата за насърчаване на разкриването на работни места“. Ще бъдат приети решения за пролетното заседание на Генералната асамблея през 2020 г.  \r\nНародното събрание на Република България е председател на Парламентарната асамблея на Черноморското икономическо сътрудничество от 1 юли до 31 декември 2019 г. Цвета Караянчева официално пое председателството на организацията по време на 53-ата Генернална асамблея на ПАЧИС в Баку.", "date": "2019.11.19", "title": "Председателят на Народното събрание Цвета Караянчева ще открие 54-ата Генерална асамблея на Парламентарната асамблея на Черноморското икономическо сътрудничество"}
{"url": "http://www.focus-news.net/news/2019/11/19/2721064/obrazuvano-e-distsiplinarno-proizvodstvo-sreshtu-politsay-ot-plovdiv-za-neetichno-povedenie.html", "text": "Със заповед на директора старши комисар Йордан Рогачев е образувано дисциплинарно производство срещу младши инспектор от пловдивската полиция, съобщи за  Радио „Фокус“ - Пловдив  говорителят на Областната дирекция МВР. Производството е във връзка с постъпила информация за поведение, несъвместимо с етичните правила на служителите от МВР. По неофициална информация полицаят е взел от десетки семейства хиляди левове. За да му дадат пари на заем, хората се принуждавали дори да теглят кредити. \r\nВ Областната дирекция е сформирана комисия, която ще проведе дисциплинарното производство и ще даде становище за това какво наказание да бъде определено на служителя. Дотогава полицейският инспектор е отстранен от работа.  \r\nЦветана ТОНЧЕВА", "date": "2019.11.19", "title": "Образувано е дисциплинарно производство срещу полицай от Пловдив за неетично поведение"}
{"url": "http://www.focus-news.net/news/2019/11/19/2721066/afp-prokuraturata-na-shvetsiya-prekrati-razsledvaneto-sreshtu-dzhulian-asandzh.html", "text": "Шведската прокуратура прекрати разследването срещу основателя на „УикиЛийкс“ Джулиан Асандж, уличен в изнасилване, предава  AFP , като се позовава на изявление от представител на институцията. \r\nПрокурорите все пак са на мнение, че твърденията на ищеца са „достоверни“. \r\n„Моята оценка е, че всички мерки за разследване, които могат да бъдат взети, бяха предприети. Но... доказателствата не са достатъчно силни, за да бъде повдигнато обвинение\", заяви пред репортери заместник-директорът по публичните обвинения Ева-Мари Персон. \r\n \r\n \r\n Тереза Герова", "date": "2019.11.19", "title": "AFP: Прокуратурата на Швеция прекрати разследването срещу Джулиан Асандж"}
{"url": "http://www.focus-news.net/news/2019/11/19/2721067/okrazhen-sad-burgas-shte-provede-zasedanie-po-delo-sreshtu-zhena-obvinena-v-protivozakonno-lishavane-ot-svoboda-i-ubiystvo-na-bivshiya-si-saprug.html", "text": "Окръжен съд - Бургас ще проведе заседание по дело срещу жена, обвинена в противозаконно лишаване от свобода и убийство на бившия си съпруг от 10.00 часа на 20 октомври. Това съобщиха от пресцентъра на  съда . Веселина Г. е привлечена като обвиняема за това, че за периода от неустановена дата в началото на май 2013 г. до 1 август 2014 г. в дома си в Бургас, при условията на продължавано престъпление, противозаконно лишила от свобода Д. М., като го държала заключен посредством заключване на секретна брава на врата на една от стаите в жилището, като деянието е извършено по начин опасен за здравето на пострадалия и лишаването от свобода е продължило повече от две денонощия. За периода от неустановена дата в началото на май 2013 г. до 1 август 2014 г., в град Бургас, в условията на съвкупност с престъплението по т. I, с користна цел, по особено мъчителен начин, предумишлено умъртвила лице, намиращо се в безпомощно състояние – Д. М., като системно не му е давала достатъчно количество храна, вода и необходимите за заболяването му лекарства, лишила го е от необходимата квалифицирана медицинска помощ и грижи в болнични условия, вследствие на което на 1 август 2014 г. е настъпила смъртта му.  \r\nЗа периода от 1 септември 2014 г. до 31 август 2016 г., в град Бургас, в условията на съвкупност с престъпленията по т. 1 и т. 2 и при условията на продължавано престъпление, с цел да набави за себе си имотна облага, като пълномощник на Д. М., създала и поддържала заблуждение у служители на „Обединена Българска банка” („ОББ”) АД, че Д. М. (починал на 1 август 2014 г.) е жив и има право да продължи да извършва тегления от личната си банкова сметка, в резултат на което служителите на „ОББ” АД са изплащали парични суми на Веселина Г., представляващи преводи от Национален осигурителен институт, за пенсии за старост на Д. М. за периода от 1 септември 2014 г. до 31 август 2016 г., като с това е причинила имотна вреда на Национален осигурителен институт, в общ размер на 21 140 лева.", "date": "2019.11.19", "title": "Окръжен съд - Бургас ще проведе заседание по дело срещу жена, обвинена в противозаконно лишаване от свобода и убийство на бившия си съпруг"}
{"url": "http://www.focus-news.net/news/2019/11/19/2721041/administrativen-sad-pazardzhik-otmeni-reshenie-na-oik-s-koeto-s-koeto-sa-obyaveni-rezultatite-ot-glasuvaneto-na-mestniya-referendum-v-selo-sinitovo.html", "text": "Административен съд - Пазарджик отмени по жалба от областния управител решение на Общинска избирателна комисия (ОИК) - Пазарджик, с което са обявени резултатите от гласуването на проведения на 27 октомври 2019 г. в с. Синитово, община Пазарджик, местен референдум с въпроси: 1. Съгласни ли сте инвестиционният проект „Изграждане на площадка за третиране на неопасни производствени отпадъци” да бъде реализиран в землището на село Синитово?“ 2. „Съгласни ли сте инвестиционният проект „Изменение и разширение на инвестиционно предложение „Изграждане на площадка за третиране на неопасни производствени отпадъци” да бъде реализиран в землището на село Синитово?“ 3. „Съгласни ли сте инвестиционният проект „Изграждане на кариера за добив на мрамори” да бъде реализиран в землището на село Синитово?“. Това става ясно от решение на  Административния съд . В мотивите си той посочва, че с решение на Общински съвет - Пазарджик се одобрява предложението за произвеждане на местен референдум с посочените въпроси, и се определя дата на произвеждането 27 октомври 2019 г.(неделя).  \r\nСъгласно чл. 30, ал. 4 от Закона за пряко участие на гражданите в държавната власт и местното самоуправление Общинският съвет определя дата за произвеждане на референдума не по-рано от 45 дни и не по-късно от 60 дни от решението за референдума. Анализът на цитираната правна норма сочи извод, че задължението за определяне на дата на референдума в посочените минимални и максимални времеви параметри е императивно предвидено, с оглед гарантиране принципите на законност, достъпност, предвидимост. Неизпълнението води до процесуално нарушение, опорочаващо акта до степен, налагаща неговата отмяна. В конкретния случай се установи, че референдумът е насрочен за ден 39 от вземане на решението. Срокът е посочен от законодателя с оглед възможността избирателят да вземе информирано своето решение, като се изяснят всички обстоятелства и факти в информационна кампания от 30 дни. Съдът посочва, че изискването не е едно формално, а строго регламентирана процедура, която гарантира упражняване на правото на гражданите за участие в местното самоуправление. При установените процесуални нарушения, съдът счита, че производството е опорочено, поради което следва да бъде отменен оспореният административен акт. Решението може да бъде обжалвано пред Върховния административен съд в 7-дневен срок от съобщаването му на страните.", "date": "2019.11.19", "title": "Административен съд - Пазарджик отмени решение на ОИК, с което с което са обявени резултатите от гласуването на местния референдум в село Синитово"}
{"url": "http://www.focus-news.net/news/2019/11/19/2721068/tanjug-sarbiya-magistralata-ruma-shabats-shte-bade-zavarshena-do-tri-godini.html", "text": "Магистралата, свързваща северозападния сръбски град Рума и Шабац в западната част на страната, ще бъде завършена след три години с изграждането на модерен мост през река Сава. Това обяви президентът на страната Александър Вучич, предава сръбската държавна информационна агенция  Tanjug . \r\nВучич направи съответното изявление след среща с представители на строителната компания Azvirt, с които беше подписан договор за изграждане на участъка на магистралата. \r\nГоворейки на пресконференцията, Вучич заяви, че високоскоростната магистрала от Шабац до Лозница в Западна Сърбия ще бъде завършена до края на 2023 година. \r\n„Вършим огромна работа. Искаме хората, живеещи в този регион, да останат там - това ще бъде жизненият път на целия регион и ще донесе нови инвестиции в тази част на страната, както и много по-голям брой туристи\", подчерта сръбският президент. \r\n \r\n Тереза Герова", "date": "2019.11.19", "title": "Tanjug (Сърбия): Магистралата Рума-Шабац ще бъде завършена до три години"}
{"url": "http://www.focus-news.net/news/2019/11/19/2721069/evrodeputatat-petar-vitanov-deklaratsiyata-na-holandskoto-pravitelstvo-za-aviatsiyata-shte-predizvika-seriya-ot-negativni-posleditsi.html", "text": "Декларацията на холандското правителство за авиацията ще предизвика серия от негативни последици. Това каза ръководителят на Делегацията на българските социалисти в Европейския парламент Петър Витанов в интервю за  Агенция „Фокус“  по повод декларацията на холандското правителство за авиацията и цените на самолетните билети. Според евродепутата категорично не е правилен ходът на българското правителство да я подкрепи. „Първо, ние не знаем с какви аргументи се присъединяваме към този \"клуб на богатите\". Аз погледнах стенограмата от решението на Министерски съвет. Там дебат по тази точка не се е провел. Тук въпросът е с какви аргументи се присъединяваме и кой е дал санкцията на финансовия министър да се присъедини и ако никой не е дал санкцията, защото той е действал самосиндикално. Какво правим? Присъединяваме се към една декларация с благовидната цел – намаляване на замърсяването чрез използване на алтернативни транспортни маршрути със страни като Холандия, Дания и други, които се характеризират с отличната си свързаност. При нас нямаме други алтернативни видове транспорт. Ние нямаме никаква железопътна инфраструктура. Целта е елементарна – да се обложи една услуга, която не е имала данък до този момент, за да се напълни хазната. Само че какво ще коства това? Откъде ще се вземе този данък – той ще се вземе от обикновения български гражданин, който пътува със самолет, за да работи в чужбина“, каза Витанов. По думите му става въпрос за българските граждани, които дават най-голям принос към българския БВП. „Наред с всичко това то ще доведе и до други последици. Това ще повиши цената на една туристическа услуга“, отчете той и посочи, че авиокомпаниите ще намалят възнагражденията на персонала си. Според евродепутата това означава по-ниска сигурност. „Серия от негативни последици, които ще предизвика това недалновидно и неправилно решение на финансовия министър“, допълни още Петър Витанов.  \r\nДеница КИТАНОВА \r\n Пълния текст на интервюто четете по-късно в „Мнение“", "date": "2019.11.19", "title": "Евродепутатът Петър Витанов: Декларацията на холандското правителство за авиацията ще предизвика серия от негативни последици"}
{"url": "http://www.focus-news.net/news/2019/11/19/2721074/mladi-izsledovateli-predstaviha-svoi-razrabotki-na-12-ata-doktorantska-nauchna-sesiya-v-stopanska-akademiya-d-a-tsenov-svishtov.html", "text": "Дванадесетата докторантска научна сесия се проведе в Стопанска академия „Димитър А. Ценов”- Свищов и за поредна година предизвика млади изследователи да представят свои научни разработки,съобщиха от  висшето учебно заведение . Форумът традиционно се организира от редакционния съвет на „Годишен алманах научни изследвания на докторанти”, в който се публикуват студии и статии на младите изследователи. Участие в тазгодишната сесия заявиха 33 докторанти от редовна, задочна и самостоятелна форма на обучение. Научната сесия откри главният редактор на годишния алманах – доц. д-р Стефан Симеонов. Той припомни, че от миналата година изданието е включено в националния регистър на издания с научно рецензиране, признати от НАЦИД (Национален център за информация и документация). По думите на доц. Симеонов се наблюдава устойчив тренд към повишаване качеството на статиите и студиите, които се публикуват в докторантския алманах. „Докторантската научна сесия създава научен продукт, който в момента е най-важния фактор за оценка и позициониране на едно висше училище в образователното и научното пространство”, каза в приветствието си към участващите докторанти и техните научни ръководители зам.-ректорът по научноизследователска и проектна дейност, доц. д-р Тодор Кръстевич. Той подчерта, че за изминалите години „Годишен алманах научни изследвания на докторанти” генерира най-голям брой научни публикации от всички научни издания в Стопанската академия.Представянето на докторантските разработки бе организирано в две паралелно работещи секции. Първата секция обедини докторанти с разработки в областите финанси, макроикономика, застраховане и осигуряване. Във втората секция бяха представени изследвания в областите: контрол и анализ, стопанска отчетност, икономика на индустрията, аграрна икономика, мениджмънт, маркетинг, международни икономически отношения, туризъм и търговия.В рамките на регламентираното време участниците презентираха своите изследвания, а членовете на съответните комисии поставиха въпроси и отправиха препоръки към авторите с цел усъвършенстване на изследователската им работа. Тазгодишното издание на форума отново бе с конкурсен характер и журитата отличиха с награди най-добре представилите се трима докторанти във всяка секция. Класиралите се на първите три места бяха наградени с грамота и ваучер за закупуване на специализирана научна литература и подпомагане участие в научен форум. Стойността на ваучера за първо място е 120 лв., за второ – 100 лв., а за трето – 80 лв. Наградите на отличените шест докторанти връчиха зам.-ректорът доц. д-р Тодор Кръстевич, главният редактор на Алманаха – доц. д-р Стефан Симеонов и доц. д-р Румен Лазаров (член на журито в първа секция) и доц. д-р Красимира Славева – член на редакционния съвет и организационен секретар на изданието. Първо място в първа секция зае Юлиян Бенов – докторант задочна форма към катедра „Финанси и кредит”, с изследване на тема „Анализ на актуалните проблеми в банковата сфера и нейната стратегическа ориентация в контекст на дигитализацията”. Във втора секция на първо място се класира Пресиян Василев – докторант редовна форма към катедра „Контрол и анализ на стопанската дейност”, с изследване на тема „Организационни подходи за минимализиране на кибер рисковете при одиторската дейност”. Представените изследвания са в процес на рецензиране и отговарящите на изискванията ще бъдат публикувани като студии и статии в предстоящия брой на академичното печатно издание „Годишен алманах научни изследвания на докторанти”, което ще бъде отпечатано през 2020 г.", "date": "2019.11.19", "title": "Млади изследователи представиха свои разработки на 12-ата докторантска научна сесия в Стопанска академия „Д. А. Ценов”- Свищов"}
{"url": "http://www.focus-news.net/news/2019/11/19/2721060/regionalniyat-savet-na-knsb-smolyan-izleze-s-protestna-deklaratsiya-vav-vrazka-s-reshenieto-parviyat-den-ot-bolnichniya-da-bade-za-smetka-na-raboteshtite.html", "text": "Регионалният съвет на КНСБ – Смолян излезе с протестна декларация във връзка с решението на Коалиционния съвет на управляващите от 14 декември, първият ден от болничния да бъде за сметка на работещите. Това съобщиха от  КНСБ – Смолян . С протестната декларация синдикатите от Смолян изразяват своето несъгласие с това решение, като според тях това ще рефлектира върху работещите българи точно, когато те имат най-много нужда от подкрепа и помощ.  \r\nВ декларацията се казва, че с това решение, коалиционния съвет наказва всички  работещи българи, които в повечето случаи заболяват на работното си място именно заради лошите условия на труд, непоносими метеорологични условия, липса на предпазни средства и т. н. „Никой добросъвестен работник или служител не е виновен и не трябва да плаща за недобросъвестното отношение на малцина. Мярката ще санкционира мнозинството коректни работници, специалисти и служители заради една малка част злоупотребяващи. С това решение не се спира или намалява използването на фалшиви болнични, а се отнемат социално-осигурителни права, финансирани от вноски на работещите. Създава се недоверие сред работещите българи в осигурителната система, която би трябвало точно тогава да заработи в тяхна полза при възникнала временна нетрудоспособност, за който риск те се осигуряват. Обявеното намерение предизвика бурно обществено недоволство сред всички работещи българи. Немалка част от политическите партии, както от управляващата коалиция, така и извън нея и работодателски организации също изразиха несъгласие и се разграничиха от предложението“, се казва в протестната декларация.  \r\nСпоред синдикатите от КНСБ – Смолян взетото по този начин решение показва пренебрежение към Националния съвет за тристранно сътрудничество, чрез който трябва да се решават всички социално значими въпроси. В случай, че не бъдат чути работещите българи и това намерение не бъде оттеглено, от Регионалния съвет на КНСБ – Смолян са категорични, че ще бъдат принудени да изразят недоволството си чрез протестни действия.", "date": "2019.11.19", "title": "Регионалният съвет на КНСБ – Смолян излезе с протестна декларация във връзка с решението първият ден от болничния да бъде за сметка на работещите"}
{"url": "http://www.focus-news.net/news/2019/11/19/2721071/sport-kvalifikatsiite-za-evro-2020-priklyuchvat-dnes.html", "text": "Квалификациите за Евро 2020 приключват днес с изиграването на срещите от групи С, Е, G и I. Три отбора имат шанс да последват Хърватия на еврофиналите. Това са Уелс, Словакия и Унгария.  \r\nУелс е домакин на Унгария, като победителят в този мач ще си гарантира участието в турнира. Равенство няма да е от полза и за двата отбора, ако Словакия спечели срещу Азербайджан. Така ще бъде определен последният участник на Евро 2020, достигнал до финалите през квалификациите. Останалите четири места ще се разиграят през март чрез баражите от Лигата на нациите, в които ще участва и България.", "date": "2019.11.19", "title": "Спорт: Квалификациите за Евро 2020 приключват днес"}
{"url": "http://www.focus-news.net/news/2019/11/19/2721077/andrey-novakov-evrodeputat-natsionalniyat-ni-interes-e-am-struma-da-bade-zavarshena-a-ne-da-razduhvame-tozi-vapros-v-evropeyskite-institutsii.html", "text": "Националният ни интерес е АМ „Струма“ да бъде завършена, а не да раздухваме този въпрос в европейските институции. Това каза в коментар за  Агенция „Фокус“  евродепутатът от ГЕРБ/ЕНП Андрей Новаков във връзка със стартиралата през 2018 г. петиция в Европарламента за спирането на участъка от магистрала „Струма”, минаващ през Кресненското дефиле. „АМ „Струма“ е проект, който вече се изгражда много дълго. Очевидно е по-сложно от обикновеното и това налага някои допълнителни разяснения, каквито от Европейската комисия често пъти изискват. Не е въпросът за това дали е трудно в момента, каква точно е пречката и какво точно иска Европейската комисия от нас, а как се държим всички ние тук, защото преди да бъдем политици, всички ние сме българи и националният интерес е такъв, че АМ „Струма“ трябва да я има. Аз не казвам, че трябва да мине по едно или друго трасе така, че да засяга природата или едно или друго населено място. Просто такава магистрала трябва да има и всички тук трябва да работим за това тя да се случи, а не тогава, когато ЕК има някакви препоръки, ние веднага да се хващаме за тях и да работим срещу нашия интерес, срещу изграждането на магистралата“, допълни евродепутатът.  \r\nВъв връзка с притесненията на Еврокомисията по повод забавянето на изграждането на АМ „Струма“, Новаков обясни, че закъснението се дължи на факта, че в последните 10 години, откакто ГЕРБ строи такива пътища, държи да го прави законно, „за разлика от начина, по който е строена магистралата преди това“.  \r\nЕвродепутатът посочи, че поради желанието на ГЕРБ строежът да се извършва по законен начин, в процеса на изграждането на АМ „Струма“ е важна и оценката за въздействието върху околната среда. „Затова е важно дали тази оценка е одобрена, дали е съгласувана с хората, които живеят там, съобразено ли е, съгласно останалата пътна мрежа и всички тези неща, които изискват време“, добави Новаков.  \r\nАндрей Новаков добави още, че дори и да има проблем в оценката на въздействието на околната среда, каквито твърдения направи по-рано евродепутатът Радан Кънев, то трябва да се обсъди как нещата да се поведат към правилна посока. „Трябва да обсъдим как да стане, а не как да раздухваме този проблем така, че да не стане магистралата и да поставяме под риск милиарди финансиране от ЕС – нещо, което в никакъв случай не можем да си позволим“, посочи той. \r\nНа твърдението на Радан Кънев, че завишаването на разходите по проекта „Струма“ създава съмнение за злоупотреба с финансовите средства, Новаков отговори, че проектът е един от най-сложните, които някога са били изпълнявани и добави, че е скептичен относно съществуването на такъв проблем. „И преди е имало такива повдигнати въпроси, България винаги е отговаряла и затова в момента магистралата е почти готова и от двете страни на дефилето.  Не съм счетоводител, нито пътен инженер, за да мога да кажа колко точно трябва да струва мантинелата, пътното платно или маркировката. Знам обаче, че ако дори и да има някакъв проблем, бих отишъл в Европейската комисия и бих се поинтересувал къде виждат те проблем и как бих могъл да отговоря на него от страна на Европейския парламент, а не обратното: да кажа „Ето това е провал“, без това да ни води абсолютно никъде. Това в крайна сметка не помага на никого. Когато един евродепутат размахва тази петиция спрямо собствената си държава е по-големият проблем, но тази петиция не е искане за спиране на финансирането на проекта“, добави още евродепутатът.  \r\n \r\nТеодора ПАВЛОВА", "date": "2019.11.19", "title": "Андрей Новаков, евродепутат: Националният ни интерес е АМ „Струма“ да бъде завършена, а не да раздухваме този въпрос в европейските институции"}
{"url": "http://www.focus-news.net/news/2019/11/19/2721078/afp-sobstvenik-na-kompaniya-za-unishtozhavane-na-paraziti-v-rumaniya-e-arestuvan-za-smartta-na-trima-dushi.html", "text": "Румънските власти във вторник задържаха собственик на компания за унищожаване на паразити заради пръскане със смъртоносен химикал за борба с вредители, след като трима души са загинали, а 28 други са били хоспитализирани, предава  AFP . \r\nБебе на една седмица, тригодишно дете и майка му на 28 са починали, след като през уикенда блокът, в който са живели, е бил напръскан с пестициди. \r\nДва блока със стотици апартаменти в западния румънски град Тимишоара са били евакуирани  след като фирмата ги е напръскала с токсичния препарат. \r\nСобственикът на компанията, извършила борбата с вредителите, се разследва за убийство, телесни повреди и трафик на токсични вещества, съобщиха от прокуратурата. \r\n\"Тестовете, които направихме, откриха следи от метални фосфиди, вероятно алуминиеви, над законовата граница, в смъртоносна доза\", каза Кристина Попа от държавната ветеринарно-санитарна агенция пред репортери. \r\nАдвокатът на собственика на компанията Калин Стайкулеску заяви, че клиентът е закупил веществото \"от контакт\" без разписка. \r\n\"Той знаеше, че са силни, но нямаше представа, че са токсични или смъртоносни за хората\", заяви Стайкулеску пред информационна агенция Mediafax, цитиран от  AFP . \r\n \r\n  Юлиян Марков", "date": "2019.11.19", "title": "AFP: Собственик на компания за унищожаване на паразити в Румъния е арестуван за смъртта на трима души"}
{"url": "http://www.focus-news.net/news/2019/11/19/2721073/glavniyat-prokuror-sotir-tsatsarov-pristigna-v-parlamenta.html", "text": "Главният прокурор Сотир Цацаров пристигна в парламента, предаде репортер на  Агенция \"Фокус\". . В момента главният прокурор е в кабинета на ПГ ГЕРБ. Все още не е ясна причината за тази среща. \r\n \r\n \"Фокус\"  припомня, че скоро изтича срокът за предложения за председател на КПКОНПИ. \r\nДеница КИТАНОВА", "date": "2019.11.19", "title": "Главният прокурор Сотир Цацаров пристигна в парламента"}
{"url": "http://www.focus-news.net/news/2019/11/19/2721072/d-r-zhitiyan-atanasov-umbal-sveta-marina-pleven-pregledat-pri-urolog-mozhe-da-spasi-zhivota-na-patsienta.html", "text": "Прегледът при уролог наистина може да спаси живота на пациента. Това каза за  Радио „Фокус“  д-р Житиян Атанасов, уролог в УМБАЛ „Света Марина” - Плевен, по повод месеца на мъжкото здраве - ноември, наричан още „мовембър”, и скрининга за карцином на простата. „Самият преглед приключва много бързо. Простатспецифичният антиген като изследване се подлага на скрининг. На всеки здравноосиурен мъж на всеки две години може да се взима PSA (простатспецифичен маркер)”, посочи д-р Житиян Атанасов. Той подчерта, че това става напълно безплатно. „Този туморен маркер е органоспецифичен, не тумороспецифичен.  Ако той е завишен, не значи на сто процента, че пациентът има рак на простатната жлеза”, уточни още д-р Житиян Атанасов. \r\nВиолета КРЪСТЕВА", "date": "2019.11.19", "title": "Д-р Житиян Атанасов, УМБАЛ „Света Марина” - Плевен: Прегледът при уролог може да спаси живота на пациента"}
{"url": "http://www.focus-news.net/news/2019/11/19/2721076/mvr-deystviyata-v-ramkite-na-natsionalnoto-palnomashtabno-uchenie-zashtita-2019-g-prodalzhavat-i-v-utreshniya-den.html", "text": "По сценарий екипите от Единната спасителна система ще проиграят ситуации, свързани с овладяване на техническа авария в АЕЦ „Козлодуй“, съобщиха от  пресцентъра на МВР . Предоставяме предварителен план от отделните модули, на които медиите могат да присъстват: \r\nОт 10 до 10.30 часа представители от различни ведомства ще посетят и ще се запознаят с дейността на общинския щаб за изпълнение на Плановете за защита при бедствия на община Козлодуй. Общинското заседание ще се проведе на адрес ул. „Симеон Русков“ 3;  \r\nОт 11.00 до 11.45 часа ще се извърши херметизация на обществена сграда и на хранителен магазин /ул. Симеон Русков № 2 А/ и ще се евакуират ученици от козлодуйското СУ „Св. Св. Кирил и Методий” (ул. Тодор Каблешков №1).  \r\nОт 14.00 часа главният секретар на МВР главен комисар Ивайло Иванов ще наблюдава деконтаминация, която ще се извърши от участници в занятието на специално изградения за целта Обединен контролно-пропускателен пункт в Кнежа (на изхода на града, посока Оряхово). Очаква се на място, той да даде и кратки изявления за целта на провежданото учение.", "date": "2019.11.19", "title": "МВР: Действията в рамките на Националното пълномащабно учение „Защита 2019 г.“ продължават и в утрешния ден"}
{"url": "http://www.focus-news.net/news/2019/11/19/2721075/sos-mladezhkite-domove-vav-veliko-tarnovo-otpraznuvaha-20-godishniya-si-yubiley-sas-zadazhdane-na-20-dravcheta.html", "text": "20-годишнина от разкриване на първия за югоизточна Европа SOS Младежки дом отбелязаха днес във Велико Търново. По повод събитието бяха засадени 20 дръвчета в Кризисния център за лица, предаде репортер на  Радио \"Фокус\"-Велико Търново . На церемонията присъстваха директори на социални и младежки служби, представители на бизнеса и съмишленици. Организаторите бяха подготвили торта и музикална програма.\"Фокус\" припомня, че през 1999 г. на ул. “Любен Каравелов” във Велико Търново отваря врата първият в Югоизточна Европа Младежки дом с трима възпитатели и петима младежи от Детското селище в Трявна. Година по-късно на ул. “Охрид” са закупени три апартамента за 15 деца от 14 до 19 г. и Младежкият дом се премества там. През 2004 г. на ул. “Ильо войвода” още три нови апартамента поставят началото на втория SOS Младежки дом. По модела на тези домове във Велико Търново държавните органи по закрила на детето въвеждат социалната услуга – центрове за настаняване от семеен тип. От 1 септември 2010 г. SOS Младежките домове са държавно делегирана дейност на великотърновската община с общ капацитет за 30 юноши.Организаторите на днешното тържество поясниха, че SOS Младежките домове са форма на семеен тип грижа в малки групови домове. Сдружението въвежда за пръв път в България този тип грижа за деца. Като разработената методика и практика по-късно става основа за изграждане на социалната услуга Център за настаняване от семеен тип и регламентирането й като мярка за закрила за дете в риск. Центровете за настаняване от семеен тип са социална услуга, която Сдружение SOS Детски селища България предоставя в партньорство с Община Велико Търново и Столична община. Сдружението осигурява семеен тип грижа за младежи от 14 до 18 г. в четири SOS Младежки дома – два Центъра за настаняване от семеен тип във Велико Търново и два в София. Първият SOS Младежки дом отваря врати през 1999 г. във Велико Търново, а през 2002 г. стартира и първият SOS Младежки дом в столицата. \r\nРени АТАНАСОВА", "date": "2019.11.19", "title": "SOS Младежките домове във Велико Търново отпразнуваха 20-годишния си юбилей със задаждане на 20 дръвчета"}
{"url": "http://www.focus-news.net/news/2019/11/19/2721080/ot-oblastnata-administratsiya-v-plovdiv-zapochvat-pregovori-za-zapazvaneto-na-betonniya-most-kato-vazhna-patna-arteriya.html", "text": "Запазването на Бетонния мост, като важна пътна връзка трябва да се защити по безспорен начин. Това заяви на пресконференция областният управител Дани Каназирева, предаде репортер на  Радио „Фокус“ - Пловдив . На работна срещата, инициирана от областния управител и експертите от Областна администрация арх. Валентин Маринов и инж. Данчо Желев с представители на Камарата на инженерите в инвестиционното проектиране (КИИП) и главния архитект на Пловдив Димитър Ахрянов, е бил разискван този важен за града проект. От НКЖИ вече обявиха процедура за възлагане на обществена поръчка с предмет „Модернизация на железен път, контактна мрежа и системи за сигнализация и телекомуникации в гара Пловдив и изграждане на комуникационно-транспортен пробив под жп гара „Пловдив“. Дани Каназирева заяви, че е изключително важно да се реализира проектът за модернизацията на железопътната мрежа, както и да се запазиважната пътна артерия. Тревожен, според нея обаче е фактът, че в обществената поръчка за идеен проект е заложено демонтаж или премахване на Бетонен мост, което трябва да се случи след изграждането на пробива под гарата. Областният управител отбеляза, че е задължително да бъде приет ясен ангажимент за запазването на Бетонния мост, заедно с реконструкцията и разширението.  \r\nИскането на специалистите от Областна администрация и Община Пловдив, както и от Камарата на инженерите в инвестиционното проектиране, също е да се осъществи проектиране за реконструкция и разширение на пътната връзка Бетонен мост, което да върви успоредно с проекта за модернизация на железен път, контактна мрежа и системи за сигнализация и телекомуникации в гара Пловдив и изграждане на комуникационно-транспортен пробив под жп гарата. Според Каназирева, в обществен интерес е пробивът под Централна гара да бъде реализиран и въведен в експлоатация със запазване на всички комуникации, връзки и колектор за сметка на НКЖИ и средствата, отпуснати по проекта, а община Пловдив да няма ангажимент с финансирането на тези допълнителни дейности. Според областните експерти е необходима и промяна на ПУП по отношение на пътна връзка Бетонен мост, който в момента е предвиден за разрушаване. Арх. Валентин Маринов предложи пробивът под жп гарата да стане по така наречения „закрит способ“, което е изключително важно за недопускане парализирането на комуникациите в част от града. \r\nГлавният архитект на града Димитър Ахрянов също заяви, че екипът на Община Пловдив, заедно с Областна администрация – Пловдив отново ще разгледа документацията на проекта и ПУП, за да намерят най-доброто решение за града. \r\nОбластният управител Дани Каназирева призова към добро взаимодействие между общинските, държавните институции и НКЖИ, за да не се губи повече ценно време и да се гарантира запазването на пътната връзка, както и интересите на Община Пловдив във връзка с изграждането на пробива под жп гара Пловдив. \r\nПредстоят срещи и разговори с представители на НКЖИ, на които да бъдат обсъдени предложенията на експертите и областния управител. \r\nЦветана ТОНЧЕВА", "date": "2019.11.19", "title": "От Областната администрация в Пловдив започват преговори за запазването на Бетонния мост, като важна пътна артерия"}
{"url": "http://www.focus-news.net/news/2019/11/19/2721070/zdravka-chimeva-turoperator-koledno-novogodishnata-vakantsiya-nyama-da-ni-struva-poveche-ot-minalogodishnata.html", "text": "Коледно-новогодишната ваканция няма да ни струва повече от миналогодишната. Това каза за  Радио „Фокус“ – Пирин   Здравка Чимева, туроператор от Благоевград. По думите ѝ въпреки, че няма да има промяна на цените, то качеството на туристическата услуга, особено в Албания, значително се е повишило.  \r\n„Например инфраструктурата много бързо се е развила, има особено красиви хотели, които са с по-висока категория и са по-скъпи, но пък за сметка на това удоволствието да си там е голямо. В Албания има хубаво и чисто море, чисти огромни плажни ивици. Освен това пътищата се правят както трябва. Моите адмирации към хората, които работят за развитието на туризма в Албания. Не бих казала, че цените в чужбина са по-високи“, каза още Чимева. Тя добави, че за съжаление в България цените са по-високи, сравнено с това, което се предлага в съседните ни страни.  \r\n„Затова си мисля, че трябва да се помисли за създаването на политики за субсидиране на туристическия бранш, за да може и ние да развиваме туризма си, а не да изпращаме туристите ни в чужбина“, отбеляза Чимева.  \r\nЛивия НИНОВА", "date": "2019.11.19", "title": "Здравка Чимева, туроператор: Коледно-новогодишната ваканция няма да ни струва повече от миналогодишната"}
{"url": "http://www.focus-news.net/news/2019/11/19/2721082/ventseslava-genova-ruo-varna-uchilishtata-v-oblastta-sa-v-gotovnost-za-posreshtane-na-zimniya-sezon.html", "text": "Училищата във Варна и областта са в готовност за посрещане на зимния сезон. Това съобщи за  Радио „Фокус“ – Варна  директорът на Регионалното управление на образованието (РУО) Венцеслава Генова. По думите й отчет за готовността на учебните заведения за зимните месеци е представен както пред Областната администрация, така и в Министерството на образованието и науката. Венцеслава Генова добави, че ремонти започват в две гимназии по Оперативна програма „Региони в растеж“. Това са ПГСАГ „Васил Левски“ и Варненската търговска гимназия „Г. С. Раковски“. Още в началото на учебната година възпитаниците на Търговската гимназия са преместени в друга сграда. Директорът на РУО посочи, че две училища ще се помещават временно в една сграда - на ОУ „Стоян Михайловски“, но проблем с отоплението няма да има. \r\nДиана СТОЕВА", "date": "2019.11.19", "title": "Венцеслава Генова, РУО – Варна: Училищата в областта са в готовност за посрещане на зимния сезон"}
{"url": "http://www.focus-news.net/news/2019/11/19/2721079/rayonnata-prokuratura-v-yambol-se-samosezira-po-sluchaya-s-natrovenite-detsa-v-s-hadzhidimitrovo-i-razporedi-proverka.html", "text": "Районна прокуратура – Ямбол се самосезира по журналистически материали, които визират случай с натровени 22 деца от село Хаджидимитрово и разпореди проверка, която да установи има ли данни за престъпление. Това съобщиха от пресцентъра на  Прокуратурата . \r\nРайонна прокуратура – Ямбол се самосезира по журналистически материали, които визират случай с натровени 22 деца от село Хаджидимитрово, които били настанени в инфекциозно отделение на МБАЛ – Ямбол със симптоми на хранително натравяне. По случая е разпоредена проверка, която е възложена за изпълнение от служители на ОД на МВР – Ямбол, РЗИ – Ямбол и ОБДХ – Ямбол. Проверката, която е комплексна, се извършва с оглед евентуално извършено престъпление срещу народното здраве по смисъла на чл.350 от НК. \r\nПроверката е започнала незабавно и трябва да бъде извършена в срок до 10 дни. След изпълнение на предписаното по нея органите на горепосочените три институции трябва да изготвят обобщен доклад за установените в хода на съвместената проверка факти и обстоятелства. Докладът, както и всички материали по проверката, трябва да бъдат предоставени на наблюдаващия прокурор, който да прецени необходимостта от последващи процесуални действия.", "date": "2019.11.19", "title": "Районната прокуратура в Ямбол се самосезира по случая с натровените деца в с. Хаджидимитрово и разпореди проверка"}
{"url": "http://www.focus-news.net/news/2019/11/19/2721083/anadolu-agency-turtsiya-shte-tarsi-drugade-ako-sporat-za-f-35-prodalzhi.html", "text": "Турция ще бъде принудена да \"търси другаде\", за да задоволи нуждите си в отбраната, ако настоящият спор около изтребителите F-35 от САЩ продължи, заяви че е казал на американския си колега  Доналд Тръмп турският президент по време на неотдавнашна им среща, предава  Anadolu Agency \r\n\"Казахме, че ако настоящото разногласие относно изтребителите F-35 продължи, Турция трябва да потърси другаде, за да отговори на средносрочните си нужди\", каза Реджеп Тайип Ердоган пред парламентарната група на управляващата партия Справедливост и развитие (ПСР) относно срещата, която той проведе с президента на САЩ Доналд Тръмп във Вашингтон на 13 ноември. \r\nПодчертавайки, че Турция е партньор в производството на изтребителите F-35, Ердоган каза: \"Ние не сме клиент, ние сме партньор.\" \r\nПридобиването от Турция на усъвършенстваната руска система за противовъздушна отбрана С-400 накара администрацията на Тръмп да отстрани Турция от програмата за изтребители от пето поколение F-35 през юли. \r\nСАЩ твърди, че системата може да бъде използвана от Русия за скрито получаване на класифицирани данни за самолета и е несъвместима със системите на НАТО. \r\nТурция обаче заяви, че С-400 няма да бъде интегрирана в системите на НАТО и няма да представлява заплаха за съюза. \r\nЕрдоган също така отхвърли обвиненията срещу Турция в САЩ, че Анкара е враждебна към кюрдите. \r\n\"Ние не сме срещу нашите кюрдски братя, ние сме срещу Кюрдската работническа партия, и Отрядите за народна самоотбрана  които са терористични групировки“, каза Ердоган. \r\n \r\n  Юлиян Марков", "date": "2019.11.19", "title": "Anadolu Agency: Турция ще \"търси другаде\", ако спорът за F-35 продължи"}
{"url": "http://www.focus-news.net/news/2019/11/19/2721084/ot-20-do-22-noemvri-ot-7-ch-do-19-ch-shte-bade-ogranicheno-dvizhenieto-na-vsichki-prevozni-sredstva-po-pat-iii-866-devin-krichim-v-otsechkata-ot-oblast-smolyan-do-krichim.html", "text": "От 20 до 22 ноември и от 25 до 29 ноември, от 7 ч до 19 ч, ще бъде ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Това съобщиха от  пресцентъра на Агенция „Пътна инфраструктура“ . Спирането на трафика в делничните дни е за полагането на последния асфалтов пласт на настилката. Обходният маршрут ще е по пътя Девин - Смолян - Асеновград - Пловдив и обратно. В събота и неделя движението в отсечката ще е без ограничение.  \r\nАгенция „Пътна инфраструктура“ апелира шофьорите да карат внимателно и да  спазват правилата за безопасност и движение по пътищата.", "date": "2019.11.19", "title": "От 20 до 22 ноември, от 7 ч до 19 ч, ще бъде ограничено движението на всички превозни средства по път III-866 Девин – Кричим в отсечката от област Смолян до Кричим"}
{"url": "http://www.focus-news.net/news/2019/11/19/2721085/ministar-desislava-taneva-v-balgariya-sektorat-s-nay-visok-otnositelen-dyal-na-biologichno-napravlenie-e-pchelarstvoto.html", "text": "„В България секторът с най-висок относителен дял на биологично направление е пчеларството, с дял от 35,8% от  пчелните семейства на регистрираните земеделски стопани.“ Това каза министърът на земеделието, храните и горите Десислава Танева на конференция, посветена на „Проблеми на пчеларството в ЕС - дългосрочни решения“ в ЕК, Брюксел, организирана от евродепутата Андрей Слабаков. Това съобщиха от пресцентъра на  Министерство на земеделието, храните и горите . \r\nМинистър Танева съобщи, че Националната пчеларска програма (НПП) ще е с по-висок бюджет в размер на 6,4 млн. лева годишно. ,,Има няколко нови момента в 3-годишния период на новата пчеларска програма, които са по-добри за стопаните. Възможностите за организиране на пазари и изложения за представяне на българския мед са разписани в мярка А „Техническа помощ“. Целта е да се скъси веригата на доставки и потребителите да могат да закупуват мед и пчелни продукти директно от производителя, което ще гарантира по-висока добавена стойност. Изложенията ще се организират от пчеларските сдружения, което ще засили тяхната роля и място. Друга новост по мярка „В“ от  Програмата е поемането на разходите за преместване на пчелните кошери.  Това ще доведе до ефективно използване на пчелната паша и запазване на разнообразието от растителни видове. Финансиране за лабораторни изследвания, по отношение на хранителната стойност и чистотата на меда, ще се извършва по мярка „Г“ от Програмата“, обясни министър Танева. Тя допълни, че в момента тече процедура по акредитация на оборудвана лаборатория за доказване на отравяния на пчелните семейства при растителнозащитни мероприятия. През следващата година по Програмата за развитие на селските райони ще бъде отворен прием за залесяване с медоносни култури. \r\nДесислава Танева заяви, че е важна устойчивата среда, която се създава за развитието на сектора и ролята на препаратите за растителна защита за здравето на пчелите. Тя обясни, че през следващата година Българската агенция по безопасност на храните, трябва да е довършила работата си по създаване на електронна система, която да функционира ефективно и да уведомява за пръсканията. Министърът на земеделието подчерта, че е изключително важно да се мотивира използването на препарати за растителна защита, които щадят околната среда и са безопасни за пчелите. „Процедурите са трудни и трябва да търсим начин, по който да облекчим достъпа на такива препарати и активни вещества до българския пазар“, каза още Танева. Тя обясни, че в ЕС има 17 разрешени за употреба препарати, а в България са 3. „Употребата на всички трябва да се разрешава автоматично за всяка страна-членка на ЕС, независимо от интереса на производителя. Такава промяна в Регламента би се отразила положително за сектор „Пчеларство“ и ние ще я инициираме, допълни министър Танева.  \r\nПо отношение на дебата за новата Обща селскостопанска политика, министърът заяви, че той е с висока зелена амбициозна цел. „В инструментариума за нейното постигане, пчеларството трябва да намери своето място. През настоящия програмен период получихме нотификация за разработването на мярка за пашуване на пчелите, която не можем да реализираме,защото сме на финала на прилагане на Програмата. Можем да мислим за прилагането й в обхвата на Националния стратегически план“, допълни министър Танева.  \r\nТя посочи, че българският мед е основно експортно ориентиран. Регистрираните пчелари за 2017 година са 7672, а пчелните семейства са 749 хил. Към 2019 производителите са  6870, регистрираните пчелни семейства - 738 хил. Намалението е минимално -3,3% спрямо предходния период. Положителната тенденция в тези цифри е нарастването на делът на биологичното производство. Спрямо деветмесечната извадка от тази година ние отново ще сме на същите нива на износ като през 2018, когато са реализирани около 10 719 тона. Друга тенденция, която се наблюдава е, че в сектора има окрупняване на стопанствата и намаление на тези под 150 пчелни семейства. \r\nНа конференцията присъства и кандидатът за европейски комисар по земеделието и развитието на селските райони Януш Войчеховски.", "date": "2019.11.19", "title": "Министър Десислава Танева: В България секторът с най-висок относителен дял на биологично направление е пчеларството"}
{"url": "http://www.focus-news.net/news/2019/11/19/2721086/d-r-daniela-daritkova-gerb-sazdavaneto-na-ikonomicheska-stabilnost-i-sreda-osvobodena-ot-koruptsiya-privlicha-investitori.html", "text": "Създаването на икономическа стабилност и среда, освободена от корупция, привлича инвеститори. Това каза председателят на ПГ на ГЕРБ д-р Даниела Дариткова по време на брифинг в Народното събрание, предаде репортер на  Агенция „Фокус“ . „Днешната ни пресконференция е във връзка с номинацията, която сме предложили за председател на КПКОНПИ. Съгласно чл. 8, ал. 2 от Закона, за председател на комисията се избира български гражданин с високи професионални и нравствени качества, който има висше юридическо образование и най-малко 10 години юридически стаж. За нас е важно борбата с корупцията да бъде успешна, защото това касае както интересите на българските граждани, така и интереса на страната. Създаването на икономическа стабилност и среда, която е лишена и освободена от корупция, привлича инвеститори, днес фактите говорят в тази посока. Преките чуждестранни инвестиции в България през първите 9 месеца на годината са нараснали повече от два и половина пъти“, каза още д-р Дариткова. По думите й това говори, че средата в България създава условия за инвестиции. „Нещо, което е изключително важно за нашето управление“, допълни още председателят на ПГ на ГЕРБ.  \r\nДеница КИТАНОВА", "date": "2019.11.19", "title": "Д-р Даниела Дариткова, ГЕРБ: Създаването на икономическа стабилност и среда, освободена от корупция, привлича инвеститори"}
{"url": "http://www.focus-news.net/news/2019/11/19/2721091/chetirinadesetgodishen-uchenik-e-predaden-na-sad-za-ptp-sas-zaginal-peshehodets.html", "text": "Четиринадесетгодишен ученик е предаден на съд за ПТП със загинал пешеходец. Това съобщиха от пресцентъра на  Апелативна прокуратура - София . Окръжна прокуратура – Перник е внесла за разглеждане в съда обвинителен акт срещу непълнолетния М.В. за извършено от него престъпление по чл. 343, ал. 3, б. „б“, вр. ал. 1, б. „в“, вр. чл. 342, ал. 1, вр. чл. 63, ал. 1 от НК и по чл. 345, ал. 2, вр. ал. 1 от НК.  \r\nОбвиняемият В. е ученик в гимназия в гр. Перник, като не притежава свидетелство за управление на МПС. През почивните дни той често пребивавал в с. Светля, община Ковачевци, при негови роднини. В къщата им имало мотопед-скутер, собственост на вуйчо му, който не бил регистриран и нямал регистрационни табели. Въпреки това, както и че бил неправоспособен водач, обвиняемият нееднократно го управлявал.  \r\nНа 16.03.2019 г. М.В. бил на погребение на дядо си в селото. След обяд той взел ключовете от мотопеда и го привел в движение, като потеглил по главната улица. Управлявайки МПС със скорост около 20 км/ч, момчето забелязало пред себе си жена – Л.Т. Тя се движела в края на пътното платно, в непосредствена близост до тротоара. Приближавайки към пешеходеца, В. изгубил контрол върху мотопеда и ударил пострадалата Т. с предната му част. Вследствие на удара тя паднала напред. Свидетел на инцидента веднага се обадил на телефон 112, а междувременно В. напуснал местопроизшествието.  \r\nПристигналия лекарски екип предприел животоспасяващи интервенции, като пострадалата била транспортирана до болница в гр. Перник, където по-късно починала. От съдебно-медицинската експертиза се установява, че причина за смъртта на Л.Т. е черепно-мозъчната травма.  \r\nКъм момента на извършване на престъпното деяние обвиняемият М.В. бил на четиринадесет години. Предстои наказателното производство срещу него да продължи в съда.", "date": "2019.11.19", "title": "Четиринадесетгодишен ученик е предаден на съд за ПТП със загинал пешеходец"}
{"url": "http://www.focus-news.net/news/2019/11/19/2721087/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“.  \r\nВенцеслав ИЛЧЕВ", "date": "2019.11.19", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/11/19/2721088/prof-yavor-notev-ataka-nyama-po-podhodyashta-kandidatura-za-predsedatel-na-antikoruptsionnata-komisiya-ot-tazi-na-sotir-tsatsarov.html", "text": "Няма по-подходяща кандидатура за председател на Антикорупционната комисия от тази на Сотир Цацаров. Това каза народният представител от „Атака“ проф. Явор Нотев по време на брифинг в Народното събрание, предаде репортер на  Агенция „Фокус“ . „Има известен шанс за всички ни в съвпадението на обстоятелството, че мандатът на главния прокурор Сотир Цацаров завържшва. Пред същото време сме изправени пред предизвикателството да изберем председател на тази много важна и проблемна комисия. Изборът падна върху г-н Цацаров и този избор е продиктуван на първо място от неговата професионална биография. Искам да ви убедя, че няма по-подходяща кандидатура от тази на човек, който се е изградил в съда като председател на Окръжен съд, а след това на Апелативен съд – Пловдив, а след това заел най-високата позиция в прокуратурата“, каза проф. Явор Нотев. Според него юридическата школовка, която дават тези длъжности, безспорно осигурява поглед и оценка, каквато е необходима на председателя на КПКОНПИ. „На следващо място ми се струва, че шансът се състои в това, че г-н Цацаров има своята нагласа и професионална готовност да поеме тежестта на тази длъжност. Знаете, че комисията тръгна след едни задълбочени и основателни спорове за качеството на устройствения закона и материалните юридически правила, които обослувиха работата на тази комисия“, каза проф. Нотев. Според него тези проблеми могат да бъдат преодолени с дълбоки юридически познания, опит и с решителност.  \r\nДеница КИТАНОВА", "date": "2019.11.19", "title": "Проф. Явор Нотев, „Атака“: Няма по-подходяща кандидатура за председател на Антикорупционната комисия от тази на Сотир Цацаров"}
{"url": "http://www.focus-news.net/news/2019/11/19/2721081/gerb-i-obedineni-patrioti-predlagat-sotir-tsatsarov-za-predsedatel-na-kpkonpi.html", "text": "ГЕРБ и \"Обединени патриоти\" предлагат Сотир Цацаров за председател на КПКОНПИ, предаде репортер на  Агенция „Фокус“ . Новината обяви д-р Даниела Дариткова по време на брифинг в Народното събрание.   \r\n \r\n „Фокус“  припомня: \r\nНа 6 ноември парламентът прие процедурни правила за избор на председател и членове на Антикорупционния орган. Антикорупционният закон гласи, че Комисията е колективен орган, който се състои от петима членове - председател, заместник-председател и трима други членове. За председател на Комисията се избира български гражданин с високи професионални и нравствени качества, който има висше юридическо образование и най-малко 10 години юридически стаж. Процедурните правила предвиждат предложенията за кандидати и председател на КПКОНПИ да се правят от народни представители и да се внасят в писмена форма чрез деловодството но на Народното събрание до Комисията за борба с корупцията, конфликт на интереси и парламентарна етика в 14-дневен срок. Изслушването на кандидатите се провежда на открито заседание на комисията, което се излъчва в реално време чрез интернет страницата на Народното събрание. Според правилата кандидатите се проверяват за принадлежност към разузнавателните служби на Българската народна армия и Държавна сигурност. Изборът се извършва от парламента. Съгласно правилата гласуването ще се извършва поотделно за всеки кандидат по поредността, определена в списъка. За избран се смята кандидатът, получил повече от половината от гласовете на присъстващите народни представители. Ако няколко кандидати са получили повече от половината от гласовете на присъстващите народни представители, избран е кандидатът получил най-много гласове „за“. В случаите, когато никой от кандидатите не получи необходимите гласове правилата предвиждат да се проведе повторно гласуване, в което да участват двамата кандидати, получили най-много гласове „за“. Ако и при повторното никой от тях не получи необходимите гласове, парламентът приеме решение за откриване на нова процедура за избор. \r\nДеница КИТАНОВА \r\n  \r\n Очаквайте подробности .", "date": "2019.11.19", "title": "ГЕРБ  и \"Обединени патриоти\" предлагат Сотир Цацаров за председател на КПКОНПИ"}
{"url": "http://www.focus-news.net/news/2019/11/19/2721089/rzi-burgas-ministerstvoto-na-zdraveopazvaneto-za-poredna-godina-shte-otbelezhi-mezhdunarodniya-den-bez-tyutyunopushene.html", "text": "Министерството на здравеопазването за поредна година ще отбележи Международния ден без тютюнопушене с редица прояви в страната срещу тютюневата зависимост и за мотивация на активните пушачи за отказване от нея. Това съобщиха от пресцентъра на  Регионална здравна инспекция  (РЗИ) - Бургас. По традиция този ден е третия четвъртък на месец ноември. В тази връзка, чрез него се призовава всеки пушач да се опита да положи началото на отказване от тютюнопушене в името на собственото си здраве, както и здравето на близки и приятели, които присъстват в обкръжението му като пасивни пушачи. \r\nСпоред данни от „Здравния профил за България“, 2017 г.,  , източник - Европейската комисия, разпространението на тютюнопушенето сред българското население е най-високо в ЕС и е с почти седем процентни пункта над средното за ЕС. Не по-малко от 28 % от възрастното население, включително повече от един на всеки трима (35 %) мъже, пушат ежедневно. Равнищата на тютюнопушене сред младежите са сходни: разпространението на тютюнопушенето сред 15-годишните момчета е второто най-високо в ЕС (21 %, след Хърватия), докато 30 % от 15-годишните момичета, което е най-високото равнище в ЕС - са редовни пушачи. Спирането на тютюневите изделия, съдържащи и не съдържащи тютюн има непосредствени и големи ползи за здравето при мъже и жени на всички възрасти - тези ползи се проявяват както при лица със свързани с пушенето заболявания, така и при лица без такива заболявания. Министерство на здравеопазването и регионалните здравни инспекции (РЗИ) ще отбележат Международния ден без тютюнопушене на 21 ноември 2019 г. с редица прояви срещу тютюневата зависимост и за мотивация на активните пушачи за отказване от зависимостта. \r\nВ рамките на Международния ден за борба с тютюнопушенето - 21 ноември 2019 година, Регионална здравна инспекция – Бургас организира следните мероприятия: \r\n- 18 - 22 ноември 2019 г. здравно-информационни кампании, видеопокази, изложби, презентации сред подрастващи от детски и учебни заведения в региона и граждани. \r\n- 20 ноември 2019 г. (сряда), от 10.00 ч. до 12.00 ч. и от 14.00 ч. до 16.00 ч. - „Ден на отворени врати“ в РЗИ - Бургас, ул. „Александровска“ № 120 в Конферентната зала ет. 5. Телефон за контакт: 056/807 502 \r\nПо време на инициативата ще бъдат осъществени: \r\n - изследване на пушачи с апарат Smoker Laser на активни пушачи,чрез издишан въздух за остатъчни количества въглероден оксид в белия дроб и процента на карбоксихемоглобин в кръвта; определяне на степен на никотинова зависимост с тест на Фагерстрьом/ \r\n- измерване на кръвно налягане;  \r\n- дискусии, беседи и съвети за здравословен начин на живот; \r\n- разпространение на здравно-информационни материали. \r\nИзвън кампанията Консултативния кабинет за отказване от тютюнопушене (ККОТ) е с работно време за граждани, както следва: всеки вторник и четвъртък от 14.00 до 16.00 часа с предварително записване на телефон: 056/807 502.", "date": "2019.11.19", "title": "РЗИ - Бургас: Министерството на здравеопазването за поредна година ще отбележи Международния ден без тютюнопушене"}
{"url": "http://www.focus-news.net/news/2019/11/19/2721093/upravitel-na-pitsariya-v-kyustendil-e-predaden-na-sad-za-nezakonno-naemane-na-rabota-na-shestnadesetgodishno-momiche.html", "text": "Управител на пицария в Кюстендил е предаден на съд за незаконно наемане на работа на шестнадесетгодишно момиче. Това съобщиха от пресцентъра на  Апелативна прокуратура - София . Районна прокуратура – Кюстендил е предала на съд Т.А. по обвинение за извършено от него престъпление по чл. 192а, ал. 2, вр. ал. 1 от НК.  \r\nОбвиняемият А. бил управител на търговско дружество, стопанисвало пицария в гр. Кюстендил.  \r\nНа 29 юни 2018 г. към него се обърнала непълнолетната Н. с молба да у приеме на работа. Няколко дни по-късно, без надлежно разрешение, съгласно Кодекса на труда, Т.А. наел момичето. То започнало да упражнява дейност като сервитьор и барман в пицария, с работно време от 10.30 ч. до 15.00 ч. и от 17.30 ч. до затваряне на заведението.  \r\nПредстои наказателното производство срещу А. за приемане на работа на лице, ненавършило осемнадесетгодишна възраст в нарушение на трудовото законодателство, да продължи в съда. За това престъпление се предвижда наказание „лишаване от свобода“ до шест месеца и глоба в размер от хиляда до три хиляди лева.", "date": "2019.11.19", "title": "Управител на пицария в Кюстендил е предаден на съд за незаконно наемане на работа на шестнадесетгодишно момиче"}
{"url": "http://www.focus-news.net/news/2019/11/19/2721095/zam-kmetat-stefan-krastev-ubeden-sam-che-mozhem-da-pokazhem-nova-viziya-na-obshtina-pernik.html", "text": "Настоящото ръководство на Перник може да покаже нова визия на Общината. Това каза за предаването „Перничани-потомците на Кракра“ на  Радио „Фокус“  заместник-кметът Стефан Кръстев с ресор „Икономика и общинска собственост, европейска интеграция и дигитализация“. По думите му това ще стане с нов начин на работа, който се изразява в активност навътре към общинските структури и навън към привличането на инвеститори, преосмисляне на взаимодействието на Общината с гражданите, включително и в сферата на електронните и дигитални комуникации. В момента се работи по проект за нов уеб сайт на Общината, обясни той и добави, че ще бъде разработено мобилно приложение, което гражданите на Перник да използват пасивно, информирайки се за различни събития, прояви или разписанието на транспорта в града, и активно – с възможността да заявяват услуги и да получават административно обслужване от общината през телефона. Стефан Кръстев каза още, че  обслужването на гише ще остане. „Винаги ще има опция за гражданите, които желаят да входират документ на хартия, да го направят“, обясни той. Решението му  да приеме длъжността е било продиктувано от огромното доверие, което има към вече избрания кмет Владимиров и убедеността, че Перник може да постигне повече и отново да бъде развито икономическо средище на България. Стефан Кръстев е на 35 години, от град Перник. Образованието му е в сферата на туризма и европейската интеграция. Занимавал се е с бизнес, като консултант на европейски проекти, управляващ европейски проекти, работил е и по развитието на бизнес проекти в сферата на технологиите, последно е бил ръководил на фирма за управление и развиване на недвижими имоти. Според Кръстев всичко това кореспондира със секторите, които кметът Владимиров е решил да му повери.  \r\nРосица АНГЕЛОВА", "date": "2019.11.19", "title": "Зам.-кметът Стефан Кръстев: Убеден съм, че можем да покажем нова визия на Oбщина Перник"}
{"url": "http://www.focus-news.net/news/2019/11/19/2721094/sport-finansovoto-sastoyanie-na-manchestar-yunayted-se-vloshava.html", "text": "Футбол: Финансовото състояние на Манчестър Юнайтед се е влошило през последната година, съобщи  Sky Sports , позовавайки се на официални данни от клуба. \r\n20-кратните шампиони на Англия имат натрупан дълг от 450 милиона лири, като той се е увеличил със 163 милиона през последната година. Това се дължи най-вече на колебливото представяне на отбора на терена, довело до неучастие в Шампионската лига. \r\nОт Манчестър Юнайтед прогнозират и спад в приходите, които се очаква да бъдат между 650 и 680 милиона на годишна база. За сравнение през изминалата година клубът от е събрал  приходи от 734 милиона лири.", "date": "2019.11.19", "title": "Спорт: Финансовото състояние на Манчестър Юнайтед се влошава"}
{"url": "http://www.focus-news.net/news/2019/11/19/2721096/3-godishno-dete-e-udareno-ot-avtomobil-na-ul-ivan-daskala-v-razlog.html", "text": "3-годишно дете, изкочило внезапно на пътното плато, е предизвикало катастрофа на улица „Иван Даскала“ в Разлог. Това съобщиха от  ОДМВР – Благоевград.   Инцидентът е станал около 16.00 часа. То е било ударено от лек автомобил, но по първоначална информация не е пострадало. Детето е транспортирано в МБАЛ-Разлог за извършване на медицински преглед.", "date": "2019.11.19", "title": "3-годишно дете е ударено от автомобил на ул. \"Иван Даскала\" в Разлог"}
{"url": "http://www.focus-news.net/news/2019/11/19/2721098/s-normalna-intenzivnost-e-trafikat-po-osnovnite-patni-arterii-v-blagoevgradska-oblast.html", "text": "С нормална интензивност е трафикът по основните пътни артерии в Благоевградска област. Това съобщиха за  Радио „Фокус“ - Пирин  от Областно пътно управление – Благоевград. През деня обстановката е била спокойна и няма регистрирани тежки пътни инциденти. Водачите на моторни превозни средства трябва да имат предвид, че се извършва рехабилитация на пътя автомагистрала „Струма“ – Лозеница от км 0+000 до км 10+754. До 31 декември преминаването е ограничено за всички моторни превозни средства и ще се извършва по обходен маршрут както следва: автомагистрала „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В област Благоевград няма въведени други ограничения за движението на леки и товарни автомобили. Повишена е опасността от падащи камъни в Кресненското дефиле, също и в района на проходите Предел и Папаз Чаир.  \r\nЛивия НИНОВА", "date": "2019.11.19", "title": "С нормална интензивност е трафикът по основните пътни артерии в Благоевградска област"}
{"url": "http://www.focus-news.net/news/2019/11/19/2721099/dnes-zapochna-dvudnevnoto-natsionalno-palnomashtabno-uchenie-zashtita-2019-godina.html", "text": "Днес започна Национално пълномащабно учение „Защита 2019 година“. В сградата на ГДПБЗН на улица „Никола Габровски“ в София е ситуиран Националният щаб. Той ръководи действията на занятието, което се провежда на територията на областите София град, Монтана, Враца и Плевен.  Това съобщиха от пресцентъра на МВР. \r\nМинистърът на вътрешните работи Младен Маринов ръководи Националния щаб, сформиран в рамките на Националното пълномащабно учение „Защита 2019 година“. В работата на щаба участват представители на всички държавни структури, ангажирани с конкретни действия при въвеждане на Външния авариен план на АЕЦ „Козлодуй“. Целта на тазгодишната тренировка е да бъдат проверени действията на Единната спасителна система при възникване на произшествие на територията на атомната централа. Пълномащабното учение се провежда в рамките на два дни, като на 19 ноември е щабната му част, а утре – 20 ноември, ще бъдат проиграни ситуации на територията на областите София град, Монтана, Враца и Плевен. Действията на всички структури на Единната спасителна система се наблюдават от представители на Международната агенция за атомна енергия, Беларус, Украйна и Русия, както и на посолството на Япония у нас.  \r\nСпоред сценария на учението, на 19 ноември, около 9 часа, в Националния оперативен център на ГДПБЗН-МВР е получено съобщение от АЕЦ „Козлодуй“ за възникнала технологична авария - паднал транспортен контейнер с отработено ядрено гориво от 30 метра височина, късат се шест от шпилките на капака и се получава отвор между деформирания капак на контейнера и корпуса му. При удара ремаркето се разрушава и парчета от него повреждат външната врата на транспортния коридор. Аварията е класифицирана като обща. На по-късен етап се предприемат действия за укриване и евакуация на населението. В условията на непрекъснато усложняваща се обстановка спасителните екипи подпомагат херметизирането на сгради в района и организират провеждането на медицински профилактики. \r\nНа 20 ноември от 14.00 часа главният секретар на МВР главен комисар Ивайло Иванов ще наблюдава деконтаминация, която ще се извърши от участници в занятието на специално изградения за целта Обединен контролно-пропускателен пункт в Кнежа /на изхода на града, посока Оряхово/. Очаква се на място, той да даде и кратки изявления за целта на провежданото учение.", "date": "2019.11.19", "title": "Днес започна двудневното Национално пълномащабно учение „Защита 2019 година“"}
{"url": "http://www.focus-news.net/news/2019/11/19/2721092/valentin-radev-gerb-ubeden-sam-che-sotir-tsatsarov-shte-uspee-da-sazhivi-kpkonpi-i-da-napravi-taka-che-uspeshno-da-se-bori-s-nedazite-v-obshtestvoto.html", "text": "Убеден съм, че Сотир Цацаров ще успее да съживи КПКОНПИ и да направи така, че успешно да се бори с недъзите в обществото. Това каза народният представител от ПГ на ГЕРБ Валентин Радев по време на брифинг в Народното събрание, предаде репортер на  Агенция „Фокус“ . „Този човек освен, че е професионалист, той много добре съзнава колко е важна държавността. Убеден държавник“, каза още Радев. Според Валентин Радев Цацаров знае колко е важно доверието в институциите. Той изрази убедеността си, че Сотир Цацаров ще съживи КПКОНПИ, която от половин година няма председател. \r\nДеница КИТАНОВА", "date": "2019.11.19", "title": "Валентин Радев, ГЕРБ: Убеден съм, че Сотир Цацаров ще успее да съживи КПКОНПИ и да направи така, че успешно да се бори с недъзите в обществото"}
{"url": "http://www.focus-news.net/news/2019/11/19/2721100/naetite-litsa-po-trudovo-i-sluzhebno-pravootnoshenie-v-oblast-dobrich-kam-kraya-na-septemvri-2019-g-namalyavat-sas-77-spryamo-kraya-na-mesets-yuni.html", "text": "Наетите лица по трудово и служебно правоотношение в област Добрич към края на септември 2019 г. намаляват с 3.3 хил. или със 7.7% спрямо края на юни тази година. Това съобщи Илга Иванова, главен експерт в отдел „Статистически изследвания – Добрич“ към Териториално статистическо бюро-Североизток, предаде кореспондентът на  Радио „Фокус” – Варна . Средната брутна месечна работна заплата за месец юли 2019 г. е 966 лв., за август – 949 лв. и за септември - 1 011 лева. През третото тримесечие на 2019 г. средната месечна заплата за областта e 974лв.при 1 249 лв. за страната. В обществения сектор средната месечна заплата е 1 089лв., а в частния - 938 лева. През третото тримесечие на 2019 г. средната месечна работна заплата за област Добрич нараства с 16.5% в сравнение със същия период на 2018 година. Най-високо средномесечно трудово възнаграждение през третото тримесечие на 2019 г. са получили наетите лица по трудово и служебно правоотношение в секторите „Производство и разпределение на електрическа и топлинна енергия и на газообразни горива” - 1 832 лв.; „Селско, горско и рибно стопанство” - 1 363 лв.; „Създаване и разпространение на информация и творчески продукти; далекосъобщения” - 1 344 лв.; „Държавно управление” - 1 196 лв.; „Образование” - 1 167 лева. Най-нископлатени са били наетите лица в икономическите дейности „Операции с недвижими имоти ” - 714 лв.; „Административни и спомагателни дейности” - 731 лв.; „Строителство” - 745 лв.; „Други дейности” - 788 лв.; „Финансови и застрахователни дейности” - 807 лева. Спрямо края на второто тримесечие на 2019 г. броят на наетите лица в обществения сектор нараства с 0.2% (до 10.2 хил.), а в частния сектор намалението е с 10.2% (до 29.0 хиляди). В края на септември 2019 г. наетите лица по трудово и служебно правоотношение в област Добрич са с 2.7%, или с 1.1 хил. по-малко в сравнение със същия период на предходната година, като намалението в обществения сектор е с 1.5%., а в частния сектор с 3.1%. В сравнение с останалите области на страната през третото тримесечие област Добрич е на 15-то място по показателя средна работна заплата. \r\nЖулиета НИКОЛОВА", "date": "2019.11.19", "title": "Наетите лица по трудово и служебно правоотношение в област Добрич към края на септември 2019 г. намаляват със 7.7% спрямо края на месец юни"}
{"url": "http://www.focus-news.net/news/2019/11/19/2721101/aleksandar-vuchich-imam-hronichno-zabolyavane.html", "text": "На пресконференция президентът на Сърбия Александър Вучич отговори на коментари, че журналистът на телевизионния канал N1 е виновен за внезапното му приемане във Военномедицинска академия (ВМА) заради проблеми със сърдечно-съдовата система, предава думите му белградското  Радио „Б 92“ \r\nПопитан от репортери от N1 да коментира твърденията, че телевизионният журналист Миодраг Совил е \"виновен\" за това, че той е бил приет в болницата в петък следобед и дали е правилно да бъдат обвинявани репортерите, Александър Вучич отговори: \"Човекът от вашата телевизия няма нищо общо с моето здравословно състояние\". \r\n\"Аз съм хронично болен човек\", добави Вучич. Той също така обясни, че той идва на конференцията в рамките на целодневна терапия и че това не е тайна. \r\n„Дали ме огорчава, когато някой, който трябва да бъде журналист, казва„ не се занимавай с тази работа, ако не можеш да я издържиш “- мога. Радвам се, защото поради тези въпроси мога по-лесно да обясня на хората разликата между казването на истина и лъжата“, каза Вучич. \r\n\"Значи, здравословното ми състояние няма нищо общо с N1. Това са мои лични проблеми. Не съм човек с най-доброто здраве, но докато имам енергия, ще се боря. Не искам да навлизам в подробности, като ви информирам за размера на предсърдието ми…нужни са години, за да бъда  в такова състояние, а не ден, който ми донесе толкова голямо политическо удоволствие\", завърши Вучич. \r\n \r\n  Юлиян Марков", "date": "2019.11.19", "title": "Александър Вучич: Имам хронично заболяване"}
{"url": "http://www.focus-news.net/news/2019/11/19/2721090/prof-yavor-notev-ataka-sotir-tsatsarov-ostavya-institutsiyata-na-prokuraturata-s-ogromen-avtoritet-podredena-i-neopetnena.html", "text": "Сотир Цацаров оставя институцията на прокуратурата с огромен авторитет, подредена и неопетнена. Това каза народният представител от „Атака“ проф. Явор Нотев по време на брифинг в Народното събрание, предаде репортер на  Агенция „Фокус“ . „В същото време от такова име и от такова лице има нужда Комисията, която ние предлагаме той да поеме като ръководител“, посочи още проф. Нотев. По думите му е необходим такъв човек, на когото може да се възложи тежко и сериозно доверие. „Ще работим за избора, защото сега сме в самото начало на процедурата. Ще спазим тази процедура в съответствие с решението на Народното събрание“, подчерта още депутатът от „Атака“.  \r\nДеница КИТАНОВА", "date": "2019.11.19", "title": "Проф. Явор Нотев, „Атака“: Сотир Цацаров оставя институцията на прокуратурата с огромен авторитет, подредена и неопетнена"}
{"url": "http://www.focus-news.net/news/2019/11/19/2721120/umbalsm-n-i-pirogov-i-chez-balgariya-investmant-cbi-podpisvat-dogovor-za-rekonstruktsiya-i-modernizatsiya-na-sgradite-na-speshnata-bolnitsa-na-20-noemvri.html", "text": "\"Н. И. Пирогов\" (УМБАЛСМ) и ЧЕЗ България Инвестмънт (CBI)  подписват договор за реконструкция и модернизация на сградите на спешната болница. Двете организации постигнаха договореност за финансиране, от страна на CBI на проект за цялостна реконструкция и модернизация на сградите на болничния комплекс с цел подобряване на енергийната ефективност и осигуряване на съвременни условия за пациенти и лекари в здравното заведение,съобщиха от  пресцентъра на \"Пирогов\" . Споразумението ще бъде подписано на 20 ноември 2019 г в 10:30 часа в кабинета на изпълнителния директор на УМБАЛСМ „Н.И. Пирогов“ проф. д-р Асен Балтов, ет 2.", "date": "2019.11.19", "title": "УМБАЛСМ \"Н. И. Пирогов\" и ЧЕЗ България Инвестмънт (CBI) подписват договор за реконструкция и модернизация на сградите на спешната болница на 20 ноември"}
{"url": "http://www.focus-news.net/news/2019/11/19/2721119/predstoyashti-sabitiya-v-stranata-za-20-noemvri-agentsiya-fokus.html", "text": "*** \r\n \r\nВицепремиерът и министър на външните работи Екатерина Захариева заминава за Брюксел, където ще участва в среща на външните министри от НАТО на 20 ноември 2019 г. \r\n \r\n \r\n*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 10:00 часа ще се проведе заседание на Министерски съвет.  \r\n \r\n*** \r\n \r\nОт 10.00 часа в зала „Роял“ на „София Хотел Балкан“, председателят на Народното събрание и председател на ПАЧИС Цвета Караянчева ще открие 54-тата Генерална асамблея. \r\n \r\n*** \r\n \r\nОт 09:00 часа в Зала 8 на НДК, УНИЦЕФ организира Национален форум „С очи за всички“, посветен на включването на децата и младежите с увреждания. \r\n \r\n*** \r\n \r\nОт 10:00 часа в Националния пресклуб на БТА ще бъде представен доклад-анализ на тема: „Достъп до здраве“, посветен на достъпа до лекарства в България. \r\n \r\n*** \r\n \r\nОт 10.30 ч. в кабинета на изпълнителния директор на УМБАЛСМ \"Н. И. Пирогов\" проф. д-р Асен Балтов ще бъде подписан договор с ЧЕЗ България Инвестмънт (CBI) за реконструкция и модернизация на сградите на спешната болница.  \r\n \r\n \r\n*** \r\n \r\nОт 11.00 часа пред сградата на СУ „Св. Св. Кирил и Методий”, министърът на вътрешните работи Младен Маринов ще ръководи Националния щаб в рамките на Национално пълномащабно учение „Защита 2019 г.“. \r\n \r\n*** \r\n \r\nОт 11:20 часа в хотел „Арена ди Сердика“, конферентна  зала „Арена“, ще бъде  представен проект: „Повишаване качеството и количеството на услугите на потенциални инвеститори“. \r\n \r\n*** \r\n \r\nОт 14:00 часа пред Народния театър доброволци на БМЧК ще раздават Донорски карти. \r\n \r\n*** \r\n \r\nОт 14:00 часа ще се проведе заседание на Комисия по икономическа политика и туризъм \r\n \r\n*** \r\n \r\nОт 14:00 часа ще се проведе заседание на Комисия по транспорт, информационни технологии и съобщения \r\n*** \r\n \r\nОт 14:30 часа ще се проведе заседание на Комисия по труда, социалната и демографската политика \r\n \r\n*** \r\n \r\nОт 14:30 часа ще се проведе заседание на Комисия по земеделието и храните \r\n \r\n*** \r\n \r\nОт 15:30 часа ще се проведе заседание на Комисия по европейските въпроси и контрол на европейските фондове. \r\n \r\n*** \r\n \r\nОт 17.30 часа в читалище „Родолюбие“, ще се състои празничен концерт с участието на детски и самодейни творчески състави. \r\n \r\n*** \r\n \r\nВ 11.00 часа в Тържествената зала на читалище „Никола Вапцаров“ ще бъде поставено началото на 19-то издание на Банско филм фест. \r\n \r\n*** \r\n \r\nОт 10.00 ч. Окръжен съд - Бургас ще проведе заседание по дело срещу жена, обвинена в противозаконно лишаване от свобода и убийство на бившия си съпруг  \r\n*** \r\n   \r\nСлед 18.00 часа ще бъде спряно водоподаването, то ще се нормализира към полунощ на 21 ноември (четвъртък) срещу 22 ноември(петък). \r\n \r\n*** \r\n \r\nОт 10:00 часа до 12:00 часа и от 14:00 часа до 16:00 часа в РЗИ Бургас, ул. „Александровска“ № 120 в Конферентната зала ет. 5 ще има „Ден на отворени врати“. \r\n \r\n \r\n \r\n*** \r\n \r\nОт 18.00 часа в галерия \"13-то стъпало\", ще се проведе изложба-живопис на художника Ненко Чанев. \r\n \r\n*** \r\n \r\nОт 19.00 часа във Фестивален и конгресен ще бъде представен  авторският албум \"Музика от брега на морето\".  В него ще вземат участие седем изявени, варненски музиканти в колаборация с Варненски камерен оркестър под палката на Маестро Ганчо Ганчев. \r\n \r\n*** \r\n \r\nОт 17:00 часа пред Общината, ще се проведе „Коледна въртележка“ - запалване на коледните светлини. \r\n \r\n*** \r\n \r\nОт 11:00 часа в СУ „Св. Св. Кирил и Методий“, в рамките на Национално пълномащабно  учение „Защита 2019 г.“, в гр. Козлодуй ще бъде проведено  занятие по херметизация на обществена сграда и хранителен магазин, и евакуация на ученици и училищен персонал. \r\n \r\n*** \r\n \r\nОт 17:30 часа в големия салон на читалище \"Обединение 1913\", археологът и писател Георги Кулов ще представи сборника си \"Кърджали на историческата карта\". \r\n \r\n*** \r\n \r\nОт 14.00 часа, ще се проведе заседание по образуваното дело по жалба на Красимир Чаврагански, в качеството му на кандидат за кмет на Община Бобов дол, с която оспорва решение на Общинска избирателна комисия (ОИК) - Бобов дол за избор на кмет. \r\n \r\n*** \r\n \r\nОт 9.00 часа пред сградата на \"ВиК-Перник\" ще се проведе протест заради водния режим в града.  \r\n \r\n*** \r\n \r\nОт 18.00 часа  в Къща на художниците ще се открие изложба живопис на Илиана Димитрова. \r\n \r\n \r\n*** \r\n \r\nВ 10.00 часа в зала 5 на Окръжния съд ще се проведе заседание по делото срещу Костадин П., обвинен в умишлено убийство на рождения си син.  \r\n \r\n*** \r\n \r\nВ 11.00 часа в пресклуба на БТА ще се проведе пресконференция на СДС - област Пловдив на тема - анализ на резултатите от местните избори.  \r\n \r\n*** \r\n \r\nВ 12.00 часа в офиса на ПП ''Съюз за Пловдив'' на ул. \"Софроний Врачански\" ще се проведе пресконференция по повод настояването на партията за пълна ревизия на Транспортния проект и парите по ОП „Региони в растеж“ и „Пловдив 2019“. \r\n \r\n*** \r\n \r\nВ 12.00 часа в АМТИИ тържествено ще бъде открита скулптура на проф. Асен Диамандиев, основател на академията и дал името си на висшето училище по изкуствата. \r\n \r\n*** \r\n \r\nВ 13.00 часа в двора на НХГ „Цанко Лавренов“ ще се проведе пърформанс, в който ученици от гимназията ще завършат 3-метрова скулптура, дело на художника Жорж Трак. \r\n \r\n*** \r\n \r\nВ 16.00 часа в Балабановата къща ще бъде открита изложба с творбите от Националния ученически конкурс „Плакат - Костадин Отонов“. \r\n \r\n*** \r\n \r\nВ 17.30 часа в зала „Съединение” на Историческия музей ще се проведе „ВЕЧЕР, ПОСВЕТЕНА НА СТОЮ ШИШКОВ И ПЛАНИНАТА НА ОРФЕЙ” \r\n \r\n*** \r\n \r\nВ 18.00 часа в Тракарт /Археологическия подлез/ ще се състои премиерата  на книгата „ПОПЪТНИ ЕТЮДИ“ –едно незабравимо приключение с Евдокия Борисова.  \r\n \r\n*** \r\n \r\n \r\n \r\nОт 17:00 часа във Втора аудитория на Медицински университет -  Пловдив ще се състои Учредително събрание на Асоциацията на българските медици, стоматолози и фармацевти - франкофони. \r\n \r\n*** \r\n \r\nОт 11:00 часа Областен информационен център – Стара Загора ще проведе информационна среща на тема: „Представяне възможностите на обновения публичен модул на ИСУН 2020“. \r\n \r\n*** \r\n   \r\nОт 18.00 в залата Младежкия дом за трета поредна в Стара Загора ще работи Общински детски съвет.  \r\n \r\n \r\n*** \r\n   \r\nОт 10.00 часа в РЗИ ще се проведе пресконференция за Националната информационна кампания в подкрепа на донорството и трансплантацията под мотото „Да! За живот!“ с участието на д-р Петко Загорчев – областен координатор по донорство.  \r\n  \r\n \r\n*** \r\n   \r\nОт 10.30 часа в  НЧ \"Тодор Петков 1963\" ще се проведат ежегодните \"Есенни празници с пчели и мед\", съвместно със \"Съюз на българските пчелари\"- Шумен.  \r\n   \r\n \r\n*** \r\n   \r\nОт 15.30 часа, в творческото пространство на Регионална библиотека „Стилиян Чилингиров“, ще се проведе събитие „Децата – посланици на доброто“, по повод 30 години от приемането на Конвенцията на ООН за правата на детето.  \r\n   \r\n*** \r\n   \r\nОт  17.00 часа в зала \"Сава Доброплодни\" на НЧ \"Добри Войников - 1856\" ще гостуват представители от Северна Македония - председателят на Народна техника - Македония и директорът на Народна техника - Битоля, в който работят киноклуб \"Милтон Манаки\" и фотоклуб \"Стеван Наумов - Стив\"и ще се открие фотоизложба по повод 40-годишнината на клуба.  \r\n   \r\n*** \r\n   \r\nОт 17.30 часа в къща музей „Лайош Кошут“ ще бъде отбелязана 70-годишнината от нейното създаване. \r\n   \r\n*** \r\n   \r\nОт 18.00 часа в ХГ \"Елена Карамихайлова\" ще бъде открита изложба на Красимир Арсов по повод 40 години творческа дейност.", "date": "2019.11.19", "title": "Предстоящи събития в страната за 20 ноември (Агенция „Фокус“)"}
{"url": "http://www.focus-news.net/news/2019/11/19/2721121/vitseprezidentat-iliyana-yotova-tryabva-da-sprem-s-predrasadatsite-che-naukata-e-samo-za-mazhete.html", "text": "Трябва да спрем с предразсъдъците и схващането, че науката е само за мъжете. Убедена съм, че когато жените липсват в някой профил в науката, той закъсва. Това каза вицепрезидентът Илияна Йотова по време на церемонията по връчване на наградите \"За жените в науката\", предаде репортер на  Агенция \"Фокус\" . \"Благодаря, че за трети път имам възможност да участвам в церемонията. Точно в СУ \"Св. Кл. Охридски\" само преди 1 година имах възможността да стисна ръцете на три степендиантки в сферата на медицината, химията и физиката\", посочи в приветственото си слово Илияна Йотова. По думите й от началото на инициативата са минали 21 години, а жените в науката са се увеличили с 20%, но Нобеловите лаореатки са само 4%. \"Благодаря на огранизаторите, че водят тази тежка битка. Трябва да дадем повече възможност за обучение и кариерно развитие за младите жени\", каза още тя. Според нея трябва да се мотивират и жените, дръзнали да се занимават с предприемачество. По думите й в България като че ли донякъде сме успели да се преборим с предрасъдъците спрямо жените. \"Искам да се обърна към младите дами за смелостта да се захванат с наука и за стремежа да откриват тайните на вселената. Те са героите в нашите очи, които променят България и света\", категорична е Йотова.  \r\nЗорница КОСТАДИНОВА", "date": "2019.11.19", "title": "Вицепрезидентът Илияна Йотова: Трябва да спрем с предрасъдъците, че науката е само за мъжете"}
{"url": "http://www.focus-news.net/news/2019/11/19/2721097/normalno-se-osashtestvyava-dvizhenieto-po-patishtata-v-oblast-burgas.html", "text": "Нормално се осъществява движението по пътищата в област Бургас, предаде репортер на  Радио „Фокус“ – Бургас . Няма задръствания. Трафикът е не е натоварен. \r\nИнтензивен е трафикът по централните улици в Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“ и по булевардите „Тодор Александров“, „Сан Стефано“, „Демокрация“ и „Захари Стоянов“ в жк. „Меден Рудник“. \r\nМария КУРТЕВА", "date": "2019.11.19", "title": "Нормално се осъществява движението по пътищата в област Бургас"}
{"url": "http://www.focus-news.net/news/2019/11/19/2721117/tass-navodnenieto-vav-venetsiya-e-povredilo-mozayki-i-koloni-v-katedralata-san-marko.html", "text": "Разрушителното наводнение, който засегна  Венеция миналата седмица, повреди мозайки и мраморни колони в катедралата „Сан Марко“,  съобщи във вторник новинарският канал RAI-news-24, цитиран от  TACC . \r\nНай-голямото притеснение сред експертите е въздействието на солта върху основата на носещите конструкции на катедралата. Според главния инженер на базиликата Пиерпаоло Кампострини „много щети щe могат да се видят едва след няколко месеца, тъй като корозионните процеси са бавни, но неумолими“. Отбелязва се, че в криптата на катедралата колоните вече са частично почистени от морската сол. \r\nПо-рано италианският министър на културата Дарио Франческини подчерта, че „щетите не са непоправими, но е необходима структурна работа в цялата катедрала“. \r\n \r\n  Юлиян Марков", "date": "2019.11.19", "title": "ТАСС: Наводнението във Венеция е повредило мозайки и колони в катедралата Сан Марко"}
{"url": "http://www.focus-news.net/news/2019/11/19/2721124/kmetat-na-pernik-stanislav-vladimirov-ne-sa-dobri-parvite-stapki-na-vik-operatora-pri-vavezhdaneto-na-vodniya-rezhim-voda-prodalava-da-se-pilee.html", "text": "Не са добри първите стъпки на ВиК оператора при въвеждането на водния режим, вода продълава да се пилее. Това каза кметът на Перник Станислав Владимиров в предаването \"Лице в лице\" по  бТВ . \"Във воден режим сме от понеделник. Вече ще станат близо 48 часа\", каза още Владимиров. Той посочи, че първите стъпки, които ВиК операторът е трябвало да предприеме по въвеждането на водния режим, не са добри. \"Не сме намалили оттока от язовир\" Студена\". Разходът на питейна вода, е основното при въвеждане на един воден режим.  Ние искаме с намаляването на оттока от язовир \"Студена\" с параметрите, които са подадени от МОСВ за не повече от 1 млн. кубика месечен разход на питейна вода в условията на воден режим да имаме до април месец питейна вода. За съжаление с първите си стъпки ВиК дружеството не направи така, че в този времеви диапазон, който е обявен за воден режим, да имаме вода и да ограничим разходите и пилеенето на вода. Вода продължава да се пилее. Ние се доближаваме като разход на вода, както е било преди водния режим. Ако продължаваме така, ще имаме вода не повече от 2 месеца. Това е поредната червена лампа за неправилни действия от ВиК оператора\", допълни Владимиров. Той посочи, че няма логика във всички действия на ВиК дружеството.", "date": "2019.11.19", "title": "Кметът на Перник Станислав Владимиров: Не са добри първите стъпки на ВиК оператора при въвеждането на водния режим, вода продълава да се пилее"}
{"url": "http://www.focus-news.net/news/2019/11/19/2721128/izbraha-trite-pobeditelki-v-konkursa-za-zhenite-v-naukata.html", "text": "Избраха трите победителки в конкурса \"За жените в науката\", предаде репортер на  Агенция \"Фокус\" . Журито изрази мнение, че поне половината от участничките са заслужавали да спечелят. Първата победителка е д-р Евгения Сарафова с проект \"Зелени градски площи\". Д-р Мария Джумалиева-Стоева спечели втората стипендия с проекта си \"Граници за обем и класификация на нелинейни кодове\". Третата награда взе д-р Юлия Романова със своя проект \"Химична функционализация и топология\". Церемонията завърши с изпълнение на музикантите Бояна Желязкова и Асен Маринов. \r\nЗорница КОСТАДИНОВА", "date": "2019.11.19", "title": "Избраха трите победителки в конкурса \"За жените в науката\""}
{"url": "http://www.focus-news.net/news/2019/11/19/2721126/predstoyashti-mezhdunarodni-sabitiya-za-20-noemvri-agentsiya-fokus.html", "text": "*** \r\n  Визита на Папа Франциск \r\n \r\n*** \r\n  Конгрес на Европейската народна партия \r\n \r\n*** \r\n  30 години от приемането на Конвенцията за защита на правата на детето \r\n \r\n*** \r\n  Двугодишен отчет за стабилността в Еврозоната \r\n \r\n*** \r\n  Визита на външния министър на Бахрейн \r\n \r\n*** \r\n  Посланикът на САЩ в ЕС ще свидетелства пред Конгреса в рамките на разследването за импийчмънт \r\n \r\n*** \r\n  Мишел Трюдо ще представи кабинета на малцинството \r\n \r\n*** \r\n  Доналд Тръмп ще открие завод на „Епъл“ \r\n \r\n*** \r\n  Краен срок за Бени Ганц да формира правителство \r\n \r\n*** \r\n  100 години от Мексиканската революция", "date": "2019.11.19", "title": "Предстоящи международни събития за 20 ноември (Агенция \"Фокус\")"}
{"url": "http://www.focus-news.net/news/2019/11/19/2721127/prof-nikolay-vitanov-su-sv-kl-ohridski-imah-vazmozhnost-da-se-zapoznaya-s-mnogo-mladi-zheni-v-naukata-i-da-se-vazhitya-na-umeniyata-im.html", "text": "Участието в това жури е много приятно, защото ми даде възможност да се запозная с много млади жени в науката и да се възхитя на техните умения. Това каза заместник-ректорът на  СУ \"Св. Кл. Охридски\" проф. Николай Витанов на церемонията по връчването на наградите \"За жените в науката\",  предаде репортер на  Агенция \"Фокус\" . \"Оценяването от журито се извършва от 6 души в 6 различни области на науката. В конкурса има 35 кандидатки, от които ще бъдат избрани 3 участнички, които ще спечелят стипендии\", обясни той. Витанов допълни, че Мария Кюри е една от най-забележителните учени и единствената жена, която печели две Нобелови награди. \"Надявам се стипендиите на \"Лореал\" да послужат като сериозен тласък в катиерата на победителките, както при нея\", отправи пожеланието си заместник-ректорът на СУ. \r\nЗорница КОСТАДИНОВА", "date": "2019.11.19", "title": "Проф. Николай Витанов, СУ \"Св. Кл. Охридски\": Имах възможност да се запозная с много млади жени в науката и да се възхитя на уменията им"}
{"url": "http://www.focus-news.net/news/2019/11/19/2721122/zam-kmetat-miroslav-stoitsev-shte-polozhim-usiliya-v-ramkite-na-mesets-nereglamentiranite-smetishta-v-pernik-da-badat-premahnati.html", "text": "Общината ще положи усилия в рамките на един месец нерегламентираните сметища в Перник да бъдат премахнати. Това каза за предаването „Перничани-потомците на Кракра“ на  Радио „Фокус\"  зам.-кметът на Община Перник Мирослав Стоицев. Той припомни, че е отворена гореща линия, на която са получени доста сигнали за поставяне на допълнителни  кошчета за смет. „Започваме усилено почистването на нерегламентираните сметища, подготовката за зимното почистване, в момента текат ремонти на улица „Граово“ и на „Софийско шосе“, обясни той. Започнало е почистването и в кв. „Изток“. В момента се изчиства и централна градска част. Има готовност за почистването на град Батановци и  прилежащите села. В близките два дена ще бъде проведена среща с фирмите, които ще обслужват магистрала „Струма“, за по-добра оперативност и връзка, добави той. Стартирала е и подготовката за зимния сезон, обясни Стоицев. „Фирмите имат вече създадена организация. Осигурени са необходимите количества сол и пясък, техниката също е в готовност“, каза той и обясни, че четири фирми ще обслужват територията на община Перник.  Общината има необходимост и готовност да се организира осигуряването на специализирани автомобили за обслужване на болни на хемодиализа, родилки и тежко болни. Зам.-кметът Мирослав Стоицев се е занимавал  в последните пет години с пътно строителство, бил е директор на Пощенската станция в Перник и заместник-областен управител. Той благодари на кмета на Община Перник за гласуваното доверие и изрази надежда, че то ще бъде оправдано.  \r\nРосица АНГЕЛОВА", "date": "2019.11.19", "title": "Зам.-кметът Мирослав Стоицев: Ще положим усилия в рамките на месец нерегламентираните сметища в Перник да бъдат премахнати"}
{"url": "http://www.focus-news.net/news/2019/11/19/2721132/obshtinskite-savetnitsi-na-bsp-v-sos-iskat-izslushvane-na-nadzorniya-i-na-upravitelniya-savet-na-toplofikatsiya-sofiya-i-za-konkurs-za-izbor-na-rakovodni-organi-na-druzhestvoto.html", "text": "Общинските съветници на БСП в СОС искат изслушване на Надзорния и на Управителния съвет на \"Топлофикация - София\" и за конкурс за избор на ръководни органи на дружеството. Това се посочва в позиция на общинските съветници от групата на \"БСП за България\" в Столичния общински съвет, съобщиха от пресцентъра на  БСП - София .  \r\n\"Общинските съветници от групата на \"БСП за България\" със съжаление констатираме, че познатите лоши практики на управляващите Столична община за вземане на важни решения на \"тъмно\", зад гърба на Столичния общински съвет, продължават и в новия мандат. Демонстрираните намерения на ГЕРБ и на кмета Фандъкова за промяна в стила и начина на работа, остават само предизборни обещания\", се посочва в позицията.  \r\nСоциалистите припомнят, че в понеделник, 18 ноември, новоизбраните столични общински съветници са били поствени в нелепата ситуация да научват от медиите за подадената оставка на изпълнителния директор на \"Топлофикация - София\" ЕАД инж. Кремен Георгиев и за назначаването на Александър Александров за нов изпълнителен член на Управителния съвет на дружеството. \"Всеизвестно е, че това общинско дружество, имащо определящо значение за осигуряване на отоплението на по-голямата част от столицата, се намира в състояние на фактически фалит, като само през последната година е натрупало над 115 млн. лв. нов дълг към \"Булгаргаз\" ЕАД. Кадровите промени под формулата \"оставка по лични причини\" се утвърди като трайна, удобна, но вредна и порочна практика в управлението на Столична община, оглавявана от кмета Фандъкова. Тя не разкрива проблемите и не ги решава, а цели единствено да прикрива лошото управление и да предотвратява носенето на отговорност. \r\nВъв вторник, 19 ноември, на сесията на СОС общинските съветници от групата на \"БСП за България\" поискахме обяснение за настъпилите кадрови промени в \"Топлофикация - София\" ЕАД, но нямаше кой да даде такива, тъй като кметът Фандъкова блестеше с отсъствието си. Стара традиция, но в нов мандат, за да не отговаря на неудобни въпроси. \r\nЕто защо ние, общинските съветници от групата на \"БСП за България\", настоявахме по време на сесията във вторник, настояваме и сега да бъдат свикани спешни заседания на три от постоянните комисии на СОС, имащи пряко отношение към дейността на \"Топлофикация - София\" ЕАД - по \"Инженерна инфраструктура и енергийно планиране\", \"Икономика и собственост\" и \"Финанси и бюджет\". На тези заседания да бъдат изслушани членовете на Надзорния и на Управителния съвет на дружеството относно причините за кадровите промени и готовността на дружеството за настъпващия отоплителен сезон. Ще настояваме да бъде направен финансов одит, с чийто резултати да бъдат запознати и общинските съветници. Също така да бъде даден ход за реализиране на решението на СОС за търсене на международен консултант, който да предложи модел за управление и развитие на \"Топлофикация - София\" с цел оздравяването му. \r\nНастояваме да бъде спазен законът и СОС своевременно да вземе решение за провеждане на конкурс за избор на ръководни органи на \"Топлофикация - София\" ЕАД, като бъде прекратена вредната практика за назначаване \"до конкурс\". До провеждането на такъв конкурс така и не се стига, а временно назначените подават оставки \"по лични причини\"\", се посочва още в позицията на БСП.", "date": "2019.11.19", "title": "Общинските съветници на БСП в СОС искат изслушване на Надзорния и на Управителния съвет на \"Топлофикация - София\" и за конкурс за избор на ръководни органи на дружеството"}
{"url": "http://www.focus-news.net/news/2019/11/19/2721130/amnesti-interneshanal-predpolaga-se-che-v-iran-sa-zaginali-poveche-ot-100-protestirashti.html", "text": "Смята се, че повече от 100 демонстранти са били убити в Иран, след като лидерите наредиха на силите за сигурност да потушат протестите, предизвикани от повишаването на цените на горивата, съобщи „Амнести Интернешънъл“, цитирани от  AFP \r\n\"Най-малко 106 протестиращи в 21 града са били убити според достоверни доклади\", заяви базираната в Лондон организация за човешки  права и добави, че \"реалният брой на смъртните случаи може да е много по-голям, като някои доклади предполагат, че са били убити 200 души\".  \r\n \r\n  Юлиян Марков", "date": "2019.11.19", "title": "„Амнести Интернешънъл“: Предполага се, че в Иран са загинали повече от 100 протестиращи"}
{"url": "http://www.focus-news.net/news/2019/11/19/2721125/florans-robin-poslanik-na-frantsiya-v-balgariya-tragvayki-ot-naukata-chovek-mozhe-da-postigne-vsichko.html", "text": "Посланикът на Франция в България Флоранс Робин - Днес ще говоря и от името на жена-учен, защото дълги години преподавах физика. Тръгвайки от науката, човек може да постигне всичко. Това каза посланикът на Франция в България н. пр. Флоранс Робин на церемонията по връчване на наградите \"За жените в науката\",  предаде репортер на  Агенция \"Фокус\" .  \"Участието на жените в научните проучванията е от огромно значение за цялата наука. Младите дами в науката са пример за всички жени\", заяви тя. По думите й те дават увереност и на своите семейства. Зам.-председателят на националната комисия на Република България за ЮНЕСКО доц. д-р Мария Спасова допълни, че си дават сметка колко е трудно да се започне научно начинание и колко е трудно да се завърши. \"Поздравявам всички участнички с куража и търпението. Благодаря на партньорите ни в това отговорно начинание. Успех на степендиантките в завоюването на нови върхове\", отправи пожелание тя.  \r\nЗорница КОСТАДИНОВА", "date": "2019.11.19", "title": "Флоранс Робин, посланик на Франция в България: Тръгвайки от науката, човек може да постигне всичко"}
{"url": "http://www.focus-news.net/news/2019/11/19/2721133/sport-braziliya-pobedi-yuzhna-koreya-v-kontrola.html", "text": "Футбол: Бразилия спечели с 3:0 срещу Южна Корея в контрола, играна в Абу Даби. Головете вкараха Лукас Пакета в 9-ата минута , Филипе Коутиньо в 36-ата минута  и Данило в 60-ата минута. Така \"кариоките\" сложиха край на неуспешната си серия от пет поредни мача без победа. Последният успех на тима бе на финала на Копа Америка срещу Перу с 3:1.", "date": "2019.11.19", "title": "Спорт: Бразилия победи Южна Корея в контрола"}
{"url": "http://www.focus-news.net/news/2019/11/19/2721137/dvizhenieto-po-pat-gramada-sinagovtsi-e-ogranicheno-za-avtomobili-nad-12-t-poradi-svlachishte.html", "text": "Движението по път 1413 Грамада – Синаговци е ограничено за автомобили над 12 т. поради свлачище, съобщиха за  Радио „Фокус“ – Видин  от Областно пътно управление. Обходният маршрут е път I-1 Дунавци – Срацимирово, път III-141 Срацимирово-Грамада и обратно. Натоварен е трафикът по главен път Е-79 в посока от и за ГКПП “Дунав мост\". В посока от ГКПП „Дунав мост 2“ към София пътуват предимно тежкотоварни автомобили. Най-много автомобили се движат в участъка Видин – Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили.  Остава забраната за преминаване на автомобили над 12 тона през прохода Петрохан.  Във Видин трафикът е засилен на входно изходните артерии на града, в централната градска част и по бул. \"Панония\".  \r\nАнна ЛОЗАНОВА", "date": "2019.11.19", "title": "Движението по път Грамада – Синаговци е ограничено за автомобили над 12 т. поради свлачище"}
{"url": "http://www.focus-news.net/news/2019/11/19/2721118/pregled-na-osnovnite-temi-v-svetovniya-pechat-agentsiya-fokus.html", "text": "Започна работата по събарянето на истанбулското летище „Ататюрк\", най-голямото и използвано летище в Турция до миналата година, предава македонската информационна агенция  „Макфакс“ . Процесът ще продължи около два месеца. \r\nСлед откриването на новото летище в Истанбул старото беше затворено за полетите на гражданската авиация. Доскоро то беше използвано само от карго, военни и частни самолети \r\nПрез 1933 г. от летище „Ататюрк“ бе изпълнен първият вътрешен полет от Истанбул до Анкара, с който бяха положени основите на турската гражданска авиация. Летището, което носи името на Ататюрк от 1985 г., обхваща площ от над 11 млн. кв. м и обслужваше милиони пасажери от вътрешни и международни полети. \r\n*** \r\n \r\n  Полицията във федералната германска столица Берлин арестува 37-годишен сириец, заподозрян в тероризъм, съобщава изданието  Focus .   \r\nСъгласно разпространената информация, мъжът се е интересувал и е обменял мнения в интернет за направата на бомби. „Целта на чата е била подготовката на терористични атаки\", заяви генералният прокурор на Берлин. Специално звено на федералната полиция е арестувало мъжа в сутрешните часове на дня. \r\nСпоред медийни доклади 37-годишният Абдула Х. е включен в списък на потенциалните ислямисти в Германия, които представляват опасност за националната сигурност. Федералната прокуратура в Карлсруе го разследва по подозрение, че е подготвял „тежко престъпление срещу държавата“. Освен това в дома на заподозрения в Берлин е извършен обиск, но не се разкрива информация за резултатите от него. \r\nТвърди се, че от януари 2019 г. обвиняемият в радикален ислямизъм е започнал да набавя необходимите компоненти и химикали за изграждането на взривно устройство.  \r\n*** \r\n \r\n Въпреки изменчивото поведение на турския президент Реджеп Тайип Ердоган, американците, наред с други, твърдят, че Западът не трябва да позволява Турция да бъде „загубена“. В този контекст те биха искали да видят страната като част от плановете за енергийно сътрудничество в Източното Средиземноморие, отбелязва гръцкото електронно издание  Kathimerini .  \r\nТова е цел, която не само не среща съпротива от страна на Гърция и Република Кипър, а дори би била приветствана като положително развитие, но при определени условия. Това не е нищо друго, освен ангажимент на Турция да спазва международното право и принципа на добросъседските отношения.  \r\nИзточното Средиземноморие всъщност е един от въпросите, които ще бъдат разгледани на конференцията за Югоизточна Европа и Източното Средиземноморие, организирана от Kathimerini и Икономическия форум в Делфи.  \r\nПричината за забавянето в постигането на тази цел е поведението на Турция, която става все повече агресивна и предизвиква напрежение в отношенията с почти всички свои съседи. Държанието на президента добавя повече напрежение към вече нестабилната ситуация. Турция изглежда, че се чувства ограничена от своите сегашни граници и затова Ердоган настоява за преразглеждане на Лозанския договор, което би повлияло не само на Гърция, но и на региона като цяло.    \r\nВсичко това ще влоши регионалната дестабилизация, която предизвиква загриженост сред много страни и е изпълнена с опасности. Подобни опасения бяха изразени и на друга конференция, организирана от Израело-елинския форум в Ерусалим. Не е изненадващо, че почти всички съседи на Турция изразиха недоволство по повод на нейното поведение през последните няколко месеца и експанзионистичната реториката на президента.  \r\nСтраните не могат да избират съседите си. И като се има предвид географията, както и геополитическите и практическите въпроси, вместо да бъде заплаха или дестабилизиращ фактор, Турция може да бъде част от сътрудничеството в Източното Средиземноморие.  \r\nАко Турция промени своето поведение, приеме определени реалности, признае Международното морско право и международните договори, започне да се държи като нормална държава към Гърция, Кипър, Египет, Сирия, Израел и други, тогава нейните съседи ще бъдат готови да работят с нея за регионалното развитие, което е от полза за всички.  \r\n*** \r\n \r\n  В Министерството на отбраната на Русия са в недоумение от изявлението на първия дипломат на Анкара  Чавушоглу за „неизпълнението от страна на Русия на своите обещания\" за Сирия. Това заяви официалният представител на ведомството, генерал-майор Игор Конашенков. \r\nПо-рано Чавушоглу предупреди, че Анкара може да възобнови операциите в Сирия, ако Русия и САЩ не изпълнят задълженията си за изтегляне на кюрдските сили от зоната на сигурност. \r\n„Изявлението на турския външен министър Чавушоглу за предполагаемото „неизпълнение на обещанията на Русия\", както и заплахата за разгръщане на военна операция в Северна Сирия, беше смущаващо за Министерството на отбраната на Русия\", призна Конашенков. \r\nНа 22 октомври Руската федерация и Турция подписаха меморандум за разбирателство по 10 точки, по-специално относно влизането на руската военна полиция и сирийската гранична служба от сирийската страна на границата с Турция извън зоната на операцията „Извор на мира“ на Турция, за да улеснят изтеглянето на кюрдските войски и въоръжението им. Руският министър на отбраната Сергей Шойгу заяви, че кюрдите са се изтеглили предсрочно. След това започна изпълнението на съвместни руско-турски патрули. \r\n*** \r\n \r\n  Експлозия е избухнала в един от цеховете на индустриално предприятие за ликвидиране на опасни промишлени отпадъци в населено място близо до град Чешка липа в северната част на Чешката република. В резултат са пострадали осем души. Това съобщи пред репортери говорителят на противопожарната служба на републиката Лусия Глажкова, предава  TACC . \r\n„Имало е експлозия в завод, при която са ранени осем служители. Състоянието на двама от тях се оценява като критично. Експлозията е избухнала в резултат на смесване на няколко експлозивни вещества с вода. Какви са те, все още не е установено\", поясни Глажкова. \r\nСъгласно думите й към момента на аварията в производствения цех са се намирали деветима служители. Пожарникарите са успели бързо да потушат огъня, възникнал на територията на предприятието. \r\nМеждувременно качеството на въздуха в близките населени места се е влошило и затова пожарникарите са препоръчали на местните жители да се въздържат от проветряване на помещенията. \r\n*** \r\n \r\n  След жалба на Прокуратурата, Съдът на Босна и Херцеговина увеличи присъдите за лишаване от свобода на осъдени за тероризъм на двама граждани страната -Максим Божич и Един Хастор, предава македонската информационна агенция  „Макфакс“ . \r\nПървоначално осъден на четири години затвор, Божич ще изтърпява наказание за шест години лишаване от свобода.  \r\nСпоред ClixBa.com присъдата на Хастор е увеличена от две на три години. \r\nСъдът в БиХ намери Божич за виновен по обвинение за планиране на терористична атака в Източно Сараево и Тузла, припомня агенцията. \r\n*** \r\n \r\n  Шведската прокуратура прекрати разследването срещу основателя на „УикиЛийкс“ Джулиан Асандж, уличен в изнасилване, предава  AFP , като се позовава на изявление от представител на институцията. \r\nПрокурорите все пак са на мнение, че твърденията на ищеца са „достоверни“. \r\n„Моята оценка е, че всички мерки за разследване, които могат да бъдат взети, бяха предприети. Но... доказателствата не са достатъчно силни, за да бъде повдигнато обвинение\", заяви пред репортери заместник-директорът по публичните обвинения Ева-Мари Персон. \r\n*** \r\n \r\n Румънските власти във вторник задържаха собственик на компания за унищожаване на паразити заради пръскане със смъртоносен химикал за борба с вредители, след като трима души са загинали, а 28 други са били хоспитализирани, предава  AFP . \r\nБебе на една седмица, тригодишно дете и майка му на 28 са починали, след като през уикенда блокът, в който са живели, е бил напръскан с пестициди. \r\nДва блока със стотици апартаменти в западния румънски град Тимишоара са били евакуирани  след като фирмата ги е напръскала с токсичния препарат. \r\nСобственикът на компанията, извършила борбата с вредителите, се разследва за убийство, телесни повреди и трафик на токсични вещества, съобщиха от прокуратурата. \r\n\"Тестовете, които направихме, откриха следи от метални фосфиди, вероятно алуминиеви, над законовата граница, в смъртоносна доза\", каза Кристина Попа от държавната ветеринарно-санитарна агенция пред репортери. \r\nАдвокатът на собственика на компанията Калин Стайкулеску заяви, че клиентът е закупил веществото \"от контакт\" без разписка. \r\n\"Той знаеше, че са силни, но нямаше представа, че са токсични или смъртоносни за хората\", заяви Стайкулеску пред информационна агенция Mediafax, цитиран от AFP. \r\n*** \r\n \r\n Турция ще бъде принудена да \"търси другаде\", за да задоволи нуждите си в отбраната, ако настоящият спор около изтребителите F-35 от САЩ продължи, заяви че е казал на американския си колега  Доналд Тръмп турският президент по време на неотдавнашна им среща, предава  Anadolu Agency \r\n\"Казахме, че ако настоящото разногласие относно изтребителите F-35 продължи, Турция трябва да потърси другаде, за да отговори на средносрочните си нужди\", каза Реджеп Тайип Ердоган пред парламентарната група на управляващата партия Справедливост и развитие (ПСР) относно срещата, която той проведе с президента на САЩ Доналд Тръмп във Вашингтон на 13 ноември. \r\nПодчертавайки, че Турция е партньор в производството на изтребителите F-35, Ердоган каза: \"Ние не сме клиент, ние сме партньор.\" \r\nПридобиването от Турция на усъвършенстваната руска система за противовъздушна отбрана С-400 накара администрацията на Тръмп да отстрани Турция от програмата за изтребители от пето поколение F-35 през юли. \r\nСАЩ твърди, че системата може да бъде използвана от Русия за скрито получаване на класифицирани данни за самолета и е несъвместима със системите на НАТО. \r\nТурция обаче заяви, че С-400 няма да бъде интегрирана в системите на НАТО и няма да представлява заплаха за съюза. \r\nЕрдоган също така отхвърли обвиненията срещу Турция в САЩ, че Анкара е враждебна към кюрдите. \r\n\"Ние не сме срещу нашите кюрдски братя, ние сме срещу Кюрдската работническа партия, и Отрядите за народна самоотбрана  които са терористични групировки“, каза Ердоган. \r\n*** \r\n \r\n На пресконференция президентът на Сърбия Александър Вучич отговори на коментари, че журналистът на телевизионния канал N1 е виновен за внезапното му приемане във Военномедицинска академия (ВМА) заради проблеми със сърдечно-съдовата система, предава думите му белградското  Радио „Б 92“ \r\nПопитан от репортери от N1 да коментира твърденията, че телевизионният журналист Миодраг Совил е \"виновен\" за това, че той е бил приет в болницата в петък следобед и дали е правилно да бъдат обвинявани репортерите, Александър Вучич отговори: \"Човекът от вашата телевизия няма нищо общо с моето здравословно състояние\". \r\n\"Аз съм хронично болен човек\", добави Вучич. Той също така обясни, че той идва на конференцията в рамките на целодневна терапия и че това не е тайна. \r\n„Дали ме огорчава, когато някой, който трябва да бъде журналист, казва„ не се занимавай с тази работа, ако не можеш да я издържиш “- мога. Радвам се, защото поради тези въпроси мога по-лесно да обясня на хората разликата между казването на истина и лъжата“, каза Вучич. \r\n\"Значи, здравословното ми състояние няма нищо общо с N1. Това са мои лични проблеми. Не съм човек с най-доброто здраве, но докато имам енергия, ще се боря. Не искам да навлизам в подробности, като ви информирам за размера на предсърдието ми…нужни са години, за да бъда  в такова състояние, а не ден, който ми донесе толкова голямо политическо удоволствие\", завърши Вучич. \r\n*** \r\n \r\n Разрушителният наводнение, който засегна  Венеция миналата седмица, повреди мозайки и мраморни колони в катедралата „Сан Марко“,  съобщи във вторник новинарският канал RAI-news-24, цитиран от  TACC . \r\nНай-голямото притеснение сред експертите е въздействието на солта върху основата на носещите конструкции на катедралата. Според главния инженер на базиликата Пиерпаоло Кампострини „много щети щe могат да се видят едва след няколко месеца, тъй като корозионните процеси са бавни, но неумолими“. Отбелязва се, че в криптата на катедралата колоните вече са частично почистени от морската сол. \r\nПо-рано италианският министър на културата Дарио Франческини подчерта, че „щетите не са непоправими, но е необходима структурна работа в цялата катедрала“.", "date": "2019.11.19", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/11/19/2721135/savetat-na-uchenite-kam-mosv-obsadi-investitsiite-v-ekologiya-za-perioda-2021-2027-g.html", "text": "„Инвестициите в околната среда след 2021 г. ще бъдат в основните направления, по които работи МОСВ и в момента –  води, въздух, отпадъци, биоразнообразие и превенция от бедствия“. Това съобщи  министърът на околната среда и водите Нено Димов  на заседание на Съвета на учените към МОСВ днес, на което бяха дискутирани намеренията за инвестиции в сектора в бъдещия програмен период 2021-2027 г.  по Оперативна програма „Околна среда“ (ОПОС). Предвижда се по програмата да се запазят досегашните пет приоритетни оси на финансиране „Води“, „Отпадъци“, „Биологично разнообразие“, „Риск от бедствия и изменения на климата“ и „Въздух“. „Акцент ще бъде кръговата икономика като политика, която се стимулира от ЕС. За да се постигнат амбициозни цели като намаляване на депонирането на отпадъците до 10% след 10-15 г., ще има нужда от много иновации“, подчерта министър Димов. Той изрази очакване науката да помогне много в този процес, тъй като той ще е съществена промяна на икономическата база. „Затова е необходима яснота в посоките на финансиране и баланса, който търсим“, каза министър Димов пред участниците в съвета. Той посочи, че в сектора на водите също е важно последващото използване на този ресурс.  По приоритет „Въздух“ се планира всички общини да имат достъп до финансиране, като основните мерки ще са насочени  към битовото отопление и електротранспорта. По отношение на средствата за превенция от бедствия и аварии се предвижда заедно с общините бенефициенти да станат областните администрации, защото за устойчиви решения е необходимо да се разшири обхватът на проектите. Предвижда се разработване и на мерки за превенция срещу засушавания и пожари, съобщи ръководителят на управляващия орган на ОПОС Валерия Калчева. В приоритетна ос „Биологично разнообразие“ отново ще има мерки за изграждане и развитие на мрежата НАТУРА. Акад. Александър Александров, почетен член на съвета, призова да се инвестира в решения за чиста питейна вода, както и търсене на водоизточници като горските водосбори. Директорът на НИМХ проф. Христомир Брънзов припомни, че членовете на съвета към министъра трябва да осигурят проектна готовност по отделните приоритети на бъдещата оперативна програма. Той посочи като примери проекти, които разработва сега институтът, в сферата на засушаването и адаптацията към климатичните промени. Деканът на Хидротехническия факултет в УАСГ доц. Ирина Костова обърна внимание на необходимостта от нови технологии за пречистване на питейни води. Сред участниците бяха още проф. Снежанка Мончева, директор на Института по океанология – БАН, проф. Яна Топалова от УНСС  и проф. Александър Драйшу, декан на Физическия факултет към СУ „Св. Кл. Охридски“.", "date": "2019.11.19", "title": "Съветът на учените към МОСВ обсъди инвестициите в екология за периода 2021-2027 г."}
{"url": "http://www.focus-news.net/news/2019/11/19/2721139/rumyana-glavcheva-ekspert-seizmolog-dopisen-chlen-na-bani.html", "text": "Тази сутрин в 03:12 и 03:14 местно време в Северозападен Иран едно и също огнище създава две разбуждащи земетресения, пише  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . \r\nМагнитудите им са съответно 4.0 и 4.7 според оценки и в двата центъра – Евро-Средиземноморският и този на Геоложки проучвания в САЩ. Земетресенията са от дълбочини не по-големи от 10 километра под земната повърхност. Епицентрите са в т.нар. Арменски планини (северното окончание на Загроския масив) в провинция Западен Азербайджан, на 50-60 км северозападно от пресъхващото солено езеро Урмия. След тези два труса Европейският център оповестява 7 микроземетресения от същото огнище с магнитуди 2.0 до 2.7. За жалост, сайтът на иранският национален център е недостъпен. От Турция, обаче, става известно, че двете най-силни земетресения от серията са усетени и в Хакари, кюрдски град в югоизточна Турция на 130 км от епицентъра.  Също и на 110 км от епицентъра в град Юксекова, разположен между северозападен Иран и източна Турция. Параметрите на земетресението предопределят интензивност в епицентралния район не по-ниска от VI степен. Това означава сериозни повреди в некачествено изградените ирански къщи, още повече в планински район. Има сведение, че сътресения са “посетили” и Нахичеванска автономна република между Армения и Азербайджан. \r\nДнешната активност в граничен район на Иран с Турция е на около 280 км в запад-северозападна посока от неотдавнашно умерено-силно земетресение в Иран – 7 ноември т.г., магнитуд 5.9. В околностите на новата активност са известни две силни земетресения, станали през 20 век – през 1930 и 1976 г.г. На 6/7 май 1930 на 55-60 км юг-югоизток се случва земетресение с магнитуд 7.1 в района на Салмас, откъдето носи името си. Трусът е катастрофален за 60 села и град Дилман; градът е напуснат и заместен от новоизградения Салмас. Събитието е среднощно и човешките загуби са между 1360 и 3000 (неуточнено). Второто катастрофално земетресение, погубило между 4 и 5 хиляди жители, става на около 80 км северозападно близо до град Чалдъран, провинция Ван, през последната седмица на ноември 1976 година. Петдесет и една хиляди души остават без покрив. Турция също претърпява големи загуби. Магнитудът на земетресението е 7.3. То става по местен разлом, неразпознат дотогава.  \r\nРайонът на Северозападен Иран и контактният район на  Източна Турция – областта на земетресенията – се намират в зона на постоянна континентална колизия между Арабската плоча и Евразийската плоча. Притискането между двете плочи създава деформации по голяма гънка, образувана между провинция Битлис, западно от езеро Ван, и северните фрагменти на масивите Загрос. Зоната на тези деформации е натрошена от множество разломи с различна ориентация и е източник на твърде голяма сеизмична активност.", "date": "2019.11.19", "title": "Румяна Главчева, експерт-сеизмолог, дописен член на БАНИ: Земетресение с магнитуд 4.8 е усетено в Иран, Турция, Армения"}
{"url": "http://www.focus-news.net/news/2019/11/19/2721138/kmetat-rumen-tomov-imame-izgotvena-gotova-struktura-na-obshtina-blagoevgrad-no-za-da-vleze-tya-v-deystvie-e-neobhodimo-da-ima-situiran-obshtinski-i-izbran-predsedatel.html", "text": "Имаме изготвена готова структура на Община Благоевград, но за да влезе тя в действие е необходимо да има ситуиран общински съвет, който да си е избрал председател. Това каза на пресконференция кметът на общината Румен Томов, предаде репортер на  Радио „Фокус“ – Пирин.  „Едва след това ще влезе в сила новата структура на Общината и ще се направят необходимите промени за по-ефективната работа, решаване на приоритетите в моята програма и проблемите на Благоевград. Що се отнася до екипът ми и заместник-кметовете – ще имаме четири заместник-кмета. До сега е назначен само един, а именно Ясен Попвасилев. За останалите – до края на седмицата ще имате подадени имена“, каза още Томов.  На журналистически въпрос: „Има ли пари за заплати?“, той отговори, че през живота си не си е позволявал да не плати заплата на хората. „Така, че това ще бъде приоритет при разплащанията ни“, уточни Томов.  \r\nЛивия НИНОВА", "date": "2019.11.19", "title": "Кметът Румен Томов: Имаме изготвена готова структура на Община Благоевград, но за да влезе тя в действие е необходимо да има ситуиран общински  и избран председател"}
{"url": "http://www.focus-news.net/news/2019/11/19/2721134/sastezaniya-ot-natsionalnata-kampaniya-sportat-e-po-dobriyat-nachin-detsata-da-porasnat-na-glavna-direktsiya-natsionalna-politsiya-mvr-se-provedoha-vav-vidin.html", "text": "Състезания от националната кампания „Спортът е по-добрият начин децата да пораснат“ на Главна дирекция „Национална полиция“ – МВР се проведоха във Видин, предаде репортер на  Радио „Фокус“ – Видин . Инициативата е част от дейностите за превенция на вредните навици сред подрастващите, а наградите за състезанието са осигурени от партньора на националната инициатива - Съюза на пивоварите. Състезанията се проведоха на лекоатлетическата писта на стадион „Георги Бенковски“ във Видин. Те бяха открити от кмета на Видин д-р Цветан Ценков. Зорница Шуманова, инспектор в ГД „Национална полиция“ заяви, че целта е  чрез спорта децата да не експериментират с употребата на алкохол и други вредни навици, а да бъдат в залите, да тренират и да могат да участват активно в спортни занимания. В игрите се включиха шест отбора петокласници и шестокласници от училищата във Видин. Те премериха сили в няколко щафетни дисциплини. В края на състезанието всички участници получиха медали и грамоти.  \r\nАнна ЛОЗАНОВА", "date": "2019.11.19", "title": "Състезания от националната кампания „Спортът е по-добрият начин децата да пораснат“ на Главна дирекция „Национална полиция“ – МВР се проведоха във Видин"}
{"url": "http://www.focus-news.net/news/2019/11/19/2721143/sport-frantsiya-pobedi-yaponiya-za-kupa-deyvis.html", "text": "Тенис: Шампионът от миналия сезон Франция стартира с победа с 2:1 над Япония в новия формат на Купа \"Дейвис\" в испанската столица Мадрид. \r\nВ мача от първия кръг в група \"А\" Жо-Вилфрид Цонга даде аванс на \"петлите\" след 6:2, 6:1 над Язутака Учияма, но Йошихито Нишиока изравни след 7:5, 6:2 над Гаел Монфис. \r\nВ мача на двойки Пиер-Юг Ербер и Никола Маю, които преди два дни спечелиха и финалния турнир на АТР победиха  Учияма и Бен МакЛаклън с 6:7, 6:4, 7:5. \r\nНосителят на Купа \"Дейвис\" от 2010 година Сърбия допълва групата.", "date": "2019.11.19", "title": "Спорт: Франция победи Япония за купа Дейвис"}
{"url": "http://www.focus-news.net/news/2019/11/19/2721129/aktsenti-v-sutreshniya-blok-dobro-utro-balgariya-na-radio-fokus-na-20-noemvri.html", "text": "2019 година е трудна и изпълнена с много предизвикателства пред туризма, но постигнатите до момента резултати са много добри дори спрямо миналогодишните исторически рекорди. Това заяви министърът на туризма Николина Ангелкова на заседание на Националния съвет по туризъм в курорта Боровец, свикано, за да бъдат обсъдени важни за сектора теми след фалита на британския туроператор „Томас Кук“. Добри резултати се очакват и през зимния туристически сезон. Как върви подготовката, в сутрешния блок  „Добро утро, България“  на  Радио „Фокус“  отговорите търсим от Малин Бистрин, заместник-председател на УС на Българската хотелиерска и ресторантьорска асоциация. На 20 ноември през 1959 година на Общото събрание на ООН е приета Декларация за правата на детето, в която основният принцип е: „Човечеството е задължено да даде на детето най-доброто от себе си!”. 30 години по-късно е приета и Конвенцията за правата на децата. Достатъчно защитени ли са правата на децата в България в днешно време, питаме експерта Станислав Пандин. От следващата седмица се очаква застудяване и по високопланинските райони е възможно дъждовете да преминават в сняг. Подготвена ли е Община Свищов за зимния сезон, разговаряме с кмета Генчо Генчев. За поредна година Българският червен кръст във Варна започна проект Топъл обяд за ученици. Той ще продължи и през 2020 година в Основно училище „Св. Иван Рилски“. Повече по темата ще научим от репортера ни във Варна Диана Стоева. 20-годишнина от разкриване на първия за югоизточна Европа SOS Младежки дом отбелязаха във Велико Търново. По повод събитието в Кризисния център бяха засадени 20 дръвчета. Повече ще ни разкаже колегата от Радио \"Фокус\"-Велико Търново Луиза Транчева. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Марияна Валентинова.", "date": "2019.11.19", "title": "Акценти в сутрешния блок „Добро утро, България“ на Радио „Фокус“ на 20 ноември"}
{"url": "http://www.focus-news.net/news/2019/11/19/2721141/kmetat-rumen-tomov-finansovo-sme-izklyuchitelno-zatrudneni-zatova-pravim-reviziya-na-obshtina-blagoevgrad.html", "text": "Финансово сме изключително затруднени. Това каза на пресконференция кметът на Община Благоевград Румен Томов, предаде репортер на  Радио „Фокус“ – Пирин.  „Когато приключи ревизията на общината, която се прави в момента, ще ни стане ясна пълната картина. За сега не искам да давам никакви цифри, за да не ме разберете по грешно и да изпадна в положение, което не искам. Но сме изключително финансово затруднени. Резултатите от ревизията ще бъдат обявени публично. На всички медии ще се даден достъп до разходите, които са правени от общината. Казал съм също общинска фирма „Благоевград фест“ да бъде закрита като структура“, каза още Томов.  Той отбеляза, че тъй като дружеството е общински, той ще предложи неговото закриване на Общински съвет – Благоевград . „Пък ако те намерят средства да ѝ плащат, да ѝ плащат. Там са четири човека. Извършваме преглед на още 1 – 2 общински фирми. Още не съм завършил техния анализ. Там допълнително ще преценим какво да правим“, отбеляза Томов. Той заяви, че не може да се каже в какъв срок ще приключи ревизията, която се прави, тъй като тя ще отнеме месеци. „Ще направим анализ на разходите, които са плащани от общината – къде са плащани, защо са плащани, как са плащани и съобразени ли са с приходите“, посочи Томов. Той уточни, че има изготвени заповеди и за прекратяване на всички медийни договори. „Аз съм на мнението, че не може кметът да си купува медийно спокойствие. Вие трябва „да ме разпъвате на кръст“, когато нещо не е наред“, каза Томов.  \r\nЛивия НИНОВА", "date": "2019.11.19", "title": "Кметът Румен Томов: Финансово сме изключително затруднени, затова правим ревизия на Община Благоевград"}
{"url": "http://www.focus-news.net/news/2019/11/19/2721136/knsb-i-kt-podkrepa-podgotvyat-natsionalen-protest-zaradi-bolnichnite-obzor.html", "text": "Национален протест по отношение на плащането на първия ден от болничния отпуск организират двете конфедерации КТ „Подкрепа“ и КНСБ.  Конфедерален секретар на КТ „Подкрепа“ Любка Георгиева   заяви по време на пресконференция, че на днешното заседание  двете конфедерации са обсъдили проблемите, които поставят на вниманието на правителствата отдавна. Тя уточни, че е изграден общ стачен комитет между двете конфедерации, за да може, когато дойде датата на протеста, синдикатите да бъдат достатъчно мотивирани. Георгиева е категорична, че ако вносителите на това предложение решат то да бъде отхвърлено, националният протест няма да бъде отменен. Тя уточни, че през всички тези години са вярвали на думи и в следващия момент се оказва, че за пореден път са ни подхвърлили една идея. Конфедералният секретар на КТ „Подкрепа“ обясни, че конфедерациите няма да отменят протеста, защото има хора, които експериментират с хората на България, които допринасят за повишаването на БВП.  \r\n Националният секретар на КНСБ Тодор Капитанов  заяви, че структурите на КНСБ и КТ „Подкрепа са в абсолютна готовност в края на месеца да реализират национални протестни действия. Той уточни, че всички структури на двете конфедерации са изготвили позиции по темата. Те ще бъдат изпратени до премиера Бойко Борисов и Народното събрание. По думите му двата национални стачни комитета днес се обединиха в един като и общият стачен комитет отпраща предложение на колективните органи на КНСБ и КТ „Подкрепа“ за вземане на решение за провеждане на протестни действия в края на месеца. Той уточни, че са бяха коментирани, както национални, така и регионални протестни действия, а също така и вътрешнофирмени действия. Капитанов допълни, че едва ли може да говорим за възторг, когато структурите на КНСБ и на КТ „Подкрепа“ са в готовност за провеждането на каквито и да е действия.", "date": "2019.11.19", "title": "КНСБ и КТ „Подкрепа“ подготвят национален протест заради болничните (ОБЗОР)"}
{"url": "http://www.focus-news.net/news/2019/11/19/2721146/kmetat-rumen-tomov-sled-1-sedmitsa-svikvame-sabranie-na-upravitelnoto-tyalo-na-regionalnoto-depo-za-otpadatsi-kray-blagoevgrad-obsluzhvashto-5-obshtini.html", "text": "След 1 седмица свикваме събрание на Управителното тяло на Регионалното депо за отпадъци край село Бучино, обслужващо общините Благоевград, Симитли, Рила, Кочериново и Бобошево. Това каза на пресконференция кметът на Община Благоевград Румен Томов, предаде репортер на  Радио „Фокус“ – Пирин.   „Целта е да се вземат решения, относно бъдещата експлоатация на депото, тъй като до сега те са взимани еднолично от Община Благоевград, което според мен не е правилно. Смятам, че решенията трябва да се взимат колективно и то от всички“, каза още Томов. Той отбеляза, че Регионалното депо не може да се ползва, докато не бъде подписан договор за експлоатацията му. „Точно заради това след една седмица ще се съберем с кметовете, за да решим, а не да подпишем договор. Имаме една обществена поръчка и подписан договор със софийска фирма, но аз съм на мнение, че благоевградските фирми трябва да работят в Благоевград. И тъй като процедурата за обществената поръчка не е направена правилно, то ще направим необходимото, за да се направи нова такава“, коментира Томов. „Всички фирми са „Добре дошли, но приоритет винаги ще имат нашите. Важно е да отбележим, че говорим за законов приоритет. Не искам да ме разберете погрешно“, каза Томов.  \r\nПо отношение кметските наместници, той заяви, че вече има определени такива, като само с един има проблем. „Ако те не бъдат приети от хората, то ще направим събрания в селата, които да си изберат кметски наместник, който да назначим“, добави Томов. \r\nВъв връзка с изказването му, че финансовото положение на Община Благоевград е лошо, Томов посочи, че е издал заповед приоритетно да се плащат заплатите на служителите. „Ще има и коледна украса, както и определените културни мероприятия за посрещането на Новата 2020 година. Оттам нататък ще видим. Всичко ще бъде нормално, без да се разхищаваме. Животът на един човек не е в пищните мероприятия, а в това, което върши – неговата визия, поглед, ценности и така нататък“, прибави Томов. Кметът коментира и това дали в Благоевград ще продължат да се провеждат фестивали. „Фестивалите като Франкофоли и наградите за българска музика ще продължат да се правят. Има фестивали, които не са добре позиционирани. За сметка на това моята идея, когато градът е празен и бизнесът изпитва затруднения да има културни мероприятия, за да идват туристи, които да помагат на икономиката“, каза Томов.  \r\nЛивия НИНОВА", "date": "2019.11.19", "title": "Кметът Румен Томов: След 1 седмица свикваме събрание на Управителното тяло на Регионалното депо за отпадъци край Благоевград, обслужващо 5 общини"}
{"url": "http://www.focus-news.net/news/2019/11/19/2721147/upravlyavashtata-koalitsiya-predlaga-sotir-tsatsarov-za-predsedatel-na-antikoruptsionniya-organ-obzor.html", "text": "Управляващата коалиция предлага Сотир Цацаров за председател на Антикорупционния орган.  Срокът за издигане на кандидати е до 20 ноември. Преди да бъде направено това предложение главният прокурор Сотир Цацаров проведе среща с ПГ на ГЕРБ. На брифинг след срещата  председателят на ПГ на ГЕРБ д-р Даниела Дариткова  заяви, че създаването на икономическа стабилност и среда, освободена от корупция, привлича инвеститори. „Днешната ни пресконференция е във връзка с номинацията, която сме предложили за председател на КПКОНПИ. Съгласно чл. 8, ал. 2 от Закона, за председател на комисията се избира български гражданин с високи професионални и нравствени качества, който има висше юридическо образование и най-малко 10 години юридически стаж. За нас е важно борбата с корупцията да бъде успешна, защото това касае както интересите на българските граждани, така и интереса на страната. Създаването на икономическа стабилност и среда, която е лишена и освободена от корупция, привлича инвеститори, днес фактите говорят в тази посока. Преките чуждестранни инвестиции в България през първите 9 месеца на годината са нараснали повече от два и половина пъти“, каза още д-р Дариткова. По думите й това говори, че средата в България създава условия за инвестиции. „Нещо, което е изключително важно за нашето управление“, допълни още председателят на ПГ на ГЕРБ. \r\n Депутатът от ГЕРБ Валентин Радев  изрази убедеността си, че Сотир Цацаров ще успее да съживи КПКОНПИ и да направи така, че успешно да се бори с недъзите в обществото. „Този човек освен, че е професионалист, той много добре съзнава колко е важна държавността. Убеден държавник“, каза още Радев. Според Валентин Радев Цацаров знае колко е важно доверието в институциите.  Народният представител от „Атака“ проф. Явор Нотев  подчерта, че няма по-подходяща кандидатура за председател на Антикорупционната комисия от тази на Сотир Цацаров. „Има известен шанс за всички ни в съвпадението на обстоятелството, че мандатът на главния прокурор Сотир Цацаров завържшва. Пред същото време сме изправени пред предизвикателството да изберем председател на тази много важна и проблемна комисия. Изборът падна върху г-н Цацаров и този избор е продиктуван на първо място от неговата професионална биография. Искам да ви убедя, че няма по-подходяща кандидатура от тази на човек, който се е изградил в съда като председател на Окръжен съд, а след това на Апелативен съд – Пловдив, а след това заел най-високата позиция в прокуратурата“, каза проф. Явор Нотев. Според него юридическата школовка, която дават тези длъжности, безспорно осигурява поглед и оценка, каквато е необходима на председателя на КПКОНПИ. „На следващо място ми се струва, че шансът се състои в това, че г-н Цацаров има своята нагласа и професионална готовност да поеме тежестта на тази длъжност. Знаете, че комисията тръгна след едни задълбочени и основателни спорове за качеството на устройствения закона и материалните юридически правила, които обослувиха работата на тази комисия“, каза проф. Нотев. Според него тези проблеми могат да бъдат преодолени с дълбоки юридически познания, опит и с решителност. Проф. Явор Нотев изтъкна още, че Сотир Цацаров оставя институцията на прокуратурата с огромен авторитет, подредена и неопетнена. \r\nДеница КИТАНОВА", "date": "2019.11.19", "title": "Управляващата коалиция предлага Сотир Цацаров за председател на Антикорупционния орган (ОБЗОР)"}
{"url": "http://www.focus-news.net/news/2019/11/19/2721144/pri-operatsiya-na-gdbop-i-spetsializiranata-prokuratura-e-neutralizirana-prestapna-grupa-za-proizvodstvo-na-neistinski-dokumenti-obzor.html", "text": "През февруари 2019 г. в ГДБОП (ГД „Борба с организираната престъпност“) е получена оперативна информация за лица, предлагали за продажба неистински документи. По време на разследването служителите са установили добре структурирана и активна организирана престъпна група,  работила в две направления – изработване на неистински документи и изработване на неистински парични знаци. Специализираната операция е проведена на 15 ноември и е обхванала териториите на София град, Варна и Кюстендил. Задържани са шестима участници в престъпната схема. Изяснено е, че част от тях са играли ролята на куриери. Всички са с криминални досиета. За международен паспорт и лични карти сумата е била 600 лева, за свидетелство за управление – 300 лева, диплома за основно образование – 180 лева, за средно - 250 лева, а за висше – до 650 лева, неистински акт за раждане достигал до 150 лева. Основните клиенти били от Северна Македония, Албания и Косово. Групата е била специализирана в направата най-вече на  лични документи – пластики.  Задържаните са привлечени като обвиняеми, на трима от тях Специализираният съд  е наложил мярка „задържане под стража“, един е под „домашен арест“ заради влошено здравословно състояние, а на друг е наложена мярка „парична гаранция“.", "date": "2019.11.19", "title": "При операция на ГДБОП и Специализираната прокуратура е неутрализирана престъпна група за производство на неистински документи (ОБЗОР)"}
{"url": "http://www.focus-news.net/news/2019/11/19/2721142/dots-dimitar-tyulekov-yuzu-kolkoto-poveche-balgariya-se-otnasya-sas-snizhozhdenie-kam-makedonskiya-vapros-tolkova-poveche-toy-shte-se-poyavyava.html", "text": "Колкото повече България се отнася със снизхождение към македонския въпрос, толкова повече той ще се появява. Това каза за обзорното предаване „Това е България“ на  Радио „Фокус“  преподавателят в правно историческия факултет в катедра „Международни отношения“ в Югозападния университет в Благоевград  доц. Димитър Tюлеков за сигнала на министър Красимир Каракачанов до главния прокурор Сотир Цацаров за опити за създаване на македонско малцинство в България. „Тук има две неща. Едното е културно историческото наследство. Този въпрос има и политически измерения. Македонскитя въпрос е политически и винаги ще се поставя, когато има сили, желаещи да няма нормализиране и демократизиране на отношенията между двете държави. Това е големия въпрос. От решението му зависи двете държави да вървят в една посока. Тя поне е ясна и това са европейските интеграционни процеси“, коментира той. Доц. Димитър Tюлеков, припомни, че Конституцията на страната ни забранява регистриране на партии по етническа основа. Трябва да се прави разлика между общата история на двете държави и сегашните им политически взаимоотношения, каза още той. Експертът обърна внимание, че щом има македонска нация, има и македонско малцинство, а тезата е водеща в концепцията за македонизма и създава напрежение с югозападната ни съседка. Според  него освен в Северна Македония и у нас има сили, които се стремят към ненормални отношения между двете държави. \r\nЦоня СЪБЧЕВА", "date": "2019.11.19", "title": "Доц. Димитър Tюлеков, ЮЗУ: Колкото повече България се отнася със снизхождение към македонския въпрос, толкова повече той ще се появява"}
{"url": "http://www.focus-news.net/news/2019/11/19/2721149/afp-v-bosna-i-hertsegovina-be-nominiran-predsedatel-na-saveta-na-ministrite.html", "text": "Тринадесет месеца след изборите тричленното председателство на Босна и Херцеговина най-накрая определи премиер, който да ръководи централното правителство, след среща с посланиците на западните сили, предава  AFP .  \r\nПредседателството, съставено от православен сърбин, католически хърватин и бошняк мюсюлманин, определи Зоран Тегелтия от Република Сръбска за председател на  Съвета на министрите, официалното наименование за тази позиция. \r\nРешението сложи край на несъгласието сред тримата представители, породено от разногласия по отношение на връзките на страната с НАТО. \r\nСлед края на междуетническата война 1992-1995 г. Босна е разделена на две полу-независими образувания: Република Сръбска, управлявана от босненските сърби, и Хърватско-мюсюлманска федерация, свързани с  централно правителство. \r\nБосненските и хърватските членове на президентството, които подкрепят присъединяването на Босна към НАТО, блокираха назначаването. \r\nТе възразиха срещу отказа на сегашния сръбски член да подкрепи реформите, предназначени да проправят пътя за присъединяването към Алианса. \r\nНо позицията на Република Сръбска от 2017 г. е за военния неутралитет и против съюзи, с който и да е военен блок. \r\nВсяко важно решение на тристранното председателство трябва да бъде одобрено и от тримата представители в съответствие с конституцията, плод на мирното споразумение, което сложи край на войната. \r\nИ трите страни в крайна сметка се съгласиха на компромис, който остави спора за НАТО неразрешен. \r\nРешението във вторник дойде, след като тристранното председателство се срещна с посланиците на Великобритания, Франция, Германия, Италия и САЩ - както и с ръководителя на делегацията на ЕС в Босна. \r\nПарламентът вероятно ще одобри назначаването на Тегелтия и след това той ще има 35 дни за създаване на кабинет, за който депутатите ще гласуват. \r\nНационалистическите партии и в трите основни общности на Босна спечелиха последните избори през октомври 2018. \r\n \r\n  Юлиян Марков", "date": "2019.11.19", "title": "AFP: В Босна и Херцеговина бе номиниран председател на Съвета на министрите"}
{"url": "http://www.focus-news.net/news/2019/11/19/2721140/vremenno-dvizhenieto-po-pat-ii-84-yundola-razlog-v-uchastaka-s-draganovo-s-kraishte-se-osashtestvyava-dvuposochno-v-edna-lenta-poradi-patnotransportno-proizshestvie.html", "text": "Временно движението по път II-84 Юндола – Разлог в участъка с. Драганово – с.Краище се осъществява двупосочно в една лента поради пътнотранспортно произшествие. Това съобщиха от  Агенция \"Пътна инфраструктура\" . Движението се регулира от \"Пътна полиция\". Шофьорите е необходимо да карат с повишено внимание и съобразена скорост.", "date": "2019.11.19", "title": "Временно движението по път II-84 Юндола – Разлог в участъка с. Драганово – с. Краище се осъществява двупосочно в една лента поради пътнотранспортно произшествие"}
{"url": "http://www.focus-news.net/news/2019/11/19/2721148/dots-dimitar-tyulekov-yuzu-ofitsialnite-vlasti-v-severna-makedoniya-proyavyavat-dvoen-moral-i-sa-tezi-v-koito-se-sreshta-podkrepa-za-organizirano-makedonsko-maltsinstvo-u-nas.html", "text": "Официалните власти в Северна Македония проявяват двоен морал  и са тези, в които се среща подкрепа за организирано македонско малцинство у нас.  Това каза за обзорното предаване „Това е България“ на  Радио „Фокус“  преподавателят в Югозападния университет в Благоевград доц. Димитър Тюлеков по повод на сигнала на министър Красимир Каракачанов до главния прокурор Сотир Цацаров за опити за създаване на македонско малцинство в България. Според доц. Тюлеков в Северна Македония се опитват да размахат пръст на България и да я предупредят, че някои процеси зависят и от тях. Експертът допълни, че и негови колеги, които идват в България и участват в конференции и сесии, неофициално казват едно, а там пишат и четат съвсем друго. Това са неща, които в демократичен свят две държави, тръгнали към свят на европейски ценности и идеали, не могат да бъдат носители на политическо скудоумие. Той каза още, че македонският въпрос е политически въпрос и трябва да се реши с политически средства, но все още няма някакви дейности, които да деблокират идеята за македонизма в България. Доц. Димитър Тюлеков изрази увереност, че в у нас има достатъчно сили и ведомства, които да нормализират отношенията между България и Северна Македония. \r\nЦоня СЪБЧЕВА", "date": "2019.11.19", "title": "Доц. Димитър Тюлеков, ЮЗУ: Официалните власти в Северна Македония проявяват двоен морал  и са тези, в които се среща подкрепа за организирано македонско малцинство у нас"}
{"url": "http://www.focus-news.net/news/2019/11/19/2721123/plyus-info-makedoniya-katitsa-yaneva-e-osvobodena-pod-domashen-arest.html", "text": "Апелативният съд в Скопие потвърди жалбата на бившия ръководител на Специализираната  прокуратура и тя бе освободена от затвора  под домашен арест в апартамента на сина си, пише македонското електронно издание  Плюс Инфо“ . \r\nВ жалбата се казва, че мярката „домашен арест“ на Янева също може да гарантира присъствието й и е съобразена с наличната медицинска документация. \r\nЗа да излезе от ареста, Янева предложи гаранция. Тя беше арестувана като заподозряна по делото „Рекет“ на 21 август тази година, след което съдът й наложи задържане под стража. \r\n \r\n  Юлиян Марков", "date": "2019.11.19", "title": "„Плюс Инфо“ (Македония): Катица Янева е освободена под домашен арест"}
{"url": "http://www.focus-news.net/news/2019/11/19/2721152/milorad-dodik-prie-se-programa-za-reformi-koyato-ne-predvizhda-chlenstvo-v-nato.html", "text": "Сръбският член на председателството на Босна и Херцеговина  Милорад Додик заяви, че на  сесията на председателството на  страната е приета „Програма за реформи в Босна и Херцеговина“, в която не се предвижда членство на страната в НАТО, информира македонският портал  A1 On . \r\n“В този документ открито се казва, че той представлява набор от реформи и че те не предвиждат членството в какъвто и да било вид организация.Членството в НАТО се нуждае от ново решение на председателството и парламента на Босна и Херцеговина,“ заяви Додик. \r\nПредседателството на страната на извънредна сесия реши да назначи Зоран Тегелтия от Съюза на независимите социалдемократи в Република Сръбска за председател на Съвета на министрите. \r\n \r\n  Юлиян Марков", "date": "2019.11.19", "title": "Милорад Додик: Прие се програма за реформи, която не предвижда членство в НАТО"}
{"url": "http://www.focus-news.net/news/2019/11/19/2721153/na-1-dekemvri-2019-g-v-inter-ekspo-tsentar-shte-se-provede-25-iya-ezhegoden-blagotvoritelen-bazar-na-mezhdunaroden-zhenski-klub-sofiya-obzor.html", "text": "Проведе се пресконференция, посветена на 25-ия Ежегоден благотворителен базар на Международен женски клуб - София. На пресконференцията присъстваха Албена Джоунс, президент на Международен женски клуб – София; Ангелина Лякова, координатор на 25-ия благотворителен базар; Теодора Петкова, председател на Управителния съвет и главен изпълнителен директор на „УниКредит Булбанк“. 25-ото юбилейно издание на Ежегоден благотворителен базар на Международен женски клуб - София ще се състои на 1 декември 2019 г. от 9.00 до 19.00 часа в Интер Експо Център.  \r\nПредседателят на УС и главен изпълнителен директор на „УниКредит Булбанк“ Теодора Петкова заяви, че за банката е чест да партнира в традиция, която 25 години прави добро.  По думите ѝ „УниКредит Булбанк“ е банка, която се опитва да съчетава доброто и важното с модерното и технологиите и тази година, за втора поредна, ще дигитализират базара, като дадат възможност на всеки щанд да има ПОС терминал на банката, за да може „нещата да се случват бързо, лесно и без такси“. Тя пожела успех и много емоции на базара. Президентът на Международен женски клуб-София Албена Джоунс допълни, че тази година клубът празнува 30 г. от съставянето си и целта му е да сътворява добро. По думите ѝ той е световен лидер в събирането на средства на базара. Джоунс поясни, че тази година в базара ще има участници от 62 страни и са решили да акцентират на българското, като българският щанд ще бъде много разнообразен. Тя посочи, че благотворителният базар е с мото \"Светът идва при теб\", в който ще има зала за забавления, около която ще има традиционни кътове за сядане от различните страни - индийски, марокански, руски и др. По думите й на сцената ще вземат участие над 60 изпълнители, включително Софийския духов оркестър. „Базарът е не само най-голямото благотворително събитие в България, но и културно събитие, тъй като там се събират традиции от държави в целия свят“, подчерта координаторът на 25-ия благотворителен базар Ангелина Лякова. По думите ѝ на базара ще има традиционни храни, напитки, дрехи, танци и др. Лякова допълни, че ще гостува и пътуващ етнографски музей от България, който ще представи български носии, снимки на стара България и др. По думите ѝ проектите, които финансират тази година са 30, като огромна част от средствата отиват за деца в неравностойно положение, възрастни хора и женски каузи. \r\nЗорница КОСТАДИНОВА", "date": "2019.11.19", "title": "На 1 декември 2019 г. в Интер Експо Център ще се проведе 25-ия Ежегоден благотворителен базар на Международен женски клуб – София (ОБЗОР)"}
{"url": "http://www.focus-news.net/news/2019/11/19/2721157/vazstanoveno-e-dvizhenieto-po-pat-ii-84-yundola-razlog-v-uchastaka-selo-dagonovo-selo-kraishte.html", "text": "Възстановено е движението по път II-84 Юндола – Разлог в участъка с. Дагоново – с. Краище. Това съобщиха от пресцентъра на  Агенция \"Пътна инфраструктура\" (АПИ) .", "date": "2019.11.19", "title": "Възстановено е движението по път II-84 Юндола – Разлог в участъка село Дагоново – село Краище"}
{"url": "http://www.focus-news.net/news/2019/11/19/2721154/sport-tiago-silva-iska-da-ostane-v-pari-sen-zhermen.html", "text": "Футбол: Капитанът на френския шампион Пари Сен Жермен Тиаго Силва изрази желание да подпише нов договор с клуба, който изтича идното лято. Преди няколко седмици стана ясно, че клубът няма да поднови договора на бразилския защитник, но въпреки това 35-годишниат защитник не се отказва от идеята да остане на „Парк де Пренс“и е заявил, че иска да помогне на тима с каквото може", "date": "2019.11.19", "title": "Спорт: Тиаго Силва иска да остане в Пари Сен Жермен"}
{"url": "http://www.focus-news.net/news/2019/11/19/2721145/yeni-safak-kadifenata-revolyutsiya-i-arabskata-prolet-svarshiha-kakvo-se-sluchva-segai.html", "text": "Кадифената революция“ и „Арабската пролет“ свършиха. Какво се случва сега, коментира турският журналист Ибрахим Карагюл в турския консервативен вестник  Yeni Safak  в материал, представен без редакторска намеса. \r\nМасовите  реакции, протестите бързо се разрастват в произволни страни и региони, от Чили до Боливия, от Ливан до Ирак, от Хонконг до Иран и във Франция, където те бързо се трансформират в сериозна социална вълна. \r\nПодобно на страните, причините за тяхното разпадане изглежда също се различават. Масите излизат на улиците заради огромен диапазон от причини, като например твърдения, че изборите са били манипулирани, покачването на цените на петрола, данък „Whatsapp“, докато някои са били предизвикани от повишените цени на билета за метрото, а други от повишените цени на водата и хляба, както и заради политически проблеми. \r\n \r\n Нова вълна, нова картина, нова ярост; кой ги контролира? \r\n \r\nВъпросът надхвърля границите на страна или регион; не се ограничава само до икономически или политически въпроси. Има нова ситуация, нова картина, нова вълна. Времето на тези демонстрации и приликата на методите са доста интересни. \r\nТази нова вълна трябва да бъде призната; трябва да можем да разберем яростта, до която е довела тази глобална тенденция. Исканията на масите, демонстрацията на сила, гневът и мечтите за експлоатация са най-важните фактори. \r\n \r\n Как проектът на ЦРУ за “Кадифена революция“ завърши с фиаско? \r\n \r\n„Кадифената революция“ получи името си от студентските и обществените бунтове в Чехословакия, които се разиграха между 17 ноември 1989 г. и 29 декември 1989 г. Направени бяха няколко опита да се повтори успехът на тази революция след края на Студената война и срива на световния баланс на силите. \r\n \r\nТези масови операции, които също се наричат „Цветни революции“, бяха проведени в Украйна, Киргизстан, Грузия и се направи опит в Ливан. Всички тези изпитания, които получиха голяма медийна подкрепа, екипирани с популярни девизи и лозунги, се провалиха. Тези страни никога повече не успяха да си върнат стабилността. По-късно лидерите на кадифената революция бяха отстранени и останаха изолирани. По-късно беше разкрито, че всички те са проекти на американското разузнаване. Реализираният проект не беше нищо друго освен разчистването на терена за новия световен ред. \r\n \r\n Вълната на Арабската пролет: Кой я стартира, кой я управлява, как бе саботирана? \r\n \r\nТези събития бяха последвани от вълната на „Арабската пролет“. Гневът, от реда на 20-ти век беше на път да достигне точка на кипене – и кипна. Тази правилна ярост беше насочена към режимите, като силата на масите постигна победа. Целият регион, от Северна Африка до Сирия, се разпадаше. Масите искаха благополучие, свобода, справедливост; те отказваха потисничеството от десетилетия и изискваха контрол върху своите ресурси. \r\nАрабският регион премина през радикална промяна и статуквото, разработено от Запада, беше унищожено. Режимът в Египет, една от най-мощните страни в региона, се променяше и заплахата наближаваше Саудитска Арабия. \r\nИ все пак не продължи дълго. Западни разузнавателни организации, които директно проектират и ръководят „Кадифените революции“, всъщност ясно и открито, като държави, се намесиха в „Арабска пролет“. Тази намеса не им се противопоставяше открито, а се случваше вътре в тях и ги контролираше. \r\n \r\n Каква тирания произлезе от Арабската пролет? \r\n \r\nСправедливите искания, естествената ярост се контролираше и се отклоняваше от тяхната цел. Операциите за свобода бяха манипулирани, отклонени и обречени на провал. Капанът беше поставен срещу масите, търсещи свобода, а призивите за свобода, отправени чрез „граждански” организации, свързани с разузнаването, бяха превърнати в призиви за преврат и гражданска война. \r\nНа „Арабската пролет“ беше поставен край, като избухнаха конфликтите в Либия и Сирия, последвани от обратната страна на Тахрирската революция в Египет. Вълната беше спряна, преди да може да навреди на режимите, които имаха добри отношения със Запада. Тези, които бяха измислили „кадифените революции“, го направиха отново. \r\n \r\n Турската арабска пролет: събуждане срещу унищожението на 20 век \r\n \r\nТурция подходи правилно и подкрепи Арабската пролет по отношение на свободата. Действайки  правилно, тя определи Арабската пролет като ново събуждане. Докато правеше това, тя оказа сериозна съпротива срещу чуждата намеса. Тъй като се застъпваше за максимално разширяване на свободите, тя породи политически дискурс във връзка с предотвратяването на жертвите в името на сигурността. \r\nТова е единствената държава след османската ера, която представи проект и формира политически дискурс за своя регион. Турция искаше този процес да бъде местно пробуждане срещу разрушителния 20 век. В този аспект това се превръща в игра, променяща играта, която деконструира заговорите на чужди сили. \r\nСтрана като тази, разбира се, би била считана за заплаха от повечето, пораждайки желанието да я ограничат и да поемат контрола над нея. \r\n \r\n „Спрете Турция “или ще загубите региона “ \r\n \r\nТочно това се случи.  “Цветните революции” бяха задействани и в Турция.  Но те бяха изключително неефективни. Съпротивата и динамичността на Турция бяха много по-силни в много области от тези на заговорниците. Но те не спряха. Опитът да се накаже Турция продължи протестите за парка „Гези“, от 17-25 декември 2013 г. и опитът за преврат на 15 юли 2016 г., който се проведе, за да започне инвазия и гражданска война. Когато те се оказаха недостатъчни, те прибягнаха до обсада в Егейския и Средиземноморския регион и да ни заобикалят чрез терористичния коридор, който да се формира в Северна Сирия. Турция преодоля и всичко това. \r\n \r\nОсновната причина, поради която искаха да накажат Турция, беше, че това е хъб; тя изграждаше регион, можеше да създава история, да създава дискурси, способни да повлияят на всяка група в региона, и даваше път на всеки стремеж за свобода и местна позиция в региона. Така битката в Турция беше битка за региона и имаше измерения, които надхвърлиха страната. Целта на всички демонстрации на сила в региона беше Турция. \r\n \r\n Поробване на хората отново чрез „използване на техните най-основни искания“ \r\n \r\nВ обширен регион, който се разширява от Латинска Америка до Близкия Изток, до Иран, би било недостатъчно да възприемаме новите социални инциденти, разтърсващи страните, чрез специалните условия в тях. Ако прогнозите ми са верни, тези реакции ще станат все по-широко разпространени и все по-систематични, когато ще се появи истинският им политически дискурс. \r\n \r\nНие сме лице в лице с експлоатацията на основни, най-хуманни искания. Ние живеем във време, в което животът, водата, електричеството, справедливостта, исканията за свобода се жертват в битките за власт, установения режим, ресурси и пазари. Общо 3-процентовото  увеличение на цената на петрола в Иран, естествено, доведе до масовa ярост. \r\nНо след известно време ще се разкрие по-голямата картина: демонстрациите в Ирак, които продължават седмици, властовите войни между араби и перси, плановете на САЩ, насочени срещу Ирак и Иран. \r\n \r\n Злото, скрито сред невинността \r\n \r\nВземането на  страна винаги е различно, да видите истината и да я разберете е нещо друго. Някои няма да са доволни, но вярвам, че зад всички тези инциденти се крият връзки извън тези страни. \r\n„Кадифените революции“ бяха директни разузнавателни операции. „Арабската пролет“ беше естествено въстание. Но то беше контролирано и осъдено от другите, който извършиха контра-преврат. В днешното време на протести изглежда, че ще се сблъскаме с експлоатацията на най-естествените искания, надежди и мечти на хората. \r\nПрограмата, скрита сред най-невинните искания на масите, вече може да се усети. \r\n \r\n Те продават религии, идентичност, ценности \r\n \r\nОбръщаме внимание не на исканията на масите, а на проектите, насърчавани чрез тях. \r\nПолитиката стана толкова изтощена, колкото глобалните властови структури и загуби достоверността си. Тези, които използват властта, започнаха да експлоатират религии, вярвания и основни ценности. Тъй като това е така, то по-късно може да доведе до загуба на всяка надежда. Това би било голям срив за човечеството. \r\n \r\n  Юлиян Марков", "date": "2019.11.19", "title": "Yeni Safak: “Кадифената революция“ и „Арабската пролет“ свършиха. Какво се случва сега?"}
{"url": "http://www.focus-news.net/news/2019/11/19/2721159/kampaniya-po-povod-svetovniya-den-za-borba-sreshtu-nasilieto-nad-detsa-se-provede-za-treta-poredna-godina-vav-varna.html", "text": "Кампания по повод Световния ден за борба срещу насилието над деца се проведе за трета поредна година във Варна, предаде репортер на  Радио „Фокус“ – Варна  . Инициативата включва срещи с професионалисти, с ученици от 5 до 12 клас, с родители. В рамките на събитието се проведе и семинар „Междуинституционално сътрудничество при работа при случаи на насилие над деца – превенция, добри практики и проблеми в нормативната уредба“, организиран от дирекция „Превенции“ и Общинската комисия за борба срещу противообществените прояви на малолетните и непълнолетните. В срещата участваха социални работници, секретари от местните комисии за борба срещу противообществени прояви,  психолози, педагогически специалисти, юристи, представители на НПО. В рамките на семинара бяха засегнати проблеми, свързани с превенция на агресията и тормоза в училище, засилване на взаимоотношенията учител-ученик-родител. \r\nДесислава ВАСИЛЕВА", "date": "2019.11.19", "title": "Кампания по повод Световния ден за борба срещу насилието над деца се проведе за трета поредна година във Варна"}
{"url": "http://www.focus-news.net/news/2019/11/19/2721150/prof-yudzhel-karaman-uspevaemostta-pri-borbata-s-bezplodieto-stava-vse-po-golyama.html", "text": "Успеваемостта при борбата с безплодието  става все по-голяма. Това каза за обзорното предаване \"Това е България\" на  Радио \"Фокус\"  Проф. Юджел Караман за това, дали е възможна битката с безплодието и какви са шансовете за справяне с него. Световноизвестният и признат специалист по ин витро оплождане гостува в България на 19 и 20 ноември в здравно  информационния център „Медикъл Караджъ“. Той каза още, че по света във всяко едно от шест семейства има човек с проблем с безплодието. Ин витро специалистът посъветва жените на 39-40 годишна възраст да не се бавят за професионалното лечение. Специалистът обясни, че при жени, които са на възраст 40 години и нагоре, вероятността за забременяване по нормален път намалява, както и вероятността за положителна ин витро процедура. „Задължително, ако има неуспешна ин витро процедура, те трябва да се прегледат отново, да се погледне цялата медицинска картина и да се прецени, къде е допусната грешка или има пропуск. Много важно е да се направи т.нар. цветна снимка на тръбите, за да се види дали има деформация вътре в матката и да се предприеме лечение. Ако в тръбите има течност, задължително тази течност трябва да се премахне”, обясни той.  Проф. Юджел Караман каза още, че е важно и двамата партньори да си направят генетични тестове.  При 3-4 неуспешни опита той посъветва да се направи и ембриотест, защото след него успеваемостта е по-висока. \r\nЦоня СЪБЧЕВА", "date": "2019.11.19", "title": "Проф. Юджел Караман: Успеваемостта при борбата с безплодието става все по-голяма"}
{"url": "http://www.focus-news.net/news/2019/11/19/2721155/prof-yudzhel-karaman-horata-s-reproduktivni-problemi-se-uvelichavat-no-lechenie-ima.html", "text": "Хората с репродуктивни проблеми се увеличават. Това каза за обзорното предаване „Това е България“ на  Радио „Фокус“  проф. Юджел Караман един от първите лекари в света, които прилагат ин витро оплождане, с хирургичен опит над 30 000 лапароскопски и хистероскопски операции в Белгия, Великобритания и Турция. Той обясни, че това е дължи на две причини. „Първо, начинът на хранене на хората се промени много. Според проучване от 1960 година до 2000 година 35% от качеството на сперматозоидите при мъжете са намалели. И другият проблем е - преди възрастта на раждането на първото дете на жените беше по-малка, сега в момента тя стигна 35-40 годишна възраст. Особено при жени, които са на възраст 40 години и нагоре, вероятността за забременяване по нормален път намалява, така и вероятността за положителна ин витро процедура също намалява, обясни той. Ако при нормални условия се направи ин витро процедура, вероятността за забременяване е 50%, а при тази техника е 10%. Професорът допълни, че ниският процент не бива да обезкуражава, защото доскоро той е бил 0%. Той обясни и какво представлява техниката „Роси“. „Това е техника, с която може да извлечем сперматозоиди от лица, които в повечето случаи имат мъртви сперматозоиди. Оттам може да се подберат макар и минималните живи, които можем да инжектираме. Но, ако евентуално не намерим живи сперматозоиди, ние подбираме от тези сперматозоиди тези, които са с по-къси опашки или по-кръгли. Преди, когато инжектирахме тези сперматозоиди, не можеше да се получи забременяване или положителен резултат. С една техника, която се нарича електромагнетична и която е открита в Япония, стимулираме тези сперматозоиди и вероятността за забременяване започна да е положителна“, каза проф. Юджел Караман. Той допълни, че една от най-честите причини за несполучливо забременяване при жените  е формата на самата матка. Тя трябва да е триъгълна. Когато е под формата „Т“ или „Y“, тогава това трябва да се излекува.  \r\nЦоня СЪБЧЕВА", "date": "2019.11.19", "title": "Проф. Юджел Караман: Хората с репродуктивни проблеми се увеличават, но лечение има"}
{"url": "http://www.focus-news.net/news/2019/11/19/2721151/ministar-desislava-taneva-se-sreshtna-s-badeshtiya-evropeyski-komisar-po-zemedelie-i-razvitie-na-selskite-rayoni-yanush-voychehovski.html", "text": "Министърът на земеделието, храните и горите Десислава Танева се срещна с бъдещия европейски комисар по земеделие и развитие на селските райони Януш Войчеховски в Брюксел. Това съобщиха от пресцентъра на  министерството . Десислава Танева го запозна със структурата на земеделския отрасъл и производството в страната ни. В рамките на срещата двамата обсъдиха нивата на директните плащания на държавите членки и възможността за сближаване им. Министър Танева представи позицията на България относно запазване на Преходната национална помощ. Тя обясни, че страната ни е инициирала декларация, в която призоваваме в регламента за преходните правила на Общата селскостопанска политика (ОСП) да се включи възможността за прилагане на Преходната национална помощ. Като същата да продължи да се прилага до приемането на правилата на новата ОСП. „Продължаването на това подпомагане би осигурило сигурност и приемственост при предоставянето на подкрепа на земеделски стопани“, коментира Десислава Танева. Тя посочи, че към документа са се присъединили Кипър, Чехия, Унгария, Полша и Румъния, а по време на последното заседание на Съвета на ЕС по земеделие и рибарство, Латвия е подкрепила предложението. Министърът на земеделието отправи официална покана към бъдещия еврокомисар да бъде гост на Празника на розата, който се провежда традиционно в гр. Казанлък през месец юни.", "date": "2019.11.19", "title": "Министър Десислава Танева се срещна с бъдещия европейски комисар по земеделие и развитие на селските райони Януш Войчеховски"}
{"url": "http://www.focus-news.net/news/2019/11/19/2721158/nimh-utre-maksimalnite-temperaturi-shte-sa-mezhdu-13-i-18-predi-pladne-na-mesta-v-ravninite-vremeto-shte-bade-maglivo.html", "text": "Утре максималните температури ще са между 13° и 18° - преди пладне на места в равнините времето ще бъде мъгливо. Гова съобщи за  Агенция \"Фокус\"  дежурният синоптик Красимир Стоев от  Националния институт по метеорология и хидрология (НИМХ) . Атмосферното налягане е по-високо от средното за ноември – ще се понижава и ще е малко по-ниско от средното за месеца. През следващото денонощие над страната ще преобладава облачно, през нощта и преди пладне на места в равнините и мъгливо време. След обяд от запад ще започнат валежи от дъжд, които през нощта срещу четвъртък ще обхванат и Централна и Източна България. Ще се усили вятърът от изток-югоизток, особено в източната половина от страната. Преобладаващите минимални температури ще бъдат предимно между 6° и 11°, а максималните - между 13° и 18°. Над Черноморието облачността ще е значителна, но без валежи. Ще духа предимно умерен вятър от изток-югоизток. Максимални температури на въздуха: 16°-18°. Температурата на морската вода е 18°. Вълнението на морето ще е 2 бала, с тенденция на усилване. Над планините ще преобладава облачно и мъгливо време. След обяд в масивите от Западна и Южна България ще започнат превалявания от дъжд, по най-високите върхове на Рила и Пирин от сняг. През нощта срещу четвъртък валежите ще обхванат и масивите от Централна България. Ще духа силен и временно бурен вятър от южната четвърт. Максимална температура на височина 1200 метра около 10°, на 2000 метра – около 4°. \r\nВ четвъртък ще продължи да духа умерен, в Източна България и силен югоизточен вятър и дневните температури все още ще са сравнително високи. Ще бъде предимно облачно. След временно спиране на валежите сутринта, след обяд от югозапад отново ще се активизират. В петък от изток ще нахлува сравнително хладен въздух и температурите ще са почти без дневен ход. Ще остане предимно облачно, в много райони ще вали дъжд, над около 1800 м - сняг. По-съществени ще са валежите в Рило-Родопската област. В събота облачността ще се задържи значителна, но валежи ще има на малко места и ще са предимно слаби. Вятърът ще остане с източна компонента и температурите ще бъдат с малък дневен ход.", "date": "2019.11.19", "title": "НИМХ: Утре максималните температури ще са между 13° и 18° - преди пладне на места в равнините времето ще бъде мъгливо"}
{"url": "http://www.focus-news.net/news/2019/11/19/2721160/nezavisimaya-gazeta-v-izrael-ochakvat-aneksiya-na-teritorii-na-zapadniya-bryag-na-reka-yordan.html", "text": "Решението на САЩ за статута на еврейските селища на Западния бряг предизвика бурна реакция от страна на международни организации и арабския свят. Новото тълкуване на легитимността на израелските обекти вероятно няма да засегне международното право, но очевидно ще се отрази на ситуацията вътре в Израел. Сега експертите очакват местните власти да вземат радикални решения за Западния бряг, пише руският вестник  “Независимая газета“ . \r\nГоворител на Службата на Върховния комисар на ООН за правата на човека Рупърт Колвил заяви, че решението на САЩ е едностранно. „Промяната на политическата позиция на една държава не променя съществуващото международно право и неговото тълкуване от Международния съд и Съвета за сигурност“, каза той. Инициативата на САЩ няма да окаже влияние и на позицията на Европейския съюз. „Позицията на Европейския съюз по отношение на израелската политика за заселване на окупираните палестински територии е ясна и непроменена: цялата дейност по заселване е незаконна“, заяви ръководителят на европейската дипломация Федерика Могерини. \r\nСкандалът бе предизвикан от изказване на 18 ноември на държавния секретар на САЩ  Майк Помпео, който заяви: „Изграждането на израелски цивилни селища на Западния бряг не е стъпка, която нарушава международното право“. „Администрацията на Доналд Тръмп предефинира подхода на администрацията на Барак Обама“, обясни държавният секретар. \"Официалните изявления на САЩ относно заселническите дейности на Западния бряг от десетилетия са непоследователни. През 1979 г. администрацията на Джими Картър категорично заключи, че израелските селища противоречат на международното право. \" А през 1981 г. тогавашният президент Роналд Рейгън каза, че не смята селищата за първоначално незаконни, припомни Помпео. \r\n„През декември 2016 г. държавният секретар на САЩ Джон Кери промени предпазливия двупартиен подход, като публично наблегна на предполагаемата незаконност на  тези поселения“, каза Помпео. „След задълбочено разглеждане на всички страни на въпроса настоящата администрация реши да се съгласи с президента Рейгън. Изграждането на израелски цивилни селища на Западния бряг не нарушава международното право. “ Според ръководителя на американската дипломация обратната позиция не демонстрира ефективност и не допринася за постигането на мир. „Другият начин не проработи и има доказателства за това“, обясни Помпео. \r\nСчита се обаче, че инициативата на администрацията на президента на САЩ е насочена главно към укрепване на позициите на израелския премиер Бенямин Нетаняху. В този смисъл момента, в който е направено изказването на Помпео - не много преди да изтече срока, в който политическият съперник на Нетаняху, Бени Ганц, трябва да формира правителствена коалиция.  \r\nИзраелският политически анализатор, ръководител на проекта за публична дипломация на Евро-азиатския еврейски конгрес, Ариел Булщайн припомни на „Независимая газета“, че решенията на Тръмп включват прехвърлянето на дипломатическата мисия на САЩ в Йерусалим, признаването на израелския суверенитет върху Голанските възвишения, спирането на финансирането на палестинските организации и закриването на офиса на Организацията за освобождение на Палестина във Вашингтон. „Не става въпрос за подарък, който Тръмп лично прави на Нетаняху“, каза експертът, „а  че израелският премиер успя да убеди администрацията на САЩ, че коренът на проблемите в Близкия изток не е присъствието на Израел в земите, която по право ни принадлежат. Коренът на проблема е нежеланието на значителен брой араби да признаят легитимността на съществуването на Израел.\" \r\nВчера министърът на външните работи на Йордания Айман Сафади призова международната общност да предприеме спешни мерки за отстояване на принципите на уреждане в Близкия Изток. „Мирният процес е изправен пред безпрецедентни предизвикателства и консолидирането на израелската окупация убива последния шанс за разрешаване на конфликта въз основа на принципа за съвместно съществуване на двете държави“, каза той. Според него Аман осъжда изграждането на незаконни еврейски селища в окупираните палестински райони. \"Едностранните действия на Израел нарушават международното право и решенията на Съвета за сигурност на ООН, включително последната му резолюция 2334, приета по този въпрос\", обясни министърът. \r\n \r\n  Юлиян Марков", "date": "2019.11.19", "title": "„Независимая газета“: В Израел очакват анексия на територии на Западния бряг на река Йордан"}
{"url": "http://www.focus-news.net/news/2019/11/19/2721165/televiziyata-na-meditsinskiya-universitet-vav-varna-predstavya-film-za-grada-v-kulturniya-institut-na-balgariya-v-berlin.html", "text": "Кино дебют на международна сцена предстои тази седмица на телевизията на Медицински университет – Варна, това съобщиха от пресцентъра на Медицински университет – Варна . Екип на MU-Vi.tv ще представи документалния филм „Варна – сцена на мултинационални младежки общности“ в Културния институт на България в Берлин на 22 ноември от 16.00 часа. Филмът е създаден през 2019г., като всички сцени са заснети във Варна, а участници са млади хора, които живеят в града. Прожекцията се осъществява с любезното съдействие на Bulgarisches Kulturinstitut Berlin. Варна тупти в сърцата на хиляди младежи от различни страни по света! Какво ги провокира да дойдат да учат, работят и живеят в морската столица на България и защо остават? Как изглежда Варна през очите на млади хора от Германия, Франция, Испания, Сирия и Китай? Отговори на тези и други въпроси ще откриете в документалния филм „Варна – сцена на мултинационални младежки общности“. Проектът се осъществява със съдействието на фонд „Култура“ на Община Варна. „Да живееш до морето е сбъдната мечта!“ Козима Шрайбер от Германия, студент по медицина „Обичам Варна! Това е един наистина прекрасен град!“ Канг Ян от Китай, учител по китайски, „Всички приятели, които ме посещават през лятото ми казват: Ти живееш в рая! Наслаждавай се на всеки един ден тук!“  Никлас Дьобеле от Германия, студент по медицина. Премиерата на филма на MU-Vi.tv във Варна ще бъде на 26 ноември от 17.30 часа в Първа аудитория в Медицински университет – Варна. Предвидена е прожекция и пред ученици и преподаватели от Математическа гимназия „д-р Петър Берон“ на 26 ноември от 13.00 часа. Входът за всички прожекции е свободен!", "date": "2019.11.19", "title": "Телевизията на Медицинския университет във Варна представя филм за града в Културния институт на България в Берлин"}
{"url": "http://www.focus-news.net/news/2019/11/19/2721166/afp-es-e-pred-razdelenie-zaradi-frenskata-saprotiva-sreshtu-razshiryavaneto.html", "text": "Членовете на Европейския съюз спориха дълго за правилата за присъединяване на нови страни-членки, след като Франция предизвика недоволство, като се опита да отложи кандидатурите на Албания и Северна Македония, предава  AFP . \r\nФренският министър по европейските въпроси Амели дьо Моншален настоява, че Париж не е изолиран в желанието си да затегне правилата на ЕС, преди да приеме кандидати от Западните Балкани. \r\n\"Европейската перспектива на Западните Балкани не е под въпрос, тя е искана, тя е подкрепяна\", каза тя. \r\n„Това, което днес поставяме на масата, са принципни политически декларации, които сега бяха поставени пред Европейската комисия, за да работи с тях до януари 2020 г.“ \r\nНо европейски дипломат, изказвайки се след разговорите, предупреди: „Изолацията на Франция, по-специално за Северна Македония, остава очевидна“. \r\n\"Съкрушителното мнозинство от държавите-членки остава в подкрепа на бързото започване на преговорите за членство с Албания и Северна Македония\", каза той, като говори при условие за анонимност. \r\n„По-специално, дискусията за реформиране на процедурата не трябва да се използва за забавяне на решенията или за поставяне на пречка“, след разговорите при закрити врати. \r\nФинландският министър Тити Тупурайнен, чиято страна председателства Европейския съвет на страните-членки, заяви, че френската идея не е била разгледана подробно.  \r\n \r\n  Юлиян Марков", "date": "2019.11.19", "title": "AFP: ЕС е пред разделение заради френската съпротива срещу разширяването"}
{"url": "http://www.focus-news.net/news/2019/11/19/2721163/vrachiha-nagradite-v-konkursa-za-zhenite-v-naukata-obzor.html", "text": "Във вторник се проведе деветата официална церемония по връчване на наградите \"За жените в науката\" в Аулата на СУ \"Св. Кл. Охридски\". Водеща на събитието беше телевизионната водеща и писател Ива Дойчинова, а церемонията със своето изпълнение откриха музикантите Бояна Желязкова и Асен Маринов. На събитието присъстваха вицепрезидентът Илияна Йотова, посланикът на Франция в България н.пр. Флоранс Робин, зам.-председателят на националната комисия на Република България за ЮНЕСКО Мария Спасова, ректорът на СУ \"Св. Кл. Охридски\" Николай Витанов и др. Програмата за жените в науката е създадена през 1998 г., а от 9 г. тя се провежда и в България. Каузата е подкрепила над 3000 жени в науката, от които 21 са българки. Три от участничките вече са отличени с Нобелова награда. Журито ще избере три участнички от общо 35 жени в науката, които ще получат стипендии. Вицепрезидентът Илияна Йотова изказа приветствено слово, в което заяви, че трябва да спрат с предрасъдъците, че науката е само за мъжете. Тя посочи, че от началото на инициативата са минали 21 години, а жените в науката са се увеличили с 20%, като Нобеловите лауреатки са само 4%. Според френския посланик в България н. пр. Флоранс Робин тръгвайки от науката, човек може да постигне всичко. Зам.-председателят на националната комисия на Република България за ЮНЕСКО Мария Спасова допълни, че си дават сметка колко е трудно да се започне научно начинание и колко е трудно да се завърши. Зам.-ректорът на СУ \"Св. Кл. Охридски\" заяви, че участието в журито на конкурса е било много приятно за него, защото му е дало възможност да се запознае с много млади жени в науката и да се възхити на техните умения. Трите участнички в конкурса, които спечелиха стипендии са д-р Евгения Сарафова с проект \"Зелени градски площи\", д-р Мария Джумалиева-Стоева с проекта си \"Граници за обем и класификация на нелинейни кодове\" и д-р Юлия Романова със своя проект \"Химична функционализация и топология\". \r\nЗорница КОСТАДИНОВА", "date": "2019.11.19", "title": "Връчиха наградите в конкурса \"За жените в науката\" (ОБЗОР)"}
{"url": "http://www.focus-news.net/news/2019/11/19/2721161/sport-george-hadzhi-e-favorit-za-nov-selektsioner-na-rumaniya.html", "text": "Футбол: Легендата на румънския футбол Георге Хаджи е фаворит за нов селекционер на националния отбор на страната. Представители на румънската футболна федерация са провели преговори с Хаджи, който се очаква да замени на поста Козмин Контра, чийто договор изтича и няма да бъде подновен. \r\nРумънците се представиха слабо в европейските квалификации, като след загубата от Испания с 0:5 завършиха четвърти в класирането на група F.", "date": "2019.11.19", "title": "Спорт: Георге Хаджи е фаворит за нов селекционер на Румъния"}
{"url": "http://www.focus-news.net/news/2019/11/19/2721168/sport-izigraha-se-parvite-poluvremena-na-poslednite-deset-evrokvalifikatsii.html", "text": "Футбол: Изиграха се първите полувремена на последните десет евроквалификации \r\nБелгия – Кипър  4:1 \r\nГермания – Северна Ирландия  2:1 \r\nЛатвия – Австрия  0:0 \r\nПолша – Словения  1:1 \r\nСан Марино – Русия  0:2 \r\nСеверна Македония – Израел  1:0 \r\nСловакия – Азербайджан  1:0 \r\nУелс – Унгария  2:0 \r\nХоландия – Естония 2:0 \r\nШотландия – Казахстан  0:1", "date": "2019.11.19", "title": "Спорт: Изиграха се първите полувремена на последните десет евроквалификации"}
{"url": "http://www.focus-news.net/news/2019/11/19/2721156/prof-nikolay-radulov-posokata-v-koyato-shte-deystva-kpkonpi-v-sledvashtite-nyakolko-godini-shte-bade-koruptsiyata-v-malkite-obshtini.html", "text": "Посоката в която ще действа КПКОНПИ в следващите няколко години, ще бъде корупцията в малките общини. Това каза за обзорното предаване „Това е България“ на  Радио „Фокус“  експертът по национална сигурност и бивш заместник-министър на МВР проф. Николай Радулов.„Това че ЕС очаква от нас сериозни действия или поне демонстрация на желание да се борим с корупцията, определено ще доведе до действия. Аз мисля, че тези действия в следващите години ще са ниво кметове на малки градове. Въпреки многобройните сигнали, които големите градове предават до най-различни институции, никой не посмя да направи сериозно разследване на това, какво се случва в тях. Ясно е, че нещо се случва, щом след един скъпо струващ ремонт след по-малко от половин година улиците се изпълват с вода, а плочките шляпат“, коментира той. По думите на  Николай Радулов местната власт е най-забележима за обикновените хора и концентрацията на Антикорупционния орган върху нея ще създаде положително впечатление у гражданите. По думите му у хората съществува страхът, че могат да станат обект на несправедливо преследване. Това свое твърдение той обясни с очевидният подход за сплашване на всички, които са се изказали с мнение, че с начина за арести, като този на кметицата на столичния квартал „Младост“, се нарушава Наказателно-процесуалният кодекс. Експертът предупреди, че хората започват да се съмняват, дали събраната информация се използва за търсене на правда или за сплашване и рекет. По думите му най-вероятно предложеният за председател на Антикорупционния орган Сотир Цацаров ще заеме поста.  \r\nЦоня СЪБЧЕВА", "date": "2019.11.19", "title": "Проф. Николай Радулов: Посоката, в която ще действа КПКОНПИ в следващите няколко години, ще бъде корупцията в малките общини"}
{"url": "http://www.focus-news.net/news/2019/11/19/2721164/the-jerusalem-post-netanyahu-shte-predlozhi-aneksiraneto-na-izraelskite-selishta-na-zapadniya-bryag.html", "text": "Премиерът Бенямин Нетаняху одобри законопроект за прилагане на суверенитета на Израел в долината на река Йордан, след като Държавният департамент на САЩ обяви, че еврейските общности в Юдея и Самария не са незаконни, пише израелското англоезично издание  The Jerusalem Post . \r\nНетаняху нарече решението на американския държавен секретар Майк Помпео \"историческо\". ООН, EС, арабските и други страни осъдиха изявлението на Помпео. \r\nТо имаше за цел да обезсили приемането от администрацията на Картър на правно становище, че населените места на Западния бряг са незаконни. Оттогава никоя друга администрация не е заела тази позиция, но никоя не е стигнала толкова далеч, колкото Помпео направи в понеделник, заявявайки, че поселенията не противоречат на международното право. \r\nДепутатът от „Ликуд“ Шарен Хаскел предложи законопроект за анексирането преди седмици, но реши да го ускори в светлината на промяната в политиката на САЩ. \r\n\"Законопроектът има пълната подкрепа на премиера\", каза Хаскел. \r\nВ дните преди изборите на 17 септември Нетаняху обяви, че ако бъде преизбран, ще анексира еврейските поселения в долината на Йордан и неговият кабинет гласува за легализиране на аванпоста Мевоот Йерихо в долината на Йордан като ново селище. \r\nХаскел подаде искане за освобождаване на законопроекта си от задължителния шестседмичен период на изчакване за всеки нов законопроект, така че да може да се гласува на заседанието следващата седмица. Искането ще бъде подложено на гласуване в Комисията за дневния ред на Кнесета, ръководен от представителя на Съюза  „Синьо и бяло“Ави Нисенкорн. \r\nХаскел призова „Синьо и бяло“, \"Израел Бейтену\" и други партии да се присъединят към усилията на „Ликуд“ за анексиране на долината на Йордан, „в светлината на единствения шанс, който имаме пред нас“, с администрацията на американския президент Доналд Тръмп. \r\n„Призовавам ги да застанат зад своите обещания и думи и да гласуват заедно с „Ликуд“ относно прилагането на суверенитет над тези селища“, каза Хаскел. \"Няма причина този важен законопроект да не бъде приет с мнозинство от 80 депутати.\" \r\n \r\n  Юлиян Марков", "date": "2019.11.19", "title": "The Jerusalem Post: Нетаняху ще предложи анексирането на израелските селища на Западния бряг"}
{"url": "http://www.focus-news.net/news/2019/11/19/2721172/sport-izigraha-se-poslednite-deset-evrokvalifikatsii.html", "text": "Футбол: Изиграха последните десет евроквалификации \r\nБелгия – Кипър  6:1 \r\nГермания – Северна Ирландия  6:1 \r\nЛатвия – Австрия  1:0 \r\nПолша – Словения  3:2 \r\nСан Марино – Русия  0:5 \r\nСеверна Македония – Израел  1:0 \r\nСловакия – Азербайджан  2:0 \r\nУелс – Унгария  2:0 \r\nХоландия – Естония 5:0 \r\nШотландия – Казахстан  3:1", "date": "2019.11.19", "title": "Спорт: Изиграха се последните десет евроквалификации"}
{"url": "http://www.focus-news.net/news/2019/11/19/2721171/afp-rodnata-kashta-na-hitler-shte-bade-prevarnata-v-politseysko-upravlenie.html", "text": "Къщата, в която се е родил Адолф Хитлер, ще бъде превърната в полицейско управление, съобщи министерството на вътрешните работи на Австрия, след години юридически спорове, защото правителството иска да попречи на сградата да се превърне в неонацистка светиня, предава  AFP \r\nЖълтата къща в северния град Браунау на границата с Германия, където Хитлер е роден на 20 април 1889 г., беше взета под правителствен контрол през 2016 година, но последва продължителна юридическа битка със семейството собственик на имота от близо век. \r\nДелото приключи едва тази година, когато върховният съд потвърди обезщетението за собствениците. \r\n \r\n  Юлиян Марков", "date": "2019.11.19", "title": "AFP: Родната къща на Хитлер ще бъде превърната в полицейско управление"}
{"url": "http://www.focus-news.net/news/2019/11/19/2721162/42-proverki-sa-izvarsheni-ot-otdel-meditsinska-parazitologiya-vav-varna-za-izminalata-sedmitsa.html", "text": "42 проверки са извършени от отдел ”Медицинска паразитология” във Варна, в рамките на изминалата седмица. Това съобщиха за  Радио „Фокус“ – Варна   от Регионалната здравна инспекция в града. Четири от проверките са били в детски заведения по отношение на санитарно-хигиенния режим, тематични проверки и оказана методична помощ. Други четири проверки са били извършени  в здравни кабинети към детски заведения по отношение документация за прием и профилактични паразитологични изследвания . Една проверка е извършена и в дом за деца и възрастни, здравни кабинети към тях. В Амбулатории за индивидуална практика за първична медицинска помощ по отношение противопаразитна дейност, лечебни заведения, корабни агенции и оказана методическа помощ са извършени общо 15 проверки от специалистите към отдел „Медицинска паразитология“. Няма наложени административни санкции \r\nДесислава ВАСИЛЕВА", "date": "2019.11.19", "title": "42 проверки са извършени от отдел ”Медицинска паразитология” във Варна за изминалата седмица"}
{"url": "http://www.focus-news.net/news/2019/11/19/2721167/the-times-predninata-na-torite-pred-leybaristite-namalyava.html", "text": "Нова анкета на YouGov, поръчана от британския вестник  The Times  показва, че за консерваторите биха гласували 42%, което е с три пункта по-малко от уикенда, а лейбъристите повишиха своя резултат с два пункта.Това означава, че преднината на торите е намаляла от 17 пункта на 12. Преди седмица преднината им възлизаше на 14 пункта, което предполага известна степен на нестабилност на анкетите, но все пак поставя торите доста по-напред от останалите партии . Либералдемократите събират 15%, а Брекзит партията едва 4% и двете партии остават с непроменени резултати  от уикенда. \r\nАнкетата показва, че лейбъристите са спечелили повече от базата си от 2017 г., когато бяха проведени последните парламентарни избори, когато  само 57% от гласувалите за лейбъристите на последните избори казаха, че и този път се придържат към партията, но днес анкетата показва, че този резултат е нараснал до 67%. \r\nВъпреки това, торите все още запазват 87% от своите избиратели от преди две години, като същевременно привличат 7% на сто от гласуващите за лейбъристите през 2017 г. и 13% от гласувалите за либералдемократите. \r\nБорис Джонсън поддържа удобна преднина пред Джереми Корбин, като 41% казват, че лидерът на торите ще бъде по-добрия министър-председател, докато 22% са за лидера на лейбъристите, а 31% не са сигурни. \r\nПроучването разкрива също, че избирателите не са впечатлени от предлаганите политики и кандидати от двете основни партии. \r\nПоловината от гласоподавателите смятат, че консерваторите нямат добър екип от лидери, докато две трети смятат същото за лейбъристите. \r\nИзбирателите на торите имат повече вяра в собствената си партия, като 73% вярват, че имат добър лидерски екип, в сравнение с 51% от избирателите на лейбъристите, които смятат същото за кабинета на сянката на Корбин. \r\nПовече от половината смятат, че торите не вдъхват доверие, не изпълняват обещанията си и не се „грижат за хора като мен“. \r\nЗа лейбъристите повече от половината избиратели казват, че партията е компетентна,  но не вдъхва довери . 43% смятат, че лейбъристите имат екстремни позиции в сравнение с 23%, които смятат, че са умерени.  \r\nОколо 57% смятат, че торите се грижат повече за богатите, докато 44%, че лейбъристите  се грижат повече за обикновените хора. \r\nПо отношение на Брекзит, 31% подкрепят консерваторите, либералдемократите - 16%, а лейбъристите – 11% . \r\n \r\n  Юлиян Марков", "date": "2019.11.19", "title": "The Times: Преднината на торите пред лейбъристите намалява"}
{"url": "http://www.focus-news.net/news/2019/11/19/2721170/the-guardian-shte-ima-li-dva-referenduma-ako-leybaristite-spechelyat-izborite.html", "text": "Борис Джонсън твърди, че гласуването за лейбъристкото правителство би означавало два референдума догодина, един за ЕС и един за независимостта на Шотландия, Дали това е така коментира британският вестник  The Guardian , който проследява първият предизборен дебат между лидерите на двете водещи партии.  \r\nПолитиката на лейбъристите би била да предоговори споразумението за Брекзит с ЕС и след това да го постави пред избирателите на Обединеното кралство на втори референдум в рамките на шест месеца. Корбин не каза по кой начин лейбъристите ще проведат  кампания. Ако лейбъристите не успеят да спечелят мнозинство през следващия месец, той може да се нуждае от подкрепата на малцинствените партии за съставяне на правителство, включително Шотландската народна партия. Никола Стърджън заяви, че иска референдум за независимост преди 2021 г. Корбин обаче заяви, че няма да позволи вот в „ранните години“ на лейбъристкото правителство. Той също така казва, че не са правили сделки с Шотландската народна партия  \r\nКорбин също така каза, че запазването на целостта на Обединеното кралство е първостепенна важност, а сделката на Джонсън поставя граница в Ирландско море и отслабва здравината на кралството . \r\nБорис Джонсън сключи сделка, която ще създаде невидима граница между Северна Ирландия и Република Ирландия. Това обаче ще включва необходимостта от някои допълнителни документи между Северна Ирландия и Великобритания относно храните и селскостопанските продукти. Но ще бъдат проверявани  и други стоки. Точно кои от тях и нивото на проверките все още не са ясни, докато сделката за Брекзит не бъде сключена и съвместен комитет между ЕС-Обединеното кралство не изработи подробностите. \r\n \r\n  Юлиян Марков", "date": "2019.11.19", "title": "The Guardian: Ще има ли два референдума, ако лейбъристите спечелят изборите"}
{"url": "http://www.focus-news.net/news/2019/11/19/2721169/tass-gazprom-zapalni-s-gaz-i-dvete-trabi-na-turski-potok.html", "text": "\"Газпром\" приключва подготовката за въвеждане в експлоатация на газопровода \"Турски поток\", което според графика трябва да се проведе преди края на 2019 г., предава  TACC . \r\n\"В момента и двете тръби са пълни с газ, започвайки от крайбрежните съоръжения близо до Анапа до приемателен терминал, разположен в близост до село Къйъкей на турския бряг. Руската компресорна станция и сухоземната част на газопровода в Русия са готови за експлоатация\", се казва в съобщение на компанията „Газпром“ . \r\nВ същото време приключват и подготвителните дейности на приемния терминал в Турция. \r\nКапацитетът на газопровода ще бъде 31,5 милиарда кубически метра газ годишно. Това количество енергия е достатъчно за задоволяване на домакинските нужди на 15 милиона средни домакинства. \r\nКапацитетът на всяка тръба е 15,75 милиарда кубически метра газ годишно. Първите доставки на газ са планирани за края на 2019 г. \r\n \r\n  Юлиян Марков", "date": "2019.11.19", "title": "ТАСС: „Газпром“ запълни с газ и двете тръби на „Турски поток“"}
