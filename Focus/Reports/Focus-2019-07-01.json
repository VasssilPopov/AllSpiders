{"url": "http://www.focus-news.net/news/2019/07/01/2675977/sport-dzhokovich-zapochna-s-pobeda-na-uimbaldan.html", "text": "Световният номер едно и миналогодишен шампион Новак Джокович започна участието си в тазгодишното издание на турнира с победа на Филип Колшрайбер.  \r\nСърбинът се наложи над германеца с 6:3, 7:5, 6:3 в двубой, продължил малко повече от два часа. За Джокович това бе 11-та победа срещу Колшрайбер от 13 мача помежду им.  \r\nВъв втори кръг Джокович ще играе срещу  Денис Кудла от САЩ, който се наложи също над Малек Джазири  с 6:4, 6:1, 6:3.", "date": "2019.07.01", "title": "Спорт: Джокович започна с победа на Уимбълдън"}
{"url": "http://www.focus-news.net/news/2019/07/01/2675949/stara-zagora-dobrovolki-ot-klub-orlitsa-v-kazanlak-polagat-grizhi-za-dobriya-vid-na-pametnika-na-emanuil-manolov-napisal-parvata-balgarska-opera.html", "text": "За поредна година жените от клуб „Орлица” полагат грижи за добрия вид на паметника на Емануил Манолов, композиторът написал първата бългрска опера „Сиромахкиня“, каза за  Радио „Фокус“  председателят на клуба Елена Банова. Клубът се грижи за този паметник, който се намира в парк „Тюлбето”, вече 12 години.  \r\nБанова поясни, че идеята датира от 2006 година, когато клубът подема инициативата „ Осинови паметник“. През 2012 година по повод 110 години от смъртта на композитора клубът излиза с идеята да бъде направена паметна плоча на Емануил Манолов. Първоначалното искане е тя да бъде поставена на къщата, където той е живял в стария квартал на Казанлък - „Кулата“. Но поради лошото състояние на имота, който е върнат на собствениците и неподдържан, плочата е поставена на къщата на Иван Чорев – Чорето, където навремето е било кръчма, в която са отсядали всички интелектуалци на Казанлък и където Емануил Манолов е написал едни от най-хубавите си произведения. Следва решение на Общинския съвет и през 2013 година плочата е открита официално, като средствата за изработването и са събрани от дарители. \r\nСлавяна ГАЙДАРОВА", "date": "2019.07.01", "title": "Стара Загора: Доброволки от клуб „Орлица” в Казанлък полагат грижи за добрия вид на паметника на Емануил Манолов, написал първата българска опера"}
{"url": "http://www.focus-news.net/news/2019/07/01/2675948/tacc-sadat-e-nalozhil-desetdneven-arest-na-aleksey-navalni.html", "text": "Районен съд в Москва наложи 10 дни административен арест на опозиционера Алексей Навални, като го призна за виновен за участие на 12 юни в неразрешен протест в подкрепа на журналиста от електронното издание „Медуза“ Иван Голунов, предава  TACC \r\nПо-рано съдът върна делото на Навални в полицията, за да се отстранят недостатъците по него. \r\nНа 12 юни в центъра на Москва се проведе неразрешено шествие в подкрепа на Голунов. Митингът беше планиран преди освобождаването му и изявлението на министъра на вътрешните работи на Руската федерация Владимир Колоколев за невинността на журналиста. От пресслужбата на Министерството на вътрешните работи в Москва заявиха, че около 1200 души са участвали в неразрешения митинг. За извършване на административни нарушения по чл. 20 алинея 2 от Административния кодекс на Руската федерация („Нарушаване на установения ред за организиране или провеждане на събрание, митинг, демонстрация, шествие или пикетиране”), са задържани повече от 200 души. Сред тях е Навални, на който полицията е съставила административен протокол за повторно нарушение на процедурата за поведение и участие в публично събитие. \r\nГолунов беше задържан на 6 юни, по обвинение в опит за продажба на наркотици.  Районен съд в Москва го задържа под домашен арест. На 11 юни според резултатите от сложни експертизи обвиненията срещу журналиста бяха свалени и той бе освободен.  Юлиян Марков", "date": "2019.07.01", "title": "ТACC: Съдът е наложил десетдневен арест на Алексей Навални"}
{"url": "http://www.focus-news.net/news/2019/07/01/2675981/afp-dvama-dushi-shte-badat-izpraveni-pred-sada-zaradi-smartta-na-kapitana-ot-venetsuelskiya-flot.html", "text": "Двама заподозрени са изправени пред правосъдието заради смъртта на капитана от Военноморските сили на Венецуела, обвинен в заговор за убийството на президента Никола Мадуро, предава  AFP , като се позовава на информация от властите в Каракас. \r\nДвамата мъже са идентифицирани като членове на Генералната дирекция на военното разузнаване на Венецуела и поиска те да бъдат задържани в предварителния арест.  \r\nВърховният комисар на ООН по правата на човека Мишел Бачелет заяви по-рано, че е \"шокирана\" от смъртта на пенсионирания капитан Рафаел Акоста Аревало, добавяйки тежест на твърденията на опозицията, че той може да е бил измъчван по време на ареста заради предполагаемата му роля в опита за преврат. \r\nПоредният предполагаем заговор срещу Николас Мадуро доведе до арестуването на четирима войници, а двама полицейски служители и осем други граждани на Венецуела бяха обвинени в план за убийството на президента на страната. Сред тях бе и Рафаел Акоста Аревало, който е загинал, докато е бил под стража на длъжностни лица от Генералната дирекция за военно контраразузнаване. Инцидентът се е случил в събота.  \r\nДен по-рано военният бе обявен за изчезнал. По същото време на посещение в страната бе Мишел Бачелет, бивш президент на Чили и настоящ Върховен комисар по правата на човека.  \r\nПоследните, които са видели Аревало, съобщават, че на заседанието на военния съд в петък офицерът е бил докаран в инвалидна количка и с очевидни признаци за упражнявано върху него физическо насилие.  \r\n\"Той не говори, само помоли за помощ от адвоката си. Не можа да се изправи. Отговори с кимване на въпроса дали е бил измъчван от военното контраразузнаване. Състоянието му очевидно вече беше критично. Съдията нареди да бъде преместен в болница. По-късно той издъхна там\", разказва присъстващ на процеса.  Тереза Герова", "date": "2019.07.01", "title": "AFP: Двама души ще бъдат изправени пред съда заради смъртта на капитана от венецуелския флот"}
{"url": "http://www.focus-news.net/news/2019/07/01/2675980/sport-naomi-osaka-otpadna-sled-parviya-si-mach-na-uimbaldan.html", "text": "Доскорошната номер едно в света и носителка на две титли от Големия шлем Наоми Осака приключи участието си на Уимбълдън още след първия си двубой.  \r\nПоставената под номер две в основната схема японка допусна загуба от световната №39 Юлия Путинцева от Казахстан след 7:6, 6:2. \r\nВъв втори кръг тя ще играе срещу Виктория Голубич от Швейцария, която победи с 2:0 сета Ига Свиатек от Полша.", "date": "2019.07.01", "title": "Спорт: Наоми Осака отпадна след първия си мач на Уимбълдън"}
{"url": "http://www.focus-news.net/news/2019/07/01/2675979/beliyat-dom-sasht-nikoga-nyama-da-pozvolyat-na-iran-da-razraboti-yadreni-orazhiya.html", "text": "САЩ \"никога няма да позволят\" Иран да разработи ядрени оръжия, предупреди Белият дом, след като Техеран заяви, че е превишил лимита за запасите от обогатен уран, заложени в рамките на ядрената сделка от 2015 г., предава  AFP . \r\n\"Максималният натиск върху иранския режим ще продължи, докато неговите лидери не променят действията си\", се казва в изявление на прессекретаря на Белия дом Стефани Гришам. \r\n\"САЩ и техните съюзници никога няма да позволят на Иран да разработи ядрени оръжия,\" допълни тя, като същевременно подчерта, че ситуацията е в резултат от \"грешка в ядреното споразумение\".  \r\nСАЩ се изтеглиха от ядрената сделка с Иран миналата година, налагайки наказателни санкции на близкоизточната република. Оттгоава отношенията им рязко се влошиха.  Тереза Герова", "date": "2019.07.01", "title": "Белият дом: САЩ никога няма да позволят на Иран да разработи ядрени оръжия"}
{"url": "http://www.focus-news.net/news/2019/07/01/2675950/veliko-tarnovo-startira-priemat-na-zayavleniya-za-pomoshti-za-otoplenie-za-sezon-20192020-godina.html", "text": "От днес стартира приемът на заявления за помощи за отопление за сезон 2019/2020 година. Това съобщи за  Радио „Фокус“ – Велико Търново  Ивайло Деев, юрисконсулт в Регионална дирекция „Социално подпомагане“ в старата столица. Той припомни, че исканията се подават по настоящ адрес в сградата на институцията. „Бланките са достъпни в сайта на Агенцията за социално подпомагане. Най-голям коефициент при разпределението имат рисковите групи на самотно живеещи възрастни хора, тези с увреждания и родителите, отглеждащи сами децата си. Конкретният размер на помощта зависи от цените, които днес ще определи Комисията за енергийно и водно регулиране. Крайният срок за подаване на заявленията е 31 октомври“, посочи Ивайло Деев. Той отбеляза, че в областта са подадени 2 247 заявления за осигуряване на асистенти за лична помощ и се изготвя индивидуална оценка за нуждите на потребителите. По думите му право на асистенти за лична помощ имат хора с 90% и над 90% увреждания, деца с право на чужда помощ  и такива без право на чужда помощ, но с определени 90 и над 90 на сто вид и степен на увреждане. „Грижите се предоставят въз основна на изготвена индивидуална оценка на потребностите и издадено направление по реда на Закона за хората с увреждания. Документите се подават в дирекциите „Социално подпомагане“ по настоящ адрес. Човек с увреждане, който иска да му бъде предоставена лична помощ, подава лично или чрез упълномощено от него лице заявление – декларация по образец за предоставяне на лична помощ. В него се декларира, че нуждаещият се не получава друга подкрепа за задоволяване на същите потребности и посочва асистент. Когато такъв не е упоменат, доставчикът на лична помощ може да го предложи“, поясни още Деев. \r\nПредоставянето и финансирането на личната помощ ще се осъществяват от 1 септември 2019 година. \r\nЛуиза ТРАНЧЕВА", "date": "2019.07.01", "title": "Велико Търново: Стартира приемът на заявления за помощи за отопление за сезон 2019/2020 година"}
{"url": "http://www.focus-news.net/news/2019/07/01/2675951/plovdiv-vremenno-se-zatvarya-chast-ot-ul-stefan-stambolov-poradi-avarien-remont-na-vodoprovod.html", "text": "Временно се затваря част от ул. „Стефан Стамболов“ поради авариен ремонт на водопровод. Това съобщиха за  Радио „Фокус“ – Пловдив  от Общинско предприятие „Организация и контрол на транспорта“. Участъкът от пътя от  ул. „Георги Икономов” до ул. „Славееви гори“, ще бъде затворен за движение на  2 юли, за времето от 09.00 до 16.00 часа. Маршрутите  на  автобусите по линии  №16 и 36 от вътрешноградския транспорт се променят.", "date": "2019.07.01", "title": "Пловдив: Временно се затваря част от ул. „Стефан Стамболов“ поради авариен ремонт на водопровод"}
{"url": "http://www.focus-news.net/news/2019/07/01/2675955/blagoevgrad-nov-obreden-kompleks-beshe-otkrit-v-petrich.html", "text": "Новият Обреден комплекс на Петрич разполага с основна зала за поклонение, хладилна камера, две зали за раздаване на ритуална храна, административна част, санитарни възли. Това съобщиха от пресцентъра на  Община Петрич . Първото решение за неговото построяване е взето през далечната 1988 г от тогавашния Градски съвет, а година по-късно са приети и план-проектите за обекта. През 2013 г. Общински съвет- Петрич взима решение, с което дава съгласие за построяването на Обреден комплекс. Четири години по-късно се гласуват и първите средства от общинския бюджет по предложение на кмета Димитър Бръчков. На 8 юли 2018 г беше направена първата копка на обекта. Водосвет за откриването на Обредния комплекс днес отслужи архиерейският наместник отец Павел Милушев. Присъстваха кметът Димитър Бръчков, народният представител Георги Динев, председателят на ОбС-Петрич Георги Тренчев, управителят на ОФ „Обредна дейност“ ЕООД Мария Кусимитрева, председателят на Сдружение на общинските обредни домове в България Лиляна Петрова, съветници и граждани. Кметът Димитър Бръчков посочи, че изграденият обект ще бъде в полза на петричани при организирането на тъжните ритуали, а паркингът ще улеснява достъпа като цяло и до Гробищен парк – Петрич, ще гарантира  безопасността на движението в района. Кметът връчи на управителя на фирмата „Обредна дейност“ EООД и решението за въвеждане в експлоатация на новия Обреден комплекс и подчерта, че обектът е изграден изцяло със собствени средства на Община Петрич. Кметът и Мария Кусимитрева благодариха за подкрепата на съветниците и на обществеността за реализирането на проекта. Управителят на ОФ „Обредна дейност“ подчерта в изказването си, че най-близкият до Петрич новопостроен подобен обект е в град Перник, реализиран преди три години, а за област Благоевград обектът в Петрич е единствен.", "date": "2019.07.01", "title": "Благоевград: Нов Обреден комплекс беше открит в Петрич"}
{"url": "http://www.focus-news.net/news/2019/07/01/2675953/komsomolskaya-pravda-boreyki-se-za-pravata-na-maltsinstvata-evropa-se-prevrashta-v-gulag.html", "text": "Борейки се за правата на малцинствата, Европа се превръща в ГУЛАГ, пише австрийския политик Мартин Зелнер в руския вестник  “Комсомолская правда  в материал представен без редакторска намеса.  Агенция „Фокус“ не се ангажира с изразените позиции, които са на автора . \r\nКогато става въпрос за Русия, за западните медии всичко е ясно. \"Тази страна не е истинска демокрация.\" Да, изглежда има свободни избори, но \"медиите се контролират от държавата\", а опозицията е \"смазана от Кремъл\". \r\nКазва ни се за това, което означава, че на Запад е обратното. Тотална демокрация, медии без политическа цензура, свободни избори, право на алтернативна гледна точка ... Е, ще споделя моя личен опит: всичко е много далеч от реалността. \r\nНяма такова нещо като „различно мнение” в големите медийни холдинги в Западна Европа. Повечето журналисти са пропагандисти на ултралиберални идеи, те са ограничени в до минимум за писане за престъпленията на мигрантите и заплахата от ислямизация, а за джендърните теории  - до максимум. \r\nНе е изненадващо, че на този фон „алтернативните медии“ изпитват безпрецедентен разцвет в Европа - блогове, социални мрежи, „Телеграм“ и други цифрови платформи, където няма идеологическа цензура върху вас. Да кажем, заради моите възгледи на десен патриот, аз съм в \"черния списък\" на по-голямата част от австрийските медии, въпреки факта, че в моя канал в „Телеграм“има над 26 хиляди абонати. \r\nТакива алтернативни медии (където можете, например, да прочетете, че реалната заплаха за Европа не е Русия, а ислямистките бойци) възникват без външно финансиране, но са невероятно успешни. Не е изненадващо, че те предизвикват безпокойство у чиновниците. Повечето закони, регулиращи интернет, приети в Европа през последните години, по един или друг начин налагат цензура. \r\nПретекстът, разбира се, е добър - защита срещу \"речта на омразата\" в интернет. Например в родната ми Австрия през 2018 г. бяха проведени повече от 300 процеса за „екстремизъм в социалните мрежи“. В съседна Германия полицията на всеки два месеца провежда арести с претърсвания в апартаментите на същите \"екстремисти\". Един от тях, възрастен мъж, бе изпратен в затвора за няколко месеца за пост във Фейсбук: „Меркел покани изнасилвачите в нашата страна“, визирайки изнасилванията в Кьолн за новата 2016-та година \r\nУморени от двойното мислене, ние с шепа приятели създадохме обществена организация „Поколение на идентаристите” - в защита на националната идентичност и срещу „заместването на населението” в европейските страни, които Меркел и други западни лидери насърчават, като отварят граници за неконтролирана миграция. \r\nНие действахме в духа на активистите на Грийнпийс, само по свой собствен начин: закачихме знамена на сгради, проведохме демонстрации и през 2018 г. дори използвахме кораб, за да проследим пътищата на нелегалните мигранти (много от които са водени против тяхната воля, като роби) през Средиземно море.  \r\nДнес в Европа нашата организация се превърна в едно от най-мощните патриотични движения с клонове в много страни. Но как реагираха западните \"демократи\" на нашите мирни действия? Призоваха да бъдат блокирани страниците ни в мрежата, а ние да  бъдем затворени. \r\nМакар и до неотдавна, същите хора възхваляваха Femen и Pussy Riot (групи политически активисти от руски произход; най-известните им действия - т.нар. “Пънк молитва” в катедралата на Христос Спасител през 2012 г., за която редица участници са получили присъди - изд.). \r\nОще от самото начало нашето „поколението на идентаристите” беше тормозено в най-големите медии. Колата ми и колата на родителите ми бяха изгорени, къщите ни бяха нападнати и дори сега всяка кръчма или кафене, където отиваме, е изложена на риск да стане обект на нападение от маскирани леви радикали. Полицията е неактивна. \r\nНапротив, австрийската държава открива срещу нас едно наказателно дело. На 17 юни тази година в къщата ми беше извършено третото претърсване през последните 14 месеца. Както и преди, полицията взе смартфони, външни твърди дискове, камери и карти с памет. \r\nПрез същия период 14 банки, т.е. средно по една банка на месец, отказаха на нашата организация да открие разплащателна сметка; банковите сметки бяха замразени и конфискувани по държавна поръчка. Това се случи в Австрия, във Великобритания, в Канада, а също и в САЩ, където живее жена ми. \r\nТочно сега, когато четете това, полицията изучава цялата ми кореспонденция, моите лични снимки и бележки; Част от тази плячка ще бъде представена в медиите под “правилния” ъгъл, за да ме покаже отново като “враг на обществото”. \r\nТака че, моля ви, ако някой отново ви разкаже за \"западната демокрация\" и за липсата на такава в Русия - кажете му в отговор за \"поколението на идентаристите\".", "date": "2019.07.01", "title": "„Комсомолская правда“: Борейки се за правата на малцинствата, Европа се превръща в ГУЛАГ"}
{"url": "http://www.focus-news.net/news/2019/07/01/2675952/antoaneta-dimcheva-targovska-gimnaziya-burgas-uchenitsite-na-gimnaziyata-dariha-sumata-ot-1100-leva-za-aspirator-kam-kuvyozite-v-detsko-otdelenie.html", "text": "Учениците на гимназията дариха сумата от 1100 лева за аспиратор към кувьозите в детско отделение. Това каза за  Радио „Фокус“ – Бургас  Антоанета Димчева, педагогически съветник в Търговската гимназия в Бургас. По думите ѝ сумата е била събрана по време на базар с благотворителна цел. „Тази година посланието на традиционното за гимназията събитие „Ден на таланта“, бе „Хаштаг Любов“. Идеята му бе да произведем артикули, които могат да се използват от ученици, като печалбата от тяхната продажба да бъде за Отделението по неонатология към УМБАЛ – Бургас. Произведохме 5 артикула – тефтерчета, моливи, химикали, ключодържатели, стикери за телефон. Продадохме ги, както на ученици, на техните родители, така и на фирми, които проявиха интерес“, отбеляза Димчева и добави, че подетата инициатива е изцяло дело на учениците на гимназията. „Те събраха средствата, с които да могат да закупят материалите, да ги брандират и след това да ги разпространят. От болницата също си купиха от тези артикули. Ученици от цялата гимназия взеха участие. Това, което те произведоха, е всъщност много приложимо и с добро качество. Почти няма ученик в гимназията, който да няма молив с логото „Хаштаг Любов“, допълни още Димчева. \r\nМария ПОПЧЕВА", "date": "2019.07.01", "title": "Антоанета Димчева, Търговска гимназия – Бургас: Учениците на гимназията дариха сумата от 1100 лева за аспиратор към кувьозите в детско отделение"}
{"url": "http://www.focus-news.net/news/2019/07/01/2675947/georgi-markov-gerb-izborat-za-lideri-na-evropeyskite-institutsii-mozhe-da-se-otlozhi-do-esenta.html", "text": "Изборът за лидери на европейските институции може да се отложи до есента. Това каза за обзорното предаване „Това е България“ на  Радио „Фокус“  народният представител от ПГ на ГЕРБ и бивш конституционен съдия Георги Марков. Той обясни, че Европа 2019 г. не е Европа 2014 г. Френско-германският диктат преди 2014г. доведе до печален край, каза още той. Марков обясни, че на тези евроизбори е гласувал за ЕНП заради премиера Бойко Борисов и от лоялност към ГЕРБ, но ако е имало пряк избор между Франс Тимерманс или Манфред Вебер, какъвто би било резонно да има за шев на ЕК, не би гласувал за нито един от двамата. В Европа има да се решават много проблеми и двамата претенденти са част от тях, каза още той. „Единият беше шеф на парламентарната група на ЕНП и не си мръдна пръста. Нито един път не каза, че Европа е християнска, позволи на канцлерът Ангела Меркел да осъществи безумната си идея към мигрантите  – „Елате, ще се справим“ – разбира се, тя не се справи. А Тимерманс е говорителят на Сорос в Европа. Неговата любима фраза е, че ние трябва да свикваме с многообразието. Както се видя, ние- българите може да сме най-бедни, но имаме достойнство, отказахме да свикваме с многообразието, не приехме т.нар. пакт на ООН за миграция, според който трябваше тя да ни осъществи благоденствието, миграцията да е източник на нашето благоденствие до 2030 г. Българският конституционен съд кастрира Истанбулската конвенция и то завинаги“, коментира той. Според него за шеф на ЕК ще бъде избран някой от ЕНП, като предположи , че това ще е французинът Мишел Барние. Георги Марков коментира и предложението Кристалина Георгиева да е начело на ЕК, като наследник на Доналд Туск. Според него спекулирането с името й е шега, а самата Георгиева няма качествата, необходими в този тежък момент за европейската политика. Той обаче не изключи тя да влезе в оборот по две причини. „Едната е, че за тази длъжност се търси удобен и послушен човек, каквато е тя. Втората причина е, че трябва да има жена на един от високите постове в Европа“, обясни той.  Това, че тя няма да е начело на ЕК, е сигурно, коментира още той. \r\nЦоня СЪБЧЕВА", "date": "2019.07.01", "title": "Георги Марков, ГЕРБ: Изборът за лидери на европейските институции може да се отложи до есента"}
{"url": "http://www.focus-news.net/news/2019/07/01/2675956/sport-levski-dopusna-tezhko-porazhenie-ot-amatyorski-otbor.html", "text": "Футбол: Левски допусна тежко поражение в предпоследната си контрола в Австрия. Отборът, воден от Петър Хубчев, загуби от аматьорския германски Тюркгюджу-Атаспор с 0:4. Тимът от Мюнхен през тази година се изкачи от петото ниво на футбола до четвъртото и има амбиции да заиграе сред професионалистите. Левски досега не е отбелязал гол в контролните си срещи в Австрия, допускайки само поражения. Срещу аматьорите отборът не успя да отправи точен удар към тяхната врата.", "date": "2019.07.01", "title": "Спорт: Левски допусна тежко поражение от аматьорски отбор"}
{"url": "http://www.focus-news.net/news/2019/07/01/2675957/sergey-genchev-urednik-uvelichava-se-broyat-na-turistite-poseshtavashti-yagodinskata-peshtera-i-panoramnata-ploshtadka-orlovo-oko.html", "text": "Увеличава се броят на туристите посещаващи „Ягодинската пещера“ и панорамната площадка „Орлово око“. Това каза за  Радио „Фокус“ – Смолян   Сергей Генчев – уредник на пещерата. „Летният сезон започва официално от днес, като се очаква най-активни да бъдат посещенията от 15 юли до 20-22 септември. Въпреки това, още от юни природното образувание и панорамната площадка са доста посещавани от туристи от цялата страна“, посочи Сергей Генчев. Той отбеляза, че засега има заявени 17 сватби в „Ягодинска пещера“, като шест вече са се състояли, а останалите са през август и септември. „Със сигурност ще има и още сватби, има желаещи да сключат граждански брак в пещерата. Преди идваха по 5-6 човека, а сега сватбите са по 30-40 човека като срещаме трудност за събиране на толкова хора в ритуалната зала, но успяваме. Сватбите в пещерата се провеждат по родопските ритуали, с каба гайда, като самото водене вътре се осъществява по три-четири варианта, които се променят спрямо исканията на младоженците“, поясни Генчев. Той допълни, че в „Ягодинската пещера“ граждански брак сключват предимно българи, като от началото на тази практика досега под земята са се бракосъчетали шест двойки. \r\nГенчев уточни, че панорамната площадка „Орлово око“ също има голяма посещаемост, като през последните години посетителите на пещерата и площадката се изравняват по брой. „Атрактивността там е голяма, тъй като има както пешеходен маршрут, така и такъв с високопроходими автомобили, а гледката, която се открива на площадката е впечатляваща и затова броят на туристите нараства“, подчерта уредникът.  \r\nСергей Генчев добави, че „Ягодинската пещера“ работи всеки ден, като посетители се приемат на всеки кръгъл час до 16.15 часа. „Атрактивни за туристите са залите в пещерата, перите, леопардовата кожа, които са уникални природни образувания. Пещерата е разнообразна, тъй като на всеки 100 метра образуванията не се повтарят по вид. Температурата вътре е 6 градуса и е благоприятна за посещение през горещините. Музеят в естествената част на пещерата работи от юни до края на септември. Там се вижда историята от преди 6000 години и гостите могат да видят как се живели и творили хората и всичко това е запазено и се показва на туристите“, каза още Генчев. \r\nНели ГЕРГЬОВСКА", "date": "2019.07.01", "title": "Сергей Генчев, уредник: Увеличава се броят на туристите посещаващи „Ягодинската пещера“ и панорамната площадка „Орлово око“"}
{"url": "http://www.focus-news.net/news/2019/07/01/2675567/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Турция предприема всички мерки срещу евентуални враждебни действия или заплахи, произтичащи от силите на Халифа Хафтар в Либия. Това увери министърът на отбраната Хулуси Акар, съобщава турският вестник  Hurriyet . \r\n\"Цената на враждебните нагласи или атаки ще бъде тежка, ще им бъде отговорено по най-ефикасния и тежък начин\", категоричен бе Акар в японския град Осака, където пристигна като част от делегацията на турския президент Реджеп Тайип Ердоган за срещата на върха на Г-20. \r\nАкар каза, че Турция се фокусира върху териториалната цялост, суверенитета, мира и щастието на Либия и националния консенсусен дух в страната. Това обаче не би затворило очите на Анкара пред заплахите, допълни военният министър на страната. Акар изрази увереност, че Турция винаги ще бъде част от усилията за мир и стабилност в Либия и ще подкрепя разрешаването на споровете между враждуващите страни, в съответствие с международното право.  \r\nНа 28 юни говорителят на Хафтар Ахмед ал-Мисмари обяви забрана за търговски полети от Либия до Турция и нареди на силите си да атакуват турски кораби в региона.  \r\nПризнатото от международната общност правителство на националното единство от 26 юни отново прие под контрола си стратегическия град Гарян, южно от Триполи. Загубата му бе голяма за силите на Хафтар.  \r\nТурция подкрепя признатото от ООН правителство в Триполи. \r\nСилите на Хафтар засега не постигат успех в стремежа си да превземат Триполи. Те стартираха офанзива за града, която започна през април, и оттогава насам силите на Хафтар остават в района около столицата.  \r\n***  Държавният глава на Филипините Родриго Дутерте изпрати на Канада кораб, натоварен с отпадъци от компания на северноамериканската страна, оперираща в страната, съобщава електронното издание  Toronto Star . \r\nТоварният кораб е бил натоварен с 69 контейнера с отпадъци. Пратката е обозначена като рециклиран материал, но в нея има битови отпадъци, включително мръсни пелени, поясняват от редакцията. \r\nБоклуците предизвикаха напрежение между двете страни. През 2014 г. Филипините настояха Канада да си прибере боклука, но това така и не се случи. По-рано тази пролет Дутерте заплаши с война по въпроса, а Филипините изтеглиха посланика и служителите си в консулствата на страната в Канада. Едва тогава правителството в Отава най-накрая се съгласи да плати сметката, за да прибере отпадъците. Уточнява се, че товарният кораб вече е акостирал в пристанището във Ванкувър.  \r\n***  Проучване на института \"Пю\" показва, че американците са все по-разделени в отношението си към социализма. Заключението: демократите го възприемат позитивно, републиканците - не, отбелязва американското издание  Washington Examiner . \r\nПроучванията показват, че 65% от демократите имат позитивно мнение за социализма, в сравнение с 55% с подобен възглед за капитализма. Сред републиканците едва 15% възприемат положително социализма, а капитализма -  78%. \r\nВъпросът бе в центъра на вниманието през януари, когато президентът Тръмп обяви война на социализма в своя реч. \r\nОттогава кандидатите от двете партии се борят за програми, които напомнят за социализма. Демократите например спечелиха адмирации за подкрепата си за безплатното здравеопазване и образование. \r\nРепубликанската опозиция също спечели наздравици, но някои бяха критикувани. Сенаторът от Айова Джони Ърнст, например, прие мнението на опозицията на Тръмп, когато обяви кандидатурата си за преизбиране и веднага беше нападната от левицата. \r\n„Нашите свободи са буквално атакувани, защото радикалната левица няма да спре от нищо, докато социализмът не се разпростре от бряг до бряг. Всички ние знаем, че има по-добър начин. И затова съм толкова горда да обявя, че ще се опитам да се върна в Сената на САЩ\". \r\nЪрнст написа още: „Изглежда, че социалистическата левица не харесва моето начинание. Е, да се говори за частна здравна застраховка, принуждавайки работещите американци да плащат на тези, които не желаят да работят - това е социализмът. Видяхме до какво доведе това във Венецуела и ще направя всичко, което мога, за да го спра\".", "date": "2019.07.01", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/07/01/2675571/tass-lna-obyavi-che-e-arestuvala-dvama-turski-grazhdani.html", "text": "Либийската национална армия (ЛНА) на маршал Халифа Хафтар обяви в неделя за арестуването на двама турски граждани, съобщава телевизионният канал Al Arabiya, като се позовава на заявление от ЛНА, предава  ТАСС . \r\nСпоред съобщението на силите на Хафтар, „двама турци са арестувани заради подкрепата на Анкара за незаконни въоръжени формирования“. В него се уточнява, че двамата задържани турци „са оказвали подкрепа на военизирани отряди“. \r\nВ заявлението не се казва кога и къде са арестувани турските граждани. \r\nПо-рано в неделя Министерството на външните работи на Турция съобщи, че ЛНА е задържала шест турски граждани. Дипломатическото ведомство определи тези действия като „акт на бандитизъм и пиратство“. Турция очаква бързо освобождаване на гражданите и подчертава, че в противен случай силите на Хафтар „ще станат легитимна цел“ за удари. \r\nМалко по-късно, ЛНА опроверга информацията за задържането на осемте турци, Както заяви официален представител на организацията, на ЛНА „не е известно да е задържан и един турски гражданин“. По неговите думи „ако ЛНА беше арестувала дори и един турски гражданин, би излязла с официално изявление с разяснение на ситуацията“. \r\nТой подчерта още, че силите на Хафтар са „готови да се противопоставят на всяка заплаха“, като добави, че Анкара „се намесва във вътрешните работи на страните от региона и сама носи заплаха за регионалната сигурност“. \r\nПревод и редакция:", "date": "2019.07.01", "title": "ТАСС: ЛНА обяви, че е арестувала двама турски граждани"}
{"url": "http://www.focus-news.net/news/2019/07/01/2675568/predstoyashti-sabitiya-v-stranata-za-1-yuli-agentsiya-fokus.html", "text": "*** \r\nОт 9.30 часа 2 състав на Софийския градски съд ще гледа делото срещу лекарите Явор Лозанов, Елена Василева, Антоний Филипов, Александър Червеняков, Владислав Христов, Христо Цеков, обвинени за смъртта на родилката Деяна Георгиева. \r\n*** \r\nОт 10.00 часа 8 състав на Софийския градски съд ще гледа делото срещу Николай Ненчев. \r\n*** \r\nОт 11.00 часа в Националния исторически музей с възпоменание ще бъде отбелязана \r\n1 година от кончината на проф. Божидар Димитров. Ще бъде представен един от последните научни проекти на професор Димитров - книгата „Светите братя Кирил и Методий – съпокровители на Европа“. \r\n*** \r\nОт 11.00 часа в зала 1 в сградата на Столична община ще се проведе среща между кмета на София Йорданка Фандъкова, президентът на КНСБ Пламен Димитров и председателят на СТСБ Екатерина Йорданова, на която ще бъде обсъдена тригодишна програма за увеличение на възнагражденията в Столичния градски транспорт. \r\n*** \r\nОт 11.00 часа в зала Еспланада II в хотел Бест Уестърн Плюс Експо ще се проведе пресконференция по проект „Подобряване мониторинга на качеството на питейните води”, финансиран по Оперативна програма „Околна среда” 2014-2020. Участие в пресконференцията ще вземат представители на Министерството на здравеопазването, на Управляващия орган на Оперативна програма „Околна среда“ 2014-2020 г., на Националния център по радиобиология и радиационна защита, на регионалните здравни инспекции и др. \r\n*** \r\nОт 11.00 часа в Националния пресклуб на БТА ще се проведе пресконференция с аргументи срещу наложеното от президента Румен Радев вето върху Закона за Черноморското крайбрежие. Ще участват представители на Национална асоциация „Българско Черноморие“, Национално сдружение за защита на собствениците на имоти, както и на Сдружение „Зелен алианс“. \r\n*** \r\nОт 11.00 часа в Конферентната зала на Асоциацията на индустриалния капитал в България ще се състои пресконференция, на която ще бъде оповестена стойността на Композитния индекс „Икономика на светло“ за 2018 г. Участие в пресконференцията ще вземат Васил Велев, председател на УС на АИКБ, проф. д-р Стефан Петранов, ръководител на екипа, създал Композитния индекс „Икономика на светло“, д-р Милена Ангелова, главен секретар на АИКБ и ръководител на проект „Ограничаване и превенция на неформалната икономика“ и Добрин Иванов, изпълнителен директор на АИКБ. \r\n*** \r\nОт 11.30 часа 16 състав на Софийския градски съд ще заседава по искането за изменение на мярка за неотклонение, подадено от Пол Боевски. \r\n*** \r\nОт 14.00 часа във фоайето на централния вход на СУ „Св. Климент Охридски“ ще бъде открита документална изложба „Безпределният космос на човешкия ум“ за проф. Виден Табаков. \r\n*** \r\nОт 18.00 часа в зала „Средец“ на София Хотел Балкан ще бъдат връчени наградите „Икономика на светло“ за 2018 г. \r\n*** \r\nОт 18.30 часа в АРТ галерия НДК ще бъде открита експозицията „Армения и България – цветове и форми”. \r\n*** \r\nОт 19.30 часа на лятната сцена на НДК ще се проведе концерт, с който Посолството на САЩ ще отпразнува Деня на независимостта- 4 юли. \r\n*** \r\nОт 09.00 часа на тенис кортовете в парк „Бачиново“ ще бъде открита Европейска отборна лятна купа по тенис за девойки до 14-годишна възраст. \r\n*** \r\nОт 18.30 часа в Културен център „Морско казино“ ще бъде открита изложба с премиера на книга по повод 85 години от рождението на актьора Кирил Господинов. От 21.00 часа на открита сцена „Охлюва“ ще се прожектира филмът „Баш майсторът на море“. \r\n*** \r\nОт 10.00 часа в сградата на БЧК-Варна пресконференция, където ще бъдат представени събитията в рамките на Седмицата на водното спасяване, извършеното от ВСС към БЧК – Варна до момента, както и актуални въпроси, свързани с организацията. \r\n*** \r\nОт 17.00 часа в Градската художествена галерия световни майстори на акварела представят свои творби на Второто Международно триенале „Духът на акварела“. \r\n*** \r\nОт 11.30 часа в Регионалния пресклуб на БТА ще се проведе пресконференция на \r\nДимитър Велков, председател на Областния съвет на БСП и Михаил Миков, член на НС на БСП за предстоящото преструктуриране на видинската МБАЛ „Света Петка“ \r\nи предстоящия протест на медицинските работници. \r\n*** \r\nОт 9.00 часа в катедралата \"Рождество на Св. Богородица\" ще бъде отслужен молебен преди началото на Националния поход \"Светият път\". \r\n*** \r\nОт 10.00 часа пред сградата на общината ще се проведе церемония „10 причини да остана в моята Враца“. На събитието ще бъдат представени 10 фото пана, представящи развитието на града в различни сфери, ще бъдат връчени и награди в 8 категории. \r\n*** \r\nОт 09.00 до 13.00 часа в Младежки център – Добрич ще се проведе инициативата Еко лято 2019. \r\n*** \r\nОт 09.00 до 17.30 часа в Народно читалище „Йордан Йовков - 1870  г.“ ще се състои Летен детски център „Млади възрожденци“. \r\n*** \r\nОт 18.00 часа Пловдивският митрополит Николай ще оглави Архиерейска света Литургия в Кукленския манастир „Св. безсребреници и чудотворци Козма и Дамян“ в деня, в който Православната църква прославя светите безсребреници и чудотворци Козма и Дамян. \r\n*** \r\nВ 10.00 часа в Първа аудитория на Аудиторния комплекс на Медицинския университет  ще се състои откриването на Фестивал на студентите-франкофони от Централна и Източна Европа. \r\n*** \r\nОт 11.00 часа в зала 10 Окръжният съд ще гледа делото срещу Мартин М. и Калоян А., обвинени за кражба в килия на Пловдивския затвор. \r\n*** \r\nОт 10.00 до 12.30 часа в Детски отдел на библиотека „Родина“ ще се играе куклен театър „Слънчице“  –  етюди и танци.", "date": "2019.07.01", "title": "Предстоящи събития в страната за 1 юли (Агенция „Фокус“)"}
{"url": "http://www.focus-news.net/news/2019/07/01/2675570/bsp-s-promeni-na-varha-i-s-nov-predizboren-shtab-obzor.html", "text": "Националният съвет на БСП проведе свое заседание. Пленумът избра Национален предизборен щаб на партията за местните избори. Щабът ще се оглавява от заместник-председателя на партията Кирил Добрев. Точката за председател на предизборния щаб на партията за предстоящия вот бе част от дневния ред на Пленума. Добрев бе предложен на вниманието на Националния съвет от лидера на БСП Корнелия Нинова. За кандидатурата му гласуваха 78 членове на Пленума, \"против\" - 5-ма и \"въздържали се\" - 3, с което тя бе одобрена. Освен Добрев в състава на щаба влизат 14 души.  \r\nНационалният съвет на БСП се занимаваше и с промените в състава на Изпълнителното бюро, по чиято точка докладва лидерът на партията Корнелия Нинова. Тя предложи на членовете на Пленума от Бюрото да бъде отстранен Валери Жаблянов. Сред мотивите за отстраняването на Жаблянов са нарушен екипен принцип, липса на активност в идейните дискусии, както и неучастието му в Парламентарната асамблея на Съвета на Европа. По нейно предложение за членове на Изпълнителното бюрo на БСП бяха избрани Манол Генов, Милка Христова, Стоян Мирчев, Георги Свиленски, Весела Лечева, Николай Бериевски и Асен Гагаузов. Гласуването на кандидатурите стана в зала анблок и с две трети мнозинство. Така общият брой на членовете на Изпълнителното бюро нарасна от 15 на 21 души. Идеята на Нинова е по този начин да се разшири кръгът на лицата, които взимат решения за партията. Тя е поискала повече депутати в Изпълнителното бюро, за да се подобри връзката на органа с парламентарната група, както и повече представители на местната власт.  \r\nПреди Пленума промяната в ръководния орган на партията бе коментирана. Председателят на Градския съвет на БСП – София и член на Изпълнителното бюро на партията Калоян Паргов посочи, че право на председателя е да прави промени и смени в Изпълнителното бюро. „Аз лично като градски председател съм го правил два пъти в последните 6 години. Нека да видим какво ще бъде виждането на председателя на партията, с какви мотиви, какво иска да засили предвид предстоящата битка за местния вот. Най-важното нещо, което трябва днес да осъзнаем, е, че ни предстои битка и тя е решаваща. Ако европейските избори бяха завръзка, то местните избори ще са развръзка“, посочи Паргов. Според него това, че БСП не е успяла за малко да спечели евроизборите, не означава, че всичко е загубено. Преди заседанието пред журналисти коментар направи и Манол Генов, народен представител от „БСП за България“ и член на Националния съвет. Той посочи, че има нужда от промени и разширяване на Изпълнителното бюро, защото високите цели, които са си поставили, не са се изпълнили.  \r\nТова бе петата промяна в състава на Изпълнителното бюро на партията след като то бе конструирано на 21 май 2016 г. В новия състав освен председателя Корнелия Нинова и посочения от нея зам.-председател Стефан Данаилов бяха избрани 15 души: Александър Симов, Бриго Аспарухов, Валери Жаблянов, Весела Лечева, Георги Гергов, Деница Златева, Драгомир Стойнев, Илияна Йотова, Калоян Паргов, Кирил Добрев, Костадин Паскалев, Красимир Янков, Крум Зарков, Радослав Гайдарски и Юрий Асланов. Тогава лидерът на БСП Корнелия Нинова заяви, че им дава изпитателен срок. Първата промяна в състава на ръководния орган се наложи на 26 ноември 2016 г. след президентските избори. Освободена от Бюрото бе Илияна Йотова, която бе избрана за вицепрезидент на Република България. Освен нея от състава на ръководния орган бяха освободени Юрий Асланов и Костадин Паскалев, чиито места заеха Вяра Емилова, Стоян Мирчев и Иван Ченчев. На 19 февруари 2017 г. беше направено предложение Борислав Гуцанов и Атанас Зафиров да влязат състава на Бюрото, след тайно гласуване Националният съвет на БСП одобри само кандидатурата на Зафиров. Два месеца по-късно, през април 2017 г. оставка подаде Георги Гергов. Оставката на Гергов от Изпълнителното бюро на левицата дойде, след като стана ясно, че той е посредничил за неформална среща между главния прокурор Сотир Цацаров и бизнесмена Сашо Дончев. Месец по-късно бяха направени нови промени в състава на органа. От Изпълнителното бюро на БСП бяха освободени Красимир Янков, Иван Ченчев, Стоян Мирчев, Александър Симов и Весела Лечева. Новоизбраните членове бяха Владимир Москов, Атанаска Тенева и Апостол Димитров. \r\nДеница КИТАНОВА", "date": "2019.07.01", "title": "БСП с промени на върха и с нов предизборен щаб (ОБЗОР)"}
{"url": "http://www.focus-news.net/news/2019/07/01/2675978/marko-dzhurich-tachi-razpalva-novi-ognishta-na-krizi.html", "text": "Разпалването на нови огнища на кризи не може да помогне на косовския президент Хашим Тачи или на гражданите на най-младата държава на Балканите. Това заяви директорът на сръбската Служба за Косово и Метохия Марко Джурич, след като Тачи внесе в парламента в Прищина проекторезолюция за обединението на Прешевската долина с Косово, съобщава електронното издание на македонския  \"Фокус\" . \r\nСпоред Джурич с действията си Хашим Тачи е потвърдил, че преследва безотговорна политика. \r\n\"Насърчаването на идеи за някаква интеграция на общините от Вранската котловина към самопровъзгласеното Косово е призив за ескалиране на омраза и недоверие сред жителите на Прешево, Буяновац и Медведжа\", заяви Джурич. \r\nСъгласно данни, представени от сръбския политик, по-голямата част от жителите в Прешево са албанци, но в Буяновац повече от половината жители не са албанци, докато в Медведжа броят им е символичен. Всички те обаче живеят в мир и в нормални отношения със съседите си сърби. \r\nДжурич каза, че идеите на Тачи за Велика Албания са част от един тъмен и вечно губещ шовинистичен проект. \r\n\"Като гражданин на Сърбия Тачи трябва да знае, че волята на народа на Сърбия, независимо от националността и изразена от векове, е провинцията, в която той е роден, да бъде неразделна част от Сърбия, и че сепаратизмът и идеята на Великата Албания са минало\", категоричен бе Джурич.  Тереза Герова", "date": "2019.07.01", "title": "Марко Джурич: Тачи разпалва нови огнища на кризи"}
{"url": "http://www.focus-news.net/news/2019/07/01/2675572/afp-silite-na-halifa-haftar-sa-unishtozhili-turski-dron-v-libiya.html", "text": "Силите на „Либийската национална армия“ (ЛНА), оглавявана от маршал Халифа Хафтар, съобщиха, че са унищожили турски дрон при удар по летище в Триполи, предава  AFP . \r\n„Нашите изтребители унищожиха турски дрон „Байрактар“, докато излиташе“ от летището Митига, се казва в съобщението на ЛНА. \r\nЛетищните власти спряха полетите „до второ нареждане“, в резултат от въздушния удар. \r\nПревод и редакция:", "date": "2019.07.01", "title": "AFP: Силите на Халифа Хафтар са унищожили турски дрон в Либия"}
{"url": "http://www.focus-news.net/news/2019/07/01/2675573/tv21-makedoniya-protesti-sreshtu-dsi-v-tetovo.html", "text": "И неделният протест срещу най-голямата албанска партия в Македония – „Демократичния съюз за интеграция“ (ДСИ) в Тетово не успя да се реализира до край. Демонстрантите бяха блокирани от полицията, докато вървяха от ректората на Тетовския университет към централата на ДСИ. Братът на Ел Чека, или Шекерим Ахмеди, който вече дълго време публикува снимки и клипчета за функционери на ДСИ в социалните мрежи, заяви пред протестиращите, че иска отмяна на Закона за подслушаните разговори, съобщава скопският телевизионен канал  „ТВ21“ . \r\n„Днес не се събрахме на слънце за разходка, а против мафиотското лице на албанската политика. Събрахме се тук, за да поискаме от парламента веднага да предприеме действия за отмяна на закона, който санкционира публикуването на записаните разговори на албански политически представители. Ние искаме този закон да бъде обявен за нищожен“, заяви Блерим Ахмеди, братът на „Ел Чека“. \r\nШпетим Положани от Асоциацията на политическите затворници поиска от прокуратурата да разследва публикуваните подслушвани материали, където според него има индикации за престъпления и убийства. \r\n„За да се възползваме от случаите на подслушвани разговори, ще поискаме от прокуратурата официално да открие наказателно производство във връзка със записаните разговори... Съществува силна основа за откриване на дело в прокуратурата, в много случаи, защото има признаци за убийство, да не говорим за изнудване, семейни назначения, неморалност...“, каза Положани. \r\nТова е вторият протест, организиран от брата на Ел Чека срещу ДСИ. Протестът идва след публикуването на записаните материали в социалните мрежи от страна на Шекерим Ахмеди. Демонстрантите обявиха, че ще проведат нов протест, без да уточняват кога. \r\nПревод и редакция:", "date": "2019.07.01", "title": "„ТВ21“ (Македония): Протести срещу ДСИ в Тетово"}
{"url": "http://www.focus-news.net/news/2019/07/01/2675574/poreden-den-opashki-na-gkpp-kulata-obzor.html", "text": "За четвърти пореден ден на граничния пункт „Кулата“ се струпаха огромни колони от автомобили, образуваха се задръствания. Още в 7.00 часа имаше опашки от желаещи да посетят Гърция. Директорът на Главна дирекция „Гранична полиция“ Светлин Кичиков заяви, че основната причина за опашките на „Кулата“ е увеличеният пътникопоток - с 25% повече спрямо 2018 г. Работещите трасета на пункта са три. „Обработката на един автомобил отнема не повече от 30 секунди. Бави ни това, че хората не винаги са си приготвили необходимите документи за преминаването през граничния пункт“, посочи той. Главният комисар отправи специален апел към пътуващите с деца- в случай, че единият родител липсва задължително да се носи и копие на декларацията, разрешаваща преминаване извън страната. Ако такава липсва, пътуващите или трябва да бъдат върнати, или да се ксерокопира нова, която отнема допълнително време. По думите на Кичиков за изтеклото денонощие 436 лица не са носили необходимото копие. Той увери, че това е единственото, което бави преминаването. „Ние сме направили всичко възможно, преминали сме към ограничен режим на обработка на граждани на Европейския съюз”, посочи той.  \r\nПо-късно главният секретар на МВР старши комисар Ивайло Иванов също коментира задръстването от последните дни на граничен пункт „Кулата“. Пред националното радио той заяви, че не може да подкрепя твърденията, че нарочно се бави движението през пункта, за да не почиват българите в Гърция. Според него причините за забавянето са комплексни. „Действително последните дни имаше голямо натоварване в посока Гърция. Искам да уточня, че това беше само на ГКПП „Кулата“, съседните пунктове за Гърция бяха абсолютно празни“, поясни той. Главният секретар добави, че през пункта преминава голям брой от автомобили, които се обработват за изключително кратко време. Той припомни, че на сайта на „Гранична полиция“ има много ясни и точни разписания какви документи трябва да се носят от гражданите, за да бъде максимално улеснена проверката.  \r\nДаяна ДЮЛГЕРОВА", "date": "2019.07.01", "title": "Пореден ден опашки на ГКПП „Кулата“ (ОБЗОР)"}
{"url": "http://www.focus-news.net/news/2019/07/01/2675576/tass-rusiya-zapochva-proizvodstvoto-na-s-500.html", "text": "В Русия започват да се произвеждат зенитно-ракетни системи С-500. В най-скоро време те ще влязат на въоръжение, съобщи директорът на държавната корпорация „Ростех“ Сергей Чемезов в ефира на телевизионния канал „Россия 1“, предава  ТАСС . \r\n„Паралелно се създава ново съвременно въоръжение. И ако допуснем, че днес вече имаме възможност да продаваме С-400, то на същия ден вече започва да произвеждаме С-500. Е, това е по-модерен комплекс. Не бих искал да говоря за това сега, те още не са на въоръжение. Но мисля, че в най-скоро време ще влязат“, заяви Чемезов. \r\nВ отговор на въпроса кога най-новите комплекси ще влязат в експлоатация, Чемезов каза: „Когато приключат тестовете“. \r\nЧемезов също отбеляза, че обсегът на С-500 ще бъде по-голям от този на С-400. \r\nПо-рано вицепремиерът Юрий Борисов заяви пред репортери, че успешните тестове на системите  за ПВИ С-500 дават възможност доставянето им в армията да се случи по-рано от планираното първоначално. По неговите думи в момента вече се провеждат поетапни изпитания на различните елементи на ЗРС С-400 с провеждане на изстрели с нови ракети, които нямат аналог по света. \r\nПо-рано министърът на отбраната на Русия Сергей Шойгу съобщи,че оборудването на армията със С-500 ще започне през 2020 година. Систематат се създава с възможност за експлоатация в близките 25 години. В западната преса съобщиха, че на изпитанията новата система е поразила цел на разстояние 481,2 км, което е с 80 километра повече от всяка съществуваща система за ПВО. \r\nПревод и редакция:", "date": "2019.07.01", "title": "ТАСС: Русия започва производството на С-500"}
{"url": "http://www.focus-news.net/news/2019/07/01/2675575/fond-za-strategicheska-kultura-rusiya-g-20-v-osaka-sreshta-na-varha-na-dvustrannite-pregovori.html", "text": "Завърши двудневната среща на върха на Г-20 в Осака, която вече успяха да кръстят „форумът на двустранните срещи“. Най-важни от тях бяха тези между руския и американския президент Владимир Путин и Доналд Тръмп, както и тази между лидера на САЩ и китайския държавен глава Си Дзинпин. Общият брой двустранни срещи не може да бъде преброен. Достатъчно е да се каже, че рускиятр президент проведе много обстойни преговори с премиера на Япония Синдзо Абе, първите лица на Германия (Ангела Меркел), Великобритания (Тереза Мей), Франция (Еманюел Макрон), Южна Корея (Мун Дже-ин). И това без да се смятат многобройните разговори „на крак“, които не са планирани в официалния протокол, пише изтъкнатият руски икономист от МГИМО Валерий Катасонов в материал за руското електронно издание  „Фонд за стратегическа култура“ , предаден без редакторска намеса. \r\nНапомням, че Г-20 се роди в средата на 90-те години и се оформи окончателно след финансовата криза през 2008 година като форум за многостранно сътрудничество. Днес срещата на върха напомня площадка, където се решават преимуществено двустранните отношения. В последните години с многостранното сътрудничество има все повече проблеми. Те започнаха още на срещата на върха на Г-20 в Бризбейн (Австралия) през ноември 2014 година на фона на рязко влошилите се отношения между Запада и Русия. А след като Тръмп започна да преформатира отношенията с Китай и Европа, общите договорености между всички страни от Г-20 станаха просто невъзможни. На форума в Хамбург (през юли 2017 г.) и в Буенос Айрес (декември 2018 г.), заключителните комюникета имаха много разтеглив характер без каквито и да е конкретни ангажименти на страните-участници. \r\nТова се прояви в голяма степен на срещата в Осака. Основните въпроси, обсъждани на форума, бяха международната търговия, дигитализацията на обществото, миграцията и екологията. На пленарните заседания на срещата на върха световната търговия беше на първо място. Бяха отбелязани негативни аспекти, свързани с повишения протекционизъм. В същото време участниците предпочитаха да избягват израза „търговска война”. Думите „реформа на СТО“ се превърнаха в един от ключовите термини на заключителните документи на срещата на върха, въпреки че не е много ясно какво стои зад тях. Америка едва се споменава в контекста на темата на СТО, но именно тя е главният нарушител на хартата, като едностранно започна рязко увеличаване на вносните мита върху китайските стоки. А Тръмп вече на няколко пъти по време на пребиваването си в Белия Дом изказваше съмнения в целесъобразността на членството на САЩ в СТО и в целесъобразността на съществуването на самата организация. Възможно е за администрацията на Тръмп „реформа на СТО“ да означава ликвидация на СТО. \r\nДискусията по темата за дигитализацията беше още по-малко специфична. Разговорите за \"фигурата\" се превърнаха в удобен спасител, за да запълнят времето в много срещи и форуми, когато участниците искат да се размине от чувствителни въпроси. Въпреки това, в рамките на темата „цифри“, все пак беше повдигнат един конкретен въпрос. Става въпрос за създаване на по-ефективна данъчна система за големите цифрови корпорации - Facebook, Google, Amazon, Apple. Участниците във форума се съгласиха, че данъчното облагане на цифровите корпорации трябва да се основава на страните, в които те получават основната печалба, а не на мястото, където се намират техните главни офиси. Това предложение беше подготвено на среща на финансовата двадесет, проведена в японския град Фукуока три седмици преди срещата на върха в Осака. \r\nОбсъждането на темата за цифровизацията беше още по-малко конкретно. Разговорите за това станаха удобна залъгалка за запълване на времето на много заседания и форуми, когато участниците искаха да избегнат острите въпроси. Впрочем, в рамките на темата за цифровото общество все пак бе засегнат един конкретен въпрос. Това е темата за създаване на по-ефективна данъчна система за големите цифрови корпорации – Facebook, Google, Amazon, Apple. Участниците във форума се съгласиха, че данъчното облагане на тези компании трябва да се осъществява на базата на това, в кои страни те получават основните си доходи, а не на това, къде се разполагат териториално главните им офиси. Предложението бе изготвено на заседание на финансовото Г-20, провело се в японския град Фукуока три седмици преди срещата в Осака. \r\nФинансовото Г-20 подготви още едно предложение, което беше включено в заключителното комюнике – за необходимостта да се доведат до край реформите на Международния валутен фонд (МВФ). Става въпрос за преразглеждане на квотите на страните-участници във Фонда в съответствие с решенията от 2010 и 2015 година. За да влязат в сила, решенията трябва да бъдат ратифицирани от страните-членки. Единствената страна, която не е ратифицирала преразглеждането на квотите е САЩ. Те не искат да правят това, защото се опасяват да не загубят контрола над МВФ. Мисля си, че и приетата в Осака резолюция няма да принуди Вашингтон да ги ратифицира. \r\nТемата за миграцията и бежанците не беше централна за срещата на върха, но беше отразена в съвместното комюнике. Лидерите на страните от Г-20 подчертаха необходимостта от съвместни действия за разрешаване на проблема с масовата миграция. Конкретика, за съжаление, няма никаква. \r\nОсвен „цифрите“, популярна магическа пръчица за такива политкоректни форуми стана темата за екологията. Темата е печеливша в този смисъл, че повечето екологични проблеми са дългосрочни и свръхдългосрочни. Екологичните проблеми се различават, например, от проблемите около икономическата и финансовата кризи, когато трябва да се действа незабавно. На срещата на върха на Г-20 през 2008 година във Вашингтон и през 2009-та в Лондон на никой не му беше до екология, по света бушуваше финансова криза. И трябва да отдадем нужното признание на тези форуми, чиито решения за преодоляване на кризата бяха пределно конкретни и единодушни. \r\nНо в Осака целият втори ден от срещата беше посветен на екологията. Говориха с жар за такава екологична заплаха като пластмасовите отпадъци. Всички се съгласиха, че до 2050 г. трябва да се намалят емисиите на пластмасови отпадъци до нула. \r\nТемата за климата вече е почти ритуална. През 2015 година в Париж беше постигнато споразумение за борба с климатичните промени. То предвижда рязко съкращаване на емисиите на парникови газове (преди всичко СО2, въглероден диоксид). Още с появата си в Белия Дом заяви, че споразумението за климата е „несправедливо“ и „е много обременяващо“ за Америка. Затова САЩ няма да участват в договора. Сега на срещите на върха на Г-20 в Хамбург, Буенос Айрес, Осака, лидерите на някои страни (предимно европейски) започват да хленчат, че Парижкото споразумение трябва да бъде изпълнено. Тръмп не реагира на това хленчене. Френският президент Еманюел Макрон заяви в Осака, че няма да подпише окончателното комюнике, ако Парижкото споразумение за климата (което влезе в сила през 2016 г.) няма да бъде споменато в него. Споразумението бе споменато, а Макрон подписа комюникето, но Тръмп е непоколебим, като скала. От себе си добавям, че Парижкото споразумение изцяло губи смисъла си без Америка, защото на САЩ се падат от 25 до 30% от емисиите на парникови газове. \r\nЯсно се вижда, че наборът от въпроси, обсъждани в Осака, е много различен от реалните предизвикателства и заплахи, пред които е изправен светът. Това е взривоопасната ситуация в Близкия Изток, засилената надпревара във въоръжаването и нарасналата заплаха от използване на ядрено оръжие, Украйна като огнище на нестабилност в Европа, санкциите на САЩ против други страни, Най-накрая, това е заплахата от втора вълна на световната финансова криза. Да, на двустранните преговори тези въпроси бяха обсъдени, но почти не се говори за тях на пленарните заседания. А това означава, че Г-20 губи ефективността си. Някои ехидно отбелязват, че за възраждането й трябва да се разрази нова световна финансова криза. \r\nПревод и редакция:", "date": "2019.07.01", "title": "„Фонд за стратегическа култура“ (Русия): Г-20 в Осака – среща на върха на двустранните преговори"}
{"url": "http://www.focus-news.net/news/2019/07/01/2675577/merkel-za-integratsiyata-na-zapadnite-balkani-patyat-vse-oshte-e-izpalnen-s-kamani.html", "text": "Страните от Западните Балкани са наши европейски съседи и имат европейска перспектива. Това заяви германският канцлер Ангела Меркел по повод предстоящата среща на върха за региона в рамките на Берлинския процес, който ще се проведе в Познан, Полша, предава македонската информационна агенция  \"Макфакс\" . \r\nМеркел подчерта, че за да се реализира европейската перспектива на страните от региона, трябва да се преодолеят множеството напрежения и да се изпълнят условията, които Брюксел постави за членство.  \r\n\"Пътят все още е изпълнен с камъни\", отбеляза германският канцлер/ \r\nКонференцията за Западните Балкани ще се проведе в Познан в петък (5 юли). Меркел ще присъства като представител на страната, която през 2014 г. стартира инициативата Берлински процес с цел подобряване на възможностите за диалог и сътрудничество между страните в региона. \r\nИма положителни примери за диалог в региона, според изявление на германския канцлер, а като пример се привежда Преспанското споразумение между Северна Македония и Гърция.  \r\n\"Политическата смелост на северномакедонския премиер Зоран Заев и гръцкия министър-председател Алексис Ципрас дадоха плодове за преодоляване на спора за името\", припомни канцлерът на ФРГ. \r\nТя добави, че този положителен пример трябва да насърчава други претенденти за членство в ЕС и да послужи като модел за решаване на проблеми в Босна и Херцеговина и между Сърбия и Косово. Тереза Герова", "date": "2019.07.01", "title": "Меркел за интеграцията на Западните Балкани: Пътят все още е изпълнен с камъни"}
{"url": "http://www.focus-news.net/news/2019/07/01/2675954/mika-zaykova-finansov-ekspert-uvelichavaneto-na-pensiite-nyama-da-pokrie-poskapvaneto-na-toka-i-parnoto.html", "text": "Увеличаването на пенсиите няма да покрие поскъпването на тока и парното. Това каза за обзорното предаване „ Това е България“ на  Радио „Фокус“  финансовият експерт Мика Зайкова. По думите й борсовите цени на тока ще повлияят на крайната на цена на стоките и услугите. „Цените на тока, които са регулирани за битовите потребители са скачени с борсовите цени. Колкото повече потискаме цената в регулирания сектор, с толкова тя скача на борсата. Нашата борса е особена и при нея се получават огромни пикове. Така например за първото тримесечие борсовата цена на тока се е увеличила с близо 27%. Това означава, че ще има сериозно отражение в себестойността на продукцията на предприятията и няма начин да няма отражение в крайната цена на стоките и услугите“, каза тя. \"Това поскъпване в икономика като нашата, в която няма дефинирано ДДС ще бъде доста сериозна\", прогнозира Мика Зайкова. Тя каза още, че пенсиите у нас трябва да бъдат преизчислени. Последното преизчисляване е било през 2009г., припомни Зайкова. \"България е страната, която отделя най-малко пари за пенсии и социални дейности – 8%, а в ЕС този процент е над 14%\", каза още тя. \"Пенсионерите са последна грижа за правителството, но и младото поколение не е доволно, защото получава минимални пари, срещу които след време ще взима нищожни пенсии\", коментира още финансовият експерт.  \r\nЦоня СЪБЧЕВА", "date": "2019.07.01", "title": "Мика Зайкова, финансов експерт:  Увеличаването на пенсиите няма да покрие поскъпването на тока и парното"}
{"url": "http://www.focus-news.net/news/2019/07/01/2675582/pregled-na-mezhdunarodnite-novini-do-6-chasa-agentsiya-fokus.html", "text": "Извънредната среща на върха с участието на 28-те лидери на страните-членки на Европейския съюз, свикан преди една седмица от председателя на Европейския съвет Доналд Туск за съгласуване на кандидатите за ключовите позиции в Съюза, започна в неделя вечерта в Брюксел със закъснение от два часа и половина и при пълна неопределеност, предава кореспондент на ТАСС от мястото на събитието. \r\nВ изявленията на участниците при пристигането им личаха големи различия относно кандидатурите за длъжността председател на Европейската комисия, която има най-големи пълномощия в Брюксел. \r\n„Срещата на върха обещава да бъде трудна и дълга, защото в момента няма консенсус и има големи различия по отношение на кандидатурата за поста на председател на ЕК\", заяви европейски източник пред репортери в кулоарите на форума. \r\nНа масата са – длъжността на председателя на ЕК Жан-Клод Юнкер, председателя на Европейския съвет Доналд Туск, върховния представител на ЕС за външни работи и политиката на сигурност Федеврика Могерини, директор на Европейската централна банка (ЕЦБ) Марио Драги, както и председателя на Европейския парламент Антонио Таяни. Всички те обявиха, че напускат постовете. Пълномощията на всички, с изключение на Таяни, изтичат на 31 октомври, докато тези на италианеца на първата сесия на ЕП в новия състав, която ще се проведе на 2-4 юли в Страсбург. \r\nУчастниците в срещата се готвят да преразгледат процедурата за демократични избори на председателя на Европейската комисия (изпълнителната структура на ЕС, която има най-големите правомощия в Европейския съюз), известна като система на водещите кандидати. Това означава, че ЕК трябва да бъде ръководена от лидера на коалиционното мнозинство в Европейския парламент, избран на 23-26 май. Тази схема беше широко рекламирана от Брюксел по време на предизборната кампания като нова система на \"преки демократични избори\" на ръководителя на ЕК. \r\nНо нито една партия в ЕП не спечели уверено мнозинство. Коалицията също не се формира, което дава добри шансове на ръководителите на държавите от ЕС, които са членове на Европейския съвет - органът, отговорен за вземането на стратегически решения в Европейския съюз - да номинират по-удобни за тях политици на този пост. \r\n---  Либийската национална армия (ЛНА) на маршал Халифа Хафтар обяви в неделя за арестуването на двама турски граждани, съобщава телевизионният канал Al Arabiya, като се позовава на заявление от ЛНА, предава  ТАСС . \r\nСпоред съобщението на силите на Хафтар, „двама турци са арестувани заради подкрепата на Анкара за незаконни въоръжени формирования“. В него се уточнява, че двамата задържани турци „са оказвали подкрепа на военизирани отряди“. \r\nВ заявлението не се казва кога и къде са арестувани турските граждани. \r\nПо-рано в неделя Министерството на външните работи на Турция съобщи, че ЛНА е задържала шест турски граждани. Дипломатическото ведомство определи тези действия като „акт на бандитизъм и пиратство“. Турция очаква бързо освобождаване на гражданите и подчертава, че в противен случай силите на Хафтар „ще станат легитимна цел“ за удари. \r\nМалко по-късно, ЛНА опроверга информацията за задържането на осемте турци, Както заяви официален представител на организацията, на ЛНА „не е известно да е задържан и един турски гражданин“. По неговите думи „ако ЛНА беше арестувала дори и един турски гражданин, би излязла с официално изявление с разяснение на ситуацията“. \r\nТой подчерта още, че силите на Хафтар са „готови да се противопоставят на всяка заплаха“, като добави, че Анкара „се намесва във вътрешните работи на страните от региона и сама носи заплаха за регионалната сигурност“. \r\n---  Избирателните секции на местните избори в Албания затвориха в 19 часа местно време (20 часа българско). Според първончалната информация, избирателната активност е много ниска – 20% от имащите право на глас, съобщава македонският  „Фокус“ . \r\nИзданието отбелязва, че опозицията бойкотира вота. \r\nПресконференцията на премиера Еди Рама започна в 22 часа българско време. \r\n---  И неделният протест срещу най-голямата албанска партия в Македония – „Демократичния съюз за интеграция“ (ДСИ) в Тетово не успя да се реализира до край. Демонстрантите бяха блокирани от полицията, докато вървяха от ректората на Тетовския университет към централата на ДСИ. Братът на Ел Чека, или Шекерим Ахмеди, който вече дълго време публикува снимки и клипчета за функционери на ДСИ в социалните мрежи, заяви пред протестиращите, че иска отмяна на Закона за подслушаните разговори, съобщава скопският телевизионен канал  „ТВ21“ . \r\n„Днес не се събрахме на слънце за разходка, а против мафиотското лице на албанската политика. Събрахме се тук, за да поискаме от парламента веднага да предприеме действия за отмяна на закона, който санкционира публикуването на записаните разговори на албански политически представители. Ние искаме този закон да бъде обявен за нищожен“, заяви Блерим Ахмеди, братът на „Ел Чека“. \r\nШпетим Положани от Асоциацията на политическите затворници поиска от прокуратурата да разследва публикуваните подслушвани материали, където според него има индикации за престъпления и убийства. \r\n„За да се възползваме от случаите на подслушвани разговори, ще поискаме от прокуратурата официално да открие наказателно производство във връзка със записаните разговори... Съществува силна основа за откриване на дело в прокуратурата, в много случаи, защото има признаци за убийство, да не говорим за изнудване, семейни назначения, неморалност...“, каза Положани. \r\nТова е вторият протест, организиран от брата на Ел Чека срещу ДСИ. Протестът идва след публикуването на записаните материали в социалните мрежи от страна на Шекерим Ахмеди. Демонстрантите обявиха, че ще проведат нов протест, без да уточняват кога. \r\n--- Турция решително продължава трансграничната си терористична операция в Ирак, каза министърът на външните работи на страната на иракския поверен в делата в неделя, съгласно съобщение на МВнР в Анкара, предава  „Анадолската агенция“ . Повереният в делата на Ирак Исам Мохамед е бил привикан в дипломатическото ведомство, където е информиран, че Турция решително ще продължи военните действия срещу „Работническата партия на Кюрдистан“ (ПКК) на територията на югоизточната си съседка, съобщи говорителят  Хами Аксой. \r\nВ изявлението се добавя, че твърденията за жертви сред гражданското население са неприемливи. \r\n---  В Русия започват да се произвеждат зенитно-ракетни системи С-500. В най-скоро време те ще влязат на въоръжение, съобщи директорът на държавната корпорация „Ростех“ Сергей Чемезов в ефира на телевизионния канал „Россия 1“, предава  ТАСС . \r\n„Паралелно се създава ново съвременно въоръжение. И ако допуснем, че днес вече имаме възможност да продаваме С-400, то на същия ден вече започва да произвеждаме С-500. Е, това е по-модерен комплекс. Не бих искал да говоря за това сега, те още не са на въоръжение. Но мисля, че в най-скоро време ще влязат“, заяви Чемезов. \r\nВ отговор на въпроса кога най-новите комплекси ще влязат в експлоатация, Чемезов каза: „Когато приключат тестовете“. \r\nЧемезов също отбеляза, че обсегът на С-500 ще бъде по-голям от този на С-400. \r\nПо-рано вицепремиерът Юрий Борисов заяви пред репортери, че успешните тестове на системите  за ПВИ С-500 дават възможност доставянето им в армията да се случи по-рано от планираното първоначално. По неговите думи в момента вече се провеждат поетапни изпитания на различните елементи на ЗРС С-400 с провеждане на изстрели с нови ракети, които нямат аналог по света. \r\nПо-рано министърът на отбраната на Русия Сергей Шойгу съобщи,че оборудването на армията със С-500 ще започне през 2020 година. Систематат се създава с възможност за експлоатация в близките 25 години. В западната преса съобщиха, че на изпитанията новата система е поразила цел на разстояние 481,2 км, което е с 80 километра повече от всяка съществуваща система за ПВО. \r\n---  Преговорите за кандидатурата за поста председател на Европейската комисия обещават да бъдат трудни. Това заяви германският канцлер Ангела Меркел при пристигането си на извънредната среща в Брюксел, предава  TACC . \r\n\"Срещата, за да бъдем точни, обещава да бъде трудна\", коментира лидерът на Берлин. Съгласно думите й, най-важното при назначаването на постовете е да не се нанесат щети на работата на европейските институции. \r\nКакто Rheinische Post съобщи по-рано, кандидатът на социалистите Франс Тимерманс е фаворит в надпреварата за поста председател на Европейската комисия, а Манфред Вебер, подкрепен от Меркел, вероятно ще стане председател на Европейския парламент. \r\nДнешната среща на върха в Брюксел е третият опит за договаряне на кандидатурата на ръководителя на ЕК. За първи път този въпрос беше обсъден на извънредна среща на 28 май. За втори път темата бе обсъдена в рамките на Съвета от   20-21 юни. И двата пъти преговорите не дадоха резултат.  \r\n---  Държавният глава на Франция Еманюел Макрон предложи за поста председател на Европейската комисия,  или главният преговарящ на ЕС за Брекзит - Мишел Барние, или еврокомисаря по конкуренцията Маргретe Вестагер, или първият вицепредседател на ЕК, Франс Тимерманс. Съответните имена той спомена в рамките на извънредната среща на високо равнище в Брюксел, предава  TACC . \r\n\"Мога да посоча няколко имена - Мишел Барние, Маргрете Вестагер, Франс Тимерманс\", заяви Макрон пред репортери. \r\nСпоред него \"назначенията трябва да се основават на ясен дневен ред и общи приоритети на ЕС\". \"Надявам се, че ще можем да излезем от тази среща с отговори и нов екип\", добави лидерът на Париж. \r\nФренският президент е убеден, че европейските лидери ще могат да се споразумеят за името на кандидата за поста на Европейската комисия на извънредната среща на високо равнище. \"Аз съм оптимист. Смятам, че можем да постигнем споразумение. За това се нуждаем от дух на компромис и амбиция за ЕС\", обясни Макрон. \r\nДържавните и правителствените ръководители на 28 страни от ЕС са на извънредна среща в Брюксел, на която ще се опитат да координират кандидатите за петте ключови длъжности в Европейския съюз, които ще водят Общността през 2019-2024. Това е третият опит: за първи път този въпрос бе обсъден на непланирана среща на 28 май, а втората - на Съвета от 20-21 юни, и двата опита обаче бяха безрезултатни.   \r\nТърсят се наследници на председателя на Европейската комисия Жан-Клод Юнкер, председателя на Европейския съвет Доналд Туск, Върховния представител на ЕС по въпросите на външните работи и политиката на сигурност Федерика Могерини, председателяя на Европейската централна банка Марио Драги и председателяя на Европейския парламент Антонио Таяни. Всички те вече съобщиха, че напускат поста си. Правомощията на всички, с изключение на Таяни, изтичат на 31 октомври. Мандатът на председателя на Европейския парламент приключва от първата сесия на новия състав на Европейския парламент (избран на 23-26 май), което ще се проведе в периода 2-4 юли в Страсбург. \r\n---  В ранните часове на деня автобус с македонски регистрационни номера се е запалил край черногорския курорт Петровац, на път за Дубровник, предава скопската телевизия  \"Сител\" .     \r\nАвтобусът на тетовскта компания \"Хафет Турс\" с 49 пътници, е пътувал по маршрута Скопие-Сплит. Пожарът е избухнал в задната част на превозното средство. Няма пострадали в резултат на инцидента. От компанията увериха, че багажът на клиентите е останал невредим.  \r\nТранспортната компания заяви, че всички пътници са продължили пътуването си, тъй като 20-тина минути след инцидента е изпратено друго превозно средство.", "date": "2019.07.01", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/07/01/2675583/ria-novosti-kipar-otkaza-da-zakrie-pristanishtata-si-za-ruski-korabi-zaradi-iskaniyata-na-sasht.html", "text": "Министърът на отбраната на Република Кипър Савас Ангелидис заяви, че Кипър ще продължи да предоставя пристанища и инфраструктура за кораби на Русия и други държави, независимо от приетите в САЩ поправки към законопроекта за сътрудничество в Източното Средиземноморие, предава  РИА Новости . \r\nСенаторите Боб Менендес, от Демократите и Марко Рубио, от Републиканците, внесоха законопроект за промяна на стратегията на САЩ в Източното Средиземноморие в съответсвие с промените в региона. Законпроектът отмяна забраната за доставки на оръжия на Кипър. Сенатската комисия за международни отношения одобри законопроекта с поправките, призоваващи страните от региона да отказват пристанищно обслужване на кораби на Руската Федерация. \r\n„Нито една страна не може да принуди Никозия да прекрати предоставянето на пристанищни обекти на руски и други кораби“, заявиАнгелидис в интервю пред местното радио CYBC. \r\nВ момента пред Никозия не се задават никакви въпроси, но ако бъде поставена пред дилема, Република Кипър ще взима свои решения, цитира думите на министъра радиото.Той подчерта, че Кипър предоставя услуги на трети държави, главно за предоставяне на хуманитарна помощ. \r\nВ случай на криза Кипър е длъжен да окаже съдействие, каза Ангелидис и обясни, че републиката никога не е сътрудничил с никоя държава в рамките на военна операция. \r\nАнгелидис каза, че Кипър ще продължи усилията си за по-нататъшно задълбочаване на отношенията със САЩ, но ролята на Република Кипър като стълб на стабилността в региона трябва да бъде зачитана. \r\nПрезидентът на Кипър Никос Анастасиадис по-рано изрази съжаление във връзка с приемането на тези изменения. Според Бюрото за преса и информацията, държавният глава е заявил пред репортери, че по принцип той приветства инициативата на Менендес и Рубио, както и законопроекта, който първоначално беше представен в Конгреса. \r\n„Трябва да изразя съжаление за поправките, които бяха внесен и които засягат в значителна степен независимостта и суверенитета на Република Кипър. До днес предоставянето на услуги на която и да е страна винаги е било извършвано за хуманитарни цели и не мисля, че такива условия могат да бъдат установени, особено от страна, с която се стремим – и аз говоря за Америка – към по-нататъшно укрепване на нашите отношения. Оставам с впечатлението, че поправката беше неудачна“, заяви Анастасиадис. \r\nЗаконът за сътрудничество в областта на сигурността и енергетиката в Източното Средиземноморие представя редица инициативи, които променят стратегията на САЩ, за да отразят промените в региона, включително влошаването на отношенията между Турция и САЩ и всички ключови регионални партньори на Вашингтон. Законопроектът предвижда премахването на забраната за продажба на оръжие за Кипър, забранява прехвърлянето на самолети F-35 в Анкара, ако Турция продължи да изпълнява планове за С-400 и налагането на санкции срещу Анкара. \r\nЗаконопроектът предвижда по-нататъшна милитаризация на Гърция и Кипър, по-тясната им привързаност към САЩ в областта на отбраната. \r\nСред заявените цели на американската политика са „поддържане на силно американско военно присъствие и инвестиране в военноморско оборудване, основано  на базата Суда в Гърция и развиване на по-задълбочено сътрудничество в областта на сигурността, включително неотдавнашното разполагане на (безпилотни летателни апарати) MQ-9 в Лариса и Вертолетния тренировъчен център на американската армия в Централна Гърция“. \r\nЗаконопроектът предвижда финансиране за конкретни военни програми за Гърция и Кипър, както и международни програми за военно обучение. \r\nРедица разпоредби са насочени против Русия с цел „снижаването на зловредното й влияние в Източното Средиземноморие“. Конкретно, сенаторите предлагат да се изведе от експлоатация военната техника, закупена от Москва и тя да бъде заменена с оръжие, произведено от страни-членки на НАТО. \r\nПревод и редакция:", "date": "2019.07.01", "title": "РИА Новости: Кипър отказа да закрие пристанищата си за руски кораби заради исканията на САЩ"}
{"url": "http://www.focus-news.net/news/2019/07/01/2675580/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Разделението в Лейбъристката партия за Брекзит отново експлоадира публично, след кат о влиятелни функционери влязоха в остър спор относно позицията на партията, пише британското ляво-либерално издание  Independent . \r\nДжон Макдонъл, министърът на финансите в сянка, заяви, че Работническата партия трябва „да действа сега“, ако иска да има обществено гласуване за одобряване на сделка с ЕС при всички обстоятелства, но Лен Макклъски, лидерът на профсъюза „Юнайт“, заяви, че партията трябва да се фокусира върху „зачитането на референдума от 2016-та година“ и да реализира Брекзит. \r\nКакто се твърди, Макклъски е отказал да подкрепи промяна в политиката на лейбъристите, когато лидерът на партията Джереми Корбин се е срещнал с водачите на профсъюзи миналата седмица, за да им предложи фракцията да подкрепи референдум за всяка сделка за Брекзит, която бъде приета от парламента. \r\nДокато мнозина депутати от Лейбъристката апртия очакваха, че промяната ще бъде обявена след срещата, генералният секретар на „Юнайт“ се противопостави на идеята и принуди Корбин да обяви, че се нужда от още време за „консултации“. Новото отлагане предизвика ярост сред еврофилите в работническото движение, които са категорични в желанието си да не се съобразят с резултатите от референдума през 2016 година. \r\nМакклъски заяви пред Би Би Си, че няма нужда да се прибързва с промяна на настоящата политика на партията, която е да се договри собствена сделка за Брекзит. \r\nНастоявайки, че г-н Корбин няма да бъде \"тормозен\", за да промени позицията си, той каза: \"Реалността в момента е, че се провеждат много дебати. След европейските избори аз призовах хората да се успокоят. Изглежда има паническо бързане да установим различна позиция от тази, която лейбъристката партия има вече няколко години, която зачита референдума за 2016 г. и се опитва да договори сделка, която ще обедини нацията. \r\n\"За съжаление имаме премиер, който направи  огромни грешки и правителство, което не е в състояние да реализира Брекзит, а ние имаме добре финансирано лоби за оставане в ЕС, което вкара нацията в токсична ситуация“. \r\nТой добави: \"Имаме политика, че нищо не трябва да се сваля от масата, включително работнческата алтернатива. Нашата алтернатива е да получим Брекзит, който зачита резултата от референдума, но всъщност го прави със споразумение, което ще задоволи 48-те процента, които искат оставане в Съюза“. \r\nПредполагайки, че всяко решение за това дали да се иска нов референдум, може да бъде отложено до годишната конференция на лейбъристите през септември, генералният секретар на „Юнайт“ заяви: \"Няма да бързаме да правим нищо. Имаме политическа конференция след 12 седмици“. \r\nНо г-н Макдонел каза, че е разочарован от закъснението в подкрепата на втория референдум. Той призна, че е очаквал промяна в политиката да бъде обявена миналата седмица, но каза, че синдикалните лидери са поискали „повече време“. \r\nМакедонел заяви в неделя пред Sky News: \"Опитвам се да кажа, че трябва да действаме сега и Джереми каза преди месец, че ще върнем този въпрос на хората“. \r\n*** Борис Джонсън потвърди статута си на фаворит за наследник на Тереза Мей начело на Консервативната партия на Великобритания, като според последното проучване на общественото мнение той води с 22% пред опонента си Джереми Хънт, пише британското евроскептично издание  The Daily Express . \r\nАнкетата на Observer, проведена на 26 и 27 юни, показа, че 52% от респондентите ще подкрепят бившия кмет на Лондон в предстоящото гласуване, докато за неговия противник са казали,че ще гласуват само 30% от респондентите. Останалите 18% все още не са взели решение. Що се отнася до Брекзит, редовите консерваторите в огромното си мнозинство имат доверие на Джонсън, който обеща да прекрати членството на Великобритания в Съюза до 31 октомври тази година. \r\nНад 71% от торите смятат, че е най-вероятно фаворитът за премиер да изпълни обещанието си и Обединеното кралство да празнува „Хелоуин“ извън ЕС. За разлика от това, само 10% от репондентите са на мнение, че Джереми Хънт може да реализира Брекзит в посочения срок, а останалите 19% не са сигурни. \r\nПроучването убедително заключи, че Джонсън ще бъде в най-добра позиция да се справи и да победи Джереми Корбин, ако се проведат общи избори. \r\nПовече от 61% считат, че бившият външен министър най-вероятно ще победи лидери на лейбъристите. Междувременно, само един от пет (19%) вярват, че Хънт може да победи Корбин на избори, а 20% не дават конкретен отговор. \r\n***  Борис Джонсън може да бъде блокиран за министър-председателския пост във Великобритания дори да бъде избран за лидер на Консервативната партия, заявиха двама водещи конституционни експерти пред британското ляво-либерално издание The Guardian. \r\nТъй като депутатите от фракцията заплашват да оттеглят подкрепата си за партията под неговото управление, Джонсън е предупреден, че може да му бъде попречено да се засели на Даунинг стрийт, ако стане ясно, че не може да събере мнозинство в Камарата на общините. \r\nТова е последният признак на парламентарната криза, която може да срещне Джонсън след избирането му. Той рискува да включи кралицата в политиката и може да върне Тереза Май обратно в безизходицата на Брекзит; Като настоящ премиер, тя ще бъде ключова в препоръката до двореца, в която той трябва да бъде призован да формира следващото правителство. \r\nЛегитимността на Джонсън ще бъде оспорена, ако само шепа депутати от торите заявят, че не могат да подкрепят неговата администрация, според професорите Робърт Хазел и Мег Ръсел от конституционното звено на UCL, Лондонския университет. Докато Мей вече се бори с малко работно мнозинство, двама консерватори - Доминик Грийв и Кен Кларк - вече посочиха, че няма да могат да подкрепят администрация, която да напусне ЕС без сделка и което Джонсън е готов да направи. \r\nПрофесорите заключават, че Джонсън „не е задължително” да стане министър-председател, ако победи Джеръми Хънт и стане лидер на Консервативната партия в края на юли. Правилникът на кабинета, който обхваща промените в правителството, не се занимава с необичайните обстоятелства, които бяха създадени в парламента от дилемата с Брекзит. \r\n„Ключовият тест е дали новият лидер на консерваторите е в състояние да получи доверието на Камарата на общините“, пишат те. „Дали новият лидер на Консервативната партия може да получи парламентарното доверие, очевидно е под съмнение, предвид коментарите на консервативните депутати, че не могат да подкрепят новото правителство. Правителството има само мнозинство от трима, включително ДЮП, така че само малък брой бунтовници са достатъчни, за да загуби мнозинството си“. \r\n„Един възможен сценарий е група тори да са толкова притеснени заради спечелилия кандидат, че да обявят оттеглянето на подкрепата си незабавно, щом станат известни резултатите от гласуването за лидерството – т.е., преди да бъде назначен новият премиер. Това ще постави кралицата и тези, които я съветват пред сериозна дилема – защото няма да е ясно дали новият лидер на Консервативната партия ще получи мнозинство“. \r\nИзтъкнат депутат от Консервативната партия посочи, че просто се констатира реалността, когато се казва, че Джонсън трудно ще формира правителство. Той обаче прогнозира, че на Джонсън ще му бъде позволено да го направи в края на юли, но вероятно ще бъде изправен пред вот на недоверие, когато депутатите се върнат от лятната ваканция. „Много е вероятно той да може да създаде администрация и кризата по отношение на неговата легитимност да не дойде до септември“, каза политикът.", "date": "2019.07.01", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/07/01/2675578/tass-makron-predlozhi-barnie-vestager-ili-timermans-za-posta-predsedatel-na-ek.html", "text": "Държавният глава на Франция Еманюел Макрон предложи за поста председател на Европейската комисия,  или главният преговарящ на ЕС за Брекзит - Мишел Барние, или еврокомисаря по конкуренцията Маргретe Вестагер, или първият вицепредседател на ЕК, Франс Тимерманс. Съответните имена той спомена в рамките на извънредната среща на високо равнище в Брюксел, предава  TACC . \r\n\"Мога да посоча няколко имена - Мишел Барние, Маргрете Вестагер, Франс Тимерманс\", заяви Макрон пред репортери. \r\nСпоред него \"назначенията трябва да се основават на ясен дневен ред и общи приоритети на ЕС\". \"Надявам се, че ще можем да излезем от тази среща с отговори и нов екип\", добави лидерът на Париж. \r\nФренският президент е убеден, че европейските лидери ще могат да се споразумеят за името на кандидата за поста на Европейската комисия на извънредната среща на високо равнище. \"Аз съм оптимист. Смятам, че можем да постигнем споразумение. За това се нуждаем от дух на компромис и амбиция за ЕС\", обясни Макрон. \r\nДържавните и правителствените ръководители на 28 страни от ЕС са на извънредна среща в Брюксел, на която ще се опитат да координират кандидатите за петте ключови длъжности в Европейския съюз, които ще водят Общността през 2019-2024. Това е третият опит: за първи път този въпрос бе обсъден на непланирана среща на 28 май, а втората - на Съвета от 20-21 юни, и двата опита обаче бяха безрезултатни.   \r\nТърсят се наследници на председателя на Европейската комисия Жан-Клод Юнкер, председателя на Европейския съвет Доналд Туск, Върховния представител на ЕС по въпросите на външните работи и политиката на сигурност Федерика Могерини, председателяя на Европейската централна банка Марио Драги и председателяя на Европейския парламент Антонио Таяни. Всички те вече съобщиха, че напускат поста си. Правомощията на всички, с изключение на Таяни, изтичат на 31 октомври. Мандатът на председателя на Европейския парламент приключва от първата сесия на новия състав на Европейския парламент (избран на 23-26 май), което ще се проведе в периода 2-4 юли в Страсбург. Тереза Герова", "date": "2019.07.01", "title": "ТАСС: Макрон предложи Барние, Вестагер или Тимерманс за поста председател на ЕК"}
{"url": "http://www.focus-news.net/news/2019/07/01/2675581/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Завърши двудневната среща на върха на Г-20 в Осака, която вече успяха да кръстят „форумът на двустранните срещи“. Най-важни от тях бяха тези между руския и американския президент Владимир Путин и Доналд Тръмп, както и тази между лидера на САЩ и китайския държавен глава Си Дзинпин. Общият брой двустранни срещи не може да бъде преброен. Достатъчно е да се каже, че рускиятр президент проведе много обстойни преговори с премиера на Япония Синдзо Абе, първите лица на Германия (Ангела Меркел), Великобритания (Тереза Мей), Франция (Еманюел Макрон), Южна Корея (Мун Дже-ин). И това без да се смятат многобройните разговори „на крак“, които не са планирани в официалния протокол, пише изтъкнатият руски икономист от МГИМО Валерий Катасонов в материал за руското електронно издание  „Фонд за стратегическа култура“ , предаден без редакторска намеса. \r\nНапомням, че Г-20 се роди в средата на 90-те години и се оформи окончателно след финансовата криза през 2008 година като форум за многостранно сътрудничество. Днес срещата на върха напомня площадка, където се решават преимуществено двустранните отношения. В последните години с многостранното сътрудничество има все повече проблеми. Те започнаха още на срещата на върха на Г-20 в Бризбейн (Австралия) през ноември 2014 година на фона на рязко влошилите се отношения между Запада и Русия. А след като Тръмп започна да преформатира отношенията с Китай и Европа, общите договорености между всички страни от Г-20 станаха просто невъзможни. На форума в Хамбург (през юли 2017 г.) и в Буенос Айрес (декември 2018 г.), заключителните комюникета имаха много разтеглив характер без каквито и да е конкретни ангажименти на страните-участници. \r\nТова се прояви в голяма степен на срещата в Осака. Основните въпроси, обсъждани на форума, бяха международната търговия, дигитализацията на обществото, миграцията и екологията. На пленарните заседания на срещата на върха световната търговия беше на първо място. Бяха отбелязани негативни аспекти, свързани с повишения протекционизъм. В същото време участниците предпочитаха да избягват израза „търговска война”. Думите „реформа на СТО“ се превърнаха в един от ключовите термини на заключителните документи на срещата на върха, въпреки че не е много ясно какво стои зад тях. Америка едва се споменава в контекста на темата на СТО, но именно тя е главният нарушител на хартата, като едностранно започна рязко увеличаване на вносните мита върху китайските стоки. А Тръмп вече на няколко пъти по време на пребиваването си в Белия Дом изказваше съмнения в целесъобразността на членството на САЩ в СТО и в целесъобразността на съществуването на самата организация. Възможно е за администрацията на Тръмп „реформа на СТО“ да означава ликвидация на СТО. \r\nДискусията по темата за дигитализацията беше още по-малко специфична. Разговорите за \"фигурата\" се превърнаха в удобен спасител, за да запълнят времето в много срещи и форуми, когато участниците искат да се размине от чувствителни въпроси. Въпреки това, в рамките на темата „цифри“, все пак беше повдигнат един конкретен въпрос. Става въпрос за създаване на по-ефективна данъчна система за големите цифрови корпорации - Facebook, Google, Amazon, Apple. Участниците във форума се съгласиха, че данъчното облагане на цифровите корпорации трябва да се основава на страните, в които те получават основната печалба, а не на мястото, където се намират техните главни офиси. Това предложение беше подготвено на среща на финансовата двадесет, проведена в японския град Фукуока три седмици преди срещата на върха в Осака. \r\nОбсъждането на темата за цифровизацията беше още по-малко конкретно. Разговорите за това станаха удобна залъгалка за запълване на времето на много заседания и форуми, когато участниците искаха да избегнат острите въпроси. Впрочем, в рамките на темата за цифровото общество все пак бе засегнат един конкретен въпрос. Това е темата за създаване на по-ефективна данъчна система за големите цифрови корпорации – Facebook, Google, Amazon, Apple. Участниците във форума се съгласиха, че данъчното облагане на тези компании трябва да се осъществява на базата на това, в кои страни те получават основните си доходи, а не на това, къде се разполагат териториално главните им офиси. Предложението бе изготвено на заседание на финансовото Г-20, провело се в японския град Фукуока три седмици преди срещата в Осака. \r\nФинансовото Г-20 подготви още едно предложение, което беше включено в заключителното комюнике – за необходимостта да се доведат до край реформите на Международния валутен фонд (МВФ). Става въпрос за преразглеждане на квотите на страните-участници във Фонда в съответствие с решенията от 2010 и 2015 година. За да влязат в сила, решенията трябва да бъдат ратифицирани от страните-членки. Единствената страна, която не е ратифицирала преразглеждането на квотите е САЩ. Те не искат да правят това, защото се опасяват да не загубят контрола над МВФ. Мисля си, че и приетата в Осака резолюция няма да принуди Вашингтон да ги ратифицира. \r\nТемата за миграцията и бежанците не беше централна за срещата на върха, но беше отразена в съвместното комюнике. Лидерите на страните от Г-20 подчертаха необходимостта от съвместни действия за разрешаване на проблема с масовата миграция. Конкретика, за съжаление, няма никаква. \r\nОсвен „цифрите“, популярна магическа пръчица за такива политкоректни форуми стана темата за екологията. Темата е печеливша в този смисъл, че повечето екологични проблеми са дългосрочни и свръхдългосрочни. Екологичните проблеми се различават, например, от проблемите около икономическата и финансовата кризи, когато трябва да се действа незабавно. На срещата на върха на Г-20 през 2008 година във Вашингтон и през 2009-та в Лондон на никой не му беше до екология, по света бушуваше финансова криза. И трябва да отдадем нужното признание на тези форуми, чиито решения за преодоляване на кризата бяха пределно конкретни и единодушни. \r\nНо в Осака целият втори ден от срещата беше посветен на екологията. Говориха с жар за такава екологична заплаха като пластмасовите отпадъци. Всички се съгласиха, че до 2050 г. трябва да се намалят емисиите на пластмасови отпадъци до нула. \r\nТемата за климата вече е почти ритуална. През 2015 година в Париж беше постигнато споразумение за борба с климатичните промени. То предвижда рязко съкращаване на емисиите на парникови газове (преди всичко СО2, въглероден диоксид). Още с появата си в Белия Дом заяви, че споразумението за климата е „несправедливо“ и „е много обременяващо“ за Америка. Затова САЩ няма да участват в договора. Сега на срещите на върха на Г-20 в Хамбург, Буенос Айрес, Осака, лидерите на някои страни (предимно европейски) започват да хленчат, че Парижкото споразумение трябва да бъде изпълнено. Тръмп не реагира на това хленчене. Френският президент Еманюел Макрон заяви в Осака, че няма да подпише окончателното комюнике, ако Парижкото споразумение за климата (което влезе в сила през 2016 г.) няма да бъде споменато в него. Споразумението бе споменато, а Макрон подписа комюникето, но Тръмп е непоколебим, като скала. От себе си добавям, че Парижкото споразумение изцяло губи смисъла си без Америка, защото на САЩ се падат от 25 до 30% от емисиите на парникови газове. \r\nЯсно се вижда, че наборът от въпроси, обсъждани в Осака, е много различен от реалните предизвикателства и заплахи, пред които е изправен светът. Това е взривоопасната ситуация в Близкия Изток, засилената надпревара във въоръжаването и нарасналата заплаха от използване на ядрено оръжие, Украйна като огнище на нестабилност в Европа, санкциите на САЩ против други страни, Най-накрая, това е заплахата от втора вълна на световната финансова криза. Да, на двустранните преговори тези въпроси бяха обсъдени, но почти не се говори за тях на пленарните заседания. А това означава, че Г-20 губи ефективността си. Някои ехидно отбелязват, че за възраждането й трябва да се разрази нова световна финансова криза. \r\n*** В САЩ се проведоха дебати за кандидати от Демократическата партия. Те обнадеждиха Доналд Тръмп и неговите поддръжници. Демократите нямат ярък и безусловен лидер и е възможно да е по-трудно да се определи кандидат от партията, отколкото прогнозираха скептиците, пише руското списание  „Експерт“  в материал, представен без редакторска намеса. \r\nС необичайните дебати, които се проведоха на 26-27 юни в Маями, започна кампанията за избиране на кандидат-президент от Демократическата партия. Тяхната необичайност е в това, че те продължиха не два часа, колкото се полагат, а два дни. Това е обослувено от безпрецедентния брой участници. Цели 24 демократа са се засилили да се съревновават с Тръмп на изборите през ноември 2020 година. \r\nНа Националният комитет дори му се наложи да въведе процедура за отсяване. За да участват в дебатите, кандидатите трябва да имат рейтинг не по-нисък от 1% според данните от три общонационални анкети илида съберат дарения от не по-малко от 65 хиляди избиратели в минимум 20 щата. Предполагаше се, че по този начин би било възможно да се отсеят предварително несериозните кандидати. \r\nНо само четирима не успяха да изпълнят изискванията на Националния комитет. Така участниците бяха 20, като мнозинството са с рейтинг в рамките на статистическата грешка, при което значителна част от тях бяха, според американските понятия, левичари. \r\nОчевидно, за да не се превърне дебата в бенефис на „неизбираеми“ кандидати от социалистическото крило на партията, те бяха разделени специално на две групи от по десет души. Лидерите в проучванията на общественото мнение – бившият вицепрезидент Джо Байдън, кметът на град Саутбенд Пут Бутъридж, както и сенаторите Бърни Сандърс и Камала Харис – трябваше да дебатират във втория ден. А 26 юни бе предназначен за по-слабите кандидати и по-точно поклонницата на Башар Асад конгресмен Тулси Габард, бореца с глобалното затопляне Хулиано Кастро, „черният кон“ на партията – кметът на Ню Йорк Бил де Блазио и бившият конгресмен Бето О‘Рурк. Единственото изключение беше сенаторът Елизабет Уорън, която се отнася към фаворитите в избирателната надпревара. Именно тя и победи, според отзивите на американските журналисти. За победител от втория ден на дебатите CNN обяви Камала Харис. \r\nВпрочем, по-интересни са не победителите, а загубилите. Явно неудачно се развиха дебатите за Бето О‘Рурк. „Новият Джон Кенеди“, който се държи стабилно на шестото място в анкетите, както се оказа, не умее добре да говори във формата на дебатите, където не трябва да се произнасят дълги речи, а мислите да се формулират кратко и ясно. \r\nЛидерът в социологическите проучвания Джо Байдън, независимо от своята репутация на блестящ оратор, предпочете да премине в отбрана. Той избягваше споровете, не лепеше етикети на опонентите си и, въобще, държа се като политик, който си знае цената и ще победи, без да напряга гласовите си струни. С една дума, той не направи впечатление – особено в сравнение с Харис, която го избра за мишена на атаките си. Тя настъпи болния мазол – припомни на Байдън неговата преклонна възраст, призовавайки 76-годишния политик да отстъпи пътя на младите. Естествено, бе произнесена и заветната дума „расизъм“. Тъмнокожата Харис си спомни, че през 70-те, когато е била ученичка, е била жертва на расовата сегрегация, а през това време Байдън е заседавал в сената. \r\nИзглежда, че сега лявото крило на Демократическата партия има нов герой. Предишният, Сандърс, може би отново заради възрастта, или във връзка с отсъствието на нови идеи, не впечатли. Той говореше пламенно, но се запомни само с оскърбления по адрес на Тръмп. „Измамник, патологичен лъжец, расист и мошеник“, както Сандърс нарече американския президент, който, независимо от своята стана вече легендарна несдържаност на езика, дебатира много по-спокойно и аргументирано. \r\nДебатът в Маями е само началото на избора на партиен кандидат. Ще има повече дискусии. Претендентът на Демократическата партия трябва да бъде определен след една година, на конгреса на 13-16 юли. Преди това в щатите трябва да се проведат събрания на партийните активисти – каукъси, където всъщност ще се реши какъв съперник на Тръмп ще изберат партийните членове. \r\nВъпреки това на базата на състоялите се дебати може да се съди кои ще са доминиращите теми. Първо, това са радикално-левите идеи. Кандидатите ще спорят дали трябва да се увеличават данъците на богатите, да се въвежда гарантиран базов доход, да се оказва подкрепа на различни малцинства, да се променя кардинално американската политика в Близкия Изток, да се борят за мир по целия свят. Байдън и другите умерени либерали – привърженици на завръщането към политиката на Барак Обама, ще се отбраняват, а левичарите ще атакуват. \r\nВторо, ще има много критики към Доналд Тръмп. По време на този дебат редица кандидати, същият Сандърс, не спориха толкова много с членовете на партията, колкото осъждаха президента. За Демократическата партия това е много хлъзгав път. Противник, който може само да критикува, без да предлага нищо или да предлага нещо очевидно неприложимо, ще измори избирателя и ще бъде най-добрият подарък за Тръмп. \r\nНо това, което няма да присъства в кампанията на демократите, поне в близко време, е Русия. Тя и така се намеси прекалено много в живота на американците напоследък. \r\nКомисията на Робърт Мюлер не успя да докаже, че Тръмп е в сговор с Москва. Вместо триумф на демократите се получи фиаско. Ето защо, фаворитите в избирателната надпревара предпочетоха да не споменават Русия в хода на дебатите в Маями. Ще говорят много за Москва на избирателите, само ако се появи нов сериозен повод. \r\n***  Разговорът между държавния глава на Руската федерация Владимир Путин и британския премиер Тереза Мей за предполагаемото отравянето на бившия полковник на ГРУ Сергей Скрипал и дъщеря му Юлия е бил труден и информативен,. Това поясни говорителят на Кремъл Дмитрий Песков, като допълни, че тази част от срещата \"се е състояла лице в лице, само в присъствието на преводачи\", пише вестник  \"Коммерсант . \r\n\"По случая Скрипал тя наистина говори остро. Президентът Путин й обясни съвсем разбираемо всичко, което изисква обяснения в този случай”, увери Песков. Същевременно той подчерта, че британската страна не е предоставила доказателства за участието на Русия в инцидента. Освен това, отбеляза той, все още е неизвестно „къде са Скрипал, ако има такива изобщо”. Говорителят на Кремъл Песков не успя да отговори на въпроса дали Тереза Мей е доволна от коментарите на руския президент по въпроса. \r\nСергей и Юлия Скрипал бяха отровени в Солсбъри през март 2018 година. И двамата бяха хоспитализирани, а по-късно - изписани от болница. Британските власти са убедени, че в инцидента е замесено руското разузнаване. Москва отрича обвиненията. \r\nПрез юни 2019 г. руският президент предложи Великобритания да забрави за отравянето на Скрипал. На среща с Владимир Путин в Осака Тереза Мей заяви, че нормализирането на отношенията между двете страни е невъзможно, докато \"Русия не спре безотговорните и дестабилизиращи действия\".", "date": "2019.07.01", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/07/01/2675584/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа.  \r\nНа българо-сръбската, българо-гръцката, българо-турската и на границата със Северна Македония трафикът е нормален на всички гранични контролно-пропускателни пунктове.", "date": "2019.07.01", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 2“"}
{"url": "http://www.focus-news.net/news/2019/07/01/2675585/aktualna-patna-obstanovka.html", "text": "Информация за състоянието на републиканските пътища и въведени ограничения, предоставена от пресцентъра на  Агенция „Пътна инфраструктура“ . Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат самоза следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“: \r\nОбласт София: \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 31.07.2019 г \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Сливен: \r\nДвижението в участъка от с. Събрано – с. Загорци от км 233+000 до км 231+000 посока София се осъществява с повишено внимание поради ръчно косене. Участъкът е сигнализиран с пътни знаци. Срок до 01.07.2019 г. \r\nОбласт Бургас: \r\nДвижението в участъка Деветак – Карнобат от км 308+107 до км 345+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; \r\nАМ „Хемус“: \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тонасамо в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София.Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 15.07.2019 г. \r\nОбласт Шумен: \r\nДвижението в участъка от км 362+000 до км 375+800 посока Варна се осъществява с повишено внимание поради ръчно и машинно косене на тревни площи, както и ремонтни дейности на асфалтовата настилка. Движението се регулира с пътни знаци. Срок до 05.07.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна.Срок до 31.07.2019г.; \r\nДвижението в участъка Златни пясъци – Варна от км 90+800 до км 100+100 сеосъществява с повишено вниманиепоради почистване на реголи,тротоари и подмяна на ограничителни системи.Участъкът е сигнализиран с пътни знаци. Срок до 05.07.2019г. \r\nАМ „Марица“:няма ограничения. \r\nАМ „Черно море“:няма ограничения. \r\nАМ „Струма“:няма ограничения. Въведени ограничения по основните пътни направления:   \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т.Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т.както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПСнад10 т.Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 тот категория N3, както и тегленето на ремаркета и полуремаркета с технически допустима максимална маса над 10 тот категория О4. Срок: целогодишно.; Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 05.07.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено.Срок до 30.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 05.07.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до11.09.2019 г.; \r\nОбласт Перник: \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.Срок до 01.01.2020 г.; \r\nДвижението в участъка(с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно.Срок до 30.09.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посокипоради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 31.07.2019 г.; \r\nОбласт Шумен: \r\nДвижението в участъка Каспичан – Зайчино ореше от км 134+013 до км 146+770 се осъществява с повишено внимание поради маркировка и ремонт на ограничителни системи. Движението се регулира с пътни знаци. Срок до 05.07.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nДвижението по пътПравец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движениена МПС над 12 т. \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище:  \r\nДвижениетов участъка Търговище – опорен пунктБелокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\nДвижение с повишено внимание по път Търговище – о.п.Белокопитово от км 232+000 до км 248+000 поради полагане на хоризонтална маркировка. Срок до 05.07.2019г.; \r\nДвижението в участъка с. Моравица – гр. Антоновопри км 175+760 се осъществява с повишено внимание поради монтаж на стационарна контролна единица. Движението се регулира с пътни знаци. Срок до 02.07.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание всвободната лента съобразно създадената временна организация на движениетопоради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.07.2019 г.; \r\nОбласт Бургас: \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\nДвижението в участъка от км 428+200 до км 456+200 в участъка „Венец – Черноград” се извършва с повишено внимание поради косене на тревни площи. Участъка е сигнализиран с пътни знаци. Водачите да се движат с повишено внимание и съобразена скорост. Срок до 07.07.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 10.07.2019 г. \r\n-път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПСпоради намален габарит на пътното тяло. Срок до 31.08.2019 г.; \r\nДвижението в участъка Калотина – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Калотина – София. Срок до 20.11.2019 г. \r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка от км 90+800 Златни пясъци до км 100+100 начало Варна се осъществява с повишено внимание,поради почистване на реголи,тротоари и подмяна на ограничителнисистеми.Участъкът е сигнализиран с пътни знаци. Срок до 05.07.2019г.; \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до01.07.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 01.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 12.07.2019 г.; Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:няма. \r\nРемонтни дейности:няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Созопол от км 00+000 до км 20+774 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 05.07.2019 г.; \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 05.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.07.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 01.07.2019 г.; \r\nПът III-906:Движението по път III-906 Гюльовци – местност Черно море от км 33+000 до км 61+731 се осъществява с повишено внимание поради косене на тревни площи.Участъкът е сигнализиран с пътни знаци. Водачите да се движат с повишено внимание и съобразена скорост. Срок до 12.07.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 15.07.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.07.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Срок до 07.07.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.07.2019 г.; \r\nОПУ-Варна: \r\nВременно са въведени следните ограничения за движение на МПС:няма. \r\nРемонтни дейности:няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш.Срок до 31.08.2019 г.; \r\nПът III-514: Ограничено е движението по път III-514 Горна Оряховица – Велико Търново от км 49+252 до км 49+930 поради ремонт на пропадане. \r\nОбходен маршрут:  \r\n- посока Велико Търново: път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел  \r\n-посока Горна Оряховица: ул. „Иван Вазов, ул. „Читалищна“, ул, „МихайлКефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 тпоради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662:Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nОПУ-Видин: \r\nВременно са въведени следните ограничения за движение на МПС:няма ограничения. \r\nРемонтни дейности:няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11:Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т.поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11граница с област Плевен. Срок 31.12.2019 г.; \r\nПът ІІІ-161:Движението по път ІІІ-161 Ребърково–Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т.от км 0+000 до км 5+900 поради свлачищни процеси. Срок 31.12.2019 г.; \r\nПът III-308:Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут:Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-134: Движение по път ІІІ-134 Бяла Слатина – Попица в чертите на гр. Бяла Слатина от км 0+000 до км 0+550 се осъществява при стесняване на една от лентите за движение поради частични ремонти на асфалтовата настилка. Ограничението е сигнализирано с пътни знаци. Срок до 04.07.2018 г.\t; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15/Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация.Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, прикм 46+800 по общински път до III–403 в с.Малки Вършец.  \r\nПът III-3011:Движението по път III-3011 Крамолин – В. Търново от км 22+129 до км 28+380 е ограничено за МПС над 10 т.поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово.Срок до 31.07.2019 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\nОПУ-Добрич: \r\nВременно са въведени следните ограничения за движение на МПС:няма ограничения. \r\nРемонтни дейности:няма. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно.Срок до 30.09.2019 г. \r\nРемонтни дейности: \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти.Движението е само в едната лентата за движение двупосочно в участъка на землището “Рилски манастир”. Срок до31.07.2019 г. \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-6001:Движението по път III-6001 с. Гърляно – с. Бобешино от км 0+000 до км 13+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 02.07.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПСнад 12 т.  \r\nОбходен маршрут:по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС.Срок до 31.12.2019 г. \r\nРемонтни дейности: \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019г.; \r\nПът II-59: Движението по път II-59 Момчилград – Ново Соколино от км 7+090 до км 7+430 се осъществява с повишено внимание поради извършване на отводнителни мероприятия на пътно кръстовище с път III-5901 Момчилград – Равен – Нановица. Срок до 02.07.2019г. \r\nПът III-5901:Движението по път III-5901 Момчилград – Равен от км 0+000 до км 0+370 се осъществява в една лента поради извършване на отводнителни мероприятия на пътно кръстовище с път II-59 Момчилград – Ново Соколино. Срок до 02.07.2019г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 05.07.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъкана обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до05.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 05.07.2019 г.; \r\nПът III-301:Движението по път III-301 Летница – Ловеч от км 14+743 до км 47+500 се осъществява с повишено внимание поради косене и подравняване на банкети. Срок до 05.07.2019 г.; \r\nОПУ-Монтана: \r\nВременно са въведени следните ограничения за движение на МПС: \r\nПът II-81:Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом –Расово в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г. \r\nОбходен маршрут: \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом–Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове –Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т.поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности.Срок до 31.07.2019 г. \r\nОбходен маршрут:За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.Срок до 15.08.2019 г. \r\nОбходен маршрут: с.Славотин – Долна Рикса – Клисурица – Долна Вереница Монтана –Студено буче.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено завсички МПС поради пропадане на участък от пътното тяло.  \r\nОбходен маршрут:по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно.Срок до 30.09.2019 г.; \r\nРемонтни дейности: \r\nПът II-81:Движението по път II-81 Бързия – Благово от км 72+000 до км 89+000 се осъществява в една лента поради ремонтни дейности, косене /ръчно-машинно/ и почистване на пътната настилка. Движението се регулира от сигналисти на място. Срок до 1.07.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч.Срок до 31.06.2019 г.; \r\nПът III-102:Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г.; \r\nПът ІІІ-1621: Движението по път ІІІ-1621 Стояново – Сумер от км 0+000 до км 9+866 се осъществява в една лента поради извършване на ремонтни дейности наасфалтовата настилка. Движението е регулирано с пътни знаци и от сигналисти на място. Срок до 01.07.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради дълготрайни ремонтни на СМР. Срок до 31.07.2019 г. \r\nДвижението се осъществява както следва: \r\n- При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n- При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут:гр. Пазарджик, път I-8с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля.Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии– Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-843: Движението по път III-843 с. Каратепе – с. Сърница от км 26+000 до км 45+500се осъществява с повишено внимание поради профилиране на банкетии вадене на ивици. Срок до 31.07.2019 г.; \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД.Срок до 30.09.2019 г.; \r\nПът ІІІ-637: Движението по пътІІІ-637 от с. Мрамор до разклон за с. Лева река е ограничено за МПС над 10 т.Срок до 31.07.2019 г. \r\nРемонтни дейности: \r\nПът II-63:Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301край регулация с. Козар Белене – начало регулация гр. Левски от км 1+750до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограниченоза транзитното движение на МПС над 15 т.; \r\nОбходен маршрут: по път ІІ-34 Плевен – Никопол.Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут:За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограниченоза транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градинав района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 19.07.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-11: Движението по път II-11 Оряхово – Гулянци в участъка Милковица – Сомовит от км196+000 до км 206+000 е регулирано в една лента поради земни изкопни ремонтни дейности. Срок до 01.07.2019 г.; \r\nПът ІІ-13: Движението по път II-13 Бяла Слатина – Долни Дъбник между Кнежа и Искър от км 76+000 до км 106 +000 есе осъществява с повишено внимание поради машинно косене на трева. Срок до 01.07.2019 г. \r\nОПУ-Пловдив: \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м.през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомайпри км 6+832 в района на мост над р. Марицае ограничено за МПС над 5 т.поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПСнад 12 т.поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден–Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС.Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 12.07.2019 г. \r\nОПУ-Разград: \r\nВременно са въведени следните ограничения за движение на МПС:няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т.порадикомпрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч.Срок до 30.10.2019 г. \r\nРемонтни дейности: \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-218:Движението по път ІІІ-218Иширково – Дулово от км 0+000 до км 31+000 се осъществява в една лента поради полагане на хоризонтална маркировка. Движението се регулира с пътни знаци и конуси. Срок до 01.07.2019 г. \r\nПът ІІІ-235: Движението по път ІІІ-235 Окорш – Паисиево от км 0+000 до км 12+000 се осъществява в една лента поради полагане на хоризонтална маркировка. Движението се регулира с конуси. Срок до 03.07.2019 г.; \r\nПът ІІІ-205: Движението по път IIІ-205 Исперих – Стефан Караджа – Белица в участъка от разклон за с.Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г.; \r\nПът ІІІ-2307: Движението по път ІІІ-2307 Руйно– Правда– Главиница от км 6+200 до км 28+000 се осъществява в една лента поради полагане на хоризонтална маркировка. Движението се регулира с конуси. Срок до 03.07.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над12 т. поради намалена носимоспособност на мостово съоръжение на км 10+868. Срок 01.07.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с.Чубра – с.Пъдарево е ограничено за МПС над 12 т.поради намалена носимоспособност на пътното тяло в участъка на област Бургас.Срок до 01.07.2019 г. \r\nРемонтни дейности: \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 10.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II- 53:Движението по път II-53 с. Стара река – гр. Сливен от км 78+000 до км 112+000 се осъществява в една лента поради ремонтни дейности на асфалтовата настилка. Срок до10.07.2019 г. \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66:Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.07.2019г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІ-86: Движението по път ІІ-86 Средногорци – Рудозем от край с. Средногорци (км 125+727,46) до кв. „Койнарци“, гр. Рудозем (км 129+660) до 16:30 часа на 04.07.2019 г. е ограничено поради извършване на взривни работи.  \r\nВ периодите от 06:00 часа до 08:00 часа и от 18:00 часа до 20:00 часа за дните от 01.07.2019 г. до 04.07.2019 г. преминаването на всички видове МПС през участъка на взривните работи се регулира със светофарна уредба. За движение на пътни превозни средства по направлението Средногорци – Рудозем по време на забраната да се използва обходен маршрут Средногорци – Смолян (кв. Устово – кв. Райково) – Рудозем и обратно. \r\nПът ІІІ-8683:Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути.Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81:Движението по път ІІ-81 Монтана – София през проход „Петрохан“е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176е ограничено за товарни МПС над 10 т.в двете посоки.Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 еограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово,път I-3 Джурово – Ябланицаграница област Ловеч,път III-358 Ябланица – Гложене, път III-3701 Гложене – Черни Вит.Срок до 31.03.2020 г.; \r\nПът ІІІ-8001: Движението по път III-8001Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проходпът III-164 Бучин проход – Искрец – Свидня.Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18:Движението по път II-18Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nПът II-18:Движението по път II-18 /Софийски околовръстен път/ при Кривина /км 28+980/ се осъществява поетапно в една лента поради ремонтни дейности по надлез \"Кривина\". Движението се извършва двупосочно в съседната лента. Срок 05.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 05.07.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПътIII-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено заМПСнад 3.5 т.Срок до 20.12.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т.поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т.по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009:Движението на МПС над 12 т.по път III-5009 Козлец – Кърджали от км 0+000 до км 26+080 e ограничено.Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731:Движението по път III-731 Радко Димитриево – Друмевоe ограничено за МПС над 10 т.поради свлачищни процеси.  \r\nОбходен маршрут: Шумен – Овчарово – Друмево.Срок до 02.10.2019 г. \r\nРемонтни дейности: \r\nПът ІІІ-2073:Движението по път III-2073 Векилски – Никола Козлевоот км 0+000 до км 9+841 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 05.07.2019 г.; \r\nПът ІІІ-2075:Движението по път III-2075Цани Гинчево – Никола Козлево от км 8+932 до км 13+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 05.07.2019 г. \r\nОПУ-Ямбол: \r\nВременно са въведени следните ограничения за движение на МПС: \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.09.2019 г. \r\nРемонтни дейности: \r\nПът II-53: Движението по пътII-53 Елхово – Ямбол от км 144+080 до км 144+244 се осъществява в една лента поради ремонт на асфалтовата настилка.Участъкът се регулира с пътни знаци. Срок до 01.07.2019 г.; \r\nПът II-53:Движението по път II-53 Елхово – Ямболот км 148+752 до км 148+775 \r\nпоради ремонт на асфалтовата настилка. Участъка се регулира с пътни знаци. Срок до 01.07.2019 г.; \r\nПът III-7008:Движението по път III-7008 Изгрев – Пчела от км 7+800 до км 8+900 се осъществява в една лента, поради ремонт на пътната настилка. Движението се регулира чрез пътни знаци. Срок до 15.07.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново;път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.07.01", "title": "Актуална пътна обстановка"}
{"url": "http://www.focus-news.net/news/2019/07/01/2675588/nimh-vremeto-shte-bade-slanchevo-maksimalnite-temperaturi-shte-sa-mezhdu-31-i-36.html", "text": "Днес ще бъде слънчево, около и след обяд – горещо. Температурите ще се повишават и максималните ще бъдат между 31° и 36°. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) . Над Черноморието ще бъде слънчево. Ще духа слаб югоизточен вятър. Максимални температури на въздуха: 30-31°. Температурата на морската вода е 26-27°. Вълнението на морето ще бъде около 2 бала. И над планините ще е слънчево. Ще духа до умерен, по високите и открити части и временно силен североизточен вятър. Температурите ще се повишат и максималната на височина 1200 метра ще бъде около 25°, на 2000 метра – около 17°. Атмосферното налягане е по-високо от средното за юли - слабо ще се понижи.", "date": "2019.07.01", "title": "НИМХ: Времето ще бъде слънчево, максималните температури ще са между 31° и 36°"}
{"url": "http://www.focus-news.net/news/2019/07/01/2675586/predstoyashti-sabitiya-v-stranata-za-1-yuli-agentsiya-fokus.html", "text": "*** \r\nОт 9.30 часа 2 състав на Софийския градски съд ще гледа делото срещу лекарите Явор Лозанов, Елена Василева, Антоний Филипов, Александър Червеняков, Владислав Христов, Христо Цеков, обвинени за смъртта на родилката Деяна Георгиева. \r\n*** \r\nОт 10.00 часа 8 състав на Софийския градски съд ще гледа делото срещу Николай Ненчев. \r\n*** \r\nОт 11.00 часа в Националния исторически музей с възпоменание ще бъде отбелязана 1 година от кончината на проф. Божидар Димитров. Ще бъде представен един от последните научни проекти на професор Димитров - книгата „Светите братя Кирил и Методий – съпокровители на Европа“. \r\n*** \r\nОт 11.00 часа в зала 1 в сградата на Столична община ще се проведе среща между кмета на София Йорданка Фандъкова, президентът на КНСБ Пламен Димитров и председателят на СТСБ Екатерина Йорданова, на която ще бъде обсъдена тригодишна програма за увеличение на възнагражденията в Столичния градски транспорт. \r\n*** \r\nОт 11.00 часа в зала Еспланада II в хотел Бест Уестърн Плюс Експо ще се проведе пресконференция по проект „Подобряване мониторинга на качеството на питейните води”, финансиран по Оперативна програма „Околна среда” 2014-2020. Участие в пресконференцията ще вземат представители на Министерството на здравеопазването, на Управляващия орган на Оперативна програма „Околна среда“ 2014-2020 г., на Националния център по радиобиология и радиационна защита, на регионалните здравни инспекции и др.  \r\n*** \r\nОт 11.00 часа в Националния пресклуб на БТА ще се проведе пресконференция с аргументи срещу наложеното от президента Румен Радев вето върху Закона за Черноморското крайбрежие. Ще участват представители на Национална асоциация „Българско Черноморие“, Национално сдружение за защита на собствениците на имоти, както и на Сдружение „Зелен алианс“. \r\n*** \r\nОт 11.00 часа в Конферентната зала на Асоциацията на индустриалния капитал в България ще се състои пресконференция, на която ще бъде оповестена стойността на Композитния индекс „Икономика на светло“ за 2018 г. Участие в пресконференцията ще вземат Васил Велев, председател на УС на АИКБ, проф. д-р Стефан Петранов, ръководител на екипа, създал Композитния индекс „Икономика на светло“, д-р Милена Ангелова, главен секретар на АИКБ и ръководител на проект „Ограничаване и превенция на неформалната икономика“ и Добрин Иванов, изпълнителен директор на АИКБ.  \r\n*** \r\nОт 11.30 часа 16 състав на Софийския градски съд ще заседава по искането за изменение на мярка за неотклонение, подадено от Пол Боевски.  \r\n*** \r\nОт 14.00 часа във фоайето на централния вход на СУ „Св. Климент Охридски“ ще бъде открита документална изложба „Безпределният космос на човешкия ум“ за проф. Виден Табаков. \r\n*** \r\nОт 18.00 часа в зала „Средец“ на София Хотел Балкан ще бъдат връчени наградите „Икономика на светло“ за 2018 г. \r\n*** \r\nОт 18.30 часа в АРТ галерия НДК ще бъде открита експозицията „Армения и България – цветове и форми”. \r\n*** \r\nОт 19.30 часа на лятната сцена на НДК ще се проведе концерт, с който Посолството на САЩ ще отпразнува Деня на независимостта- 4 юли.  \r\n*** \r\nОт 09.00 часа на тенис кортовете в парк „Бачиново“ ще бъде открита Европейска отборна лятна купа по тенис за девойки до 14-годишна възраст. \r\n*** \r\nОт 18.30 часа в Културен център „Морско казино“ ще бъде открита изложба с премиера на книга по повод 85 години от рождението на актьора Кирил Господинов. От 21.00 часа на открита сцена „Охлюва“ ще се прожектира филмът „Баш майсторът на море“. \r\n*** \r\nОт 10.00 часа в сградата на БЧК-Варна пресконференция, където ще бъдат представени събитията в рамките на Седмицата на водното спасяване, извършеното от ВСС към БЧК – Варна до момента, както и актуални въпроси, свързани с организацията.  \r\n*** \r\nОт 17.00 часа в Градската художествена галерия световни майстори на акварела представят свои творби на Второто Международно триенале „Духът на акварела“. \r\n*** \r\nОт 9.00 часа в катедралата „Рождество на Св. Богородица\" ще бъде отслужен молебен преди началото на Националния поход „Светият път\". \r\n*** \r\nОт 10.00 часа пред сградата на Общината ще се проведе церемония „10 причини да остана в моята Враца“. На събитието ще бъдат представени 10 фото пана, представящи развитието на града в различни сфери, ще бъдат връчени и награди в 8 категории. \r\n*** \r\nОт 09.00 до 13.00 часа в Младежки център – Добрич ще се проведе инициативата Еко лято 2019. \r\n*** \r\nОт 09.00 до 17.30 часа в Народно читалище „Йордан Йовков - 1870  г.“ ще се състои Летен детски център „Млади възрожденци“. \r\n*** \r\nОт 18.00 часа Пловдивският митрополит Николай ще оглави Архиерейска света Литургия в Кукленския манастир „Св. безсребреници и чудотворци Козма и Дамян“ в деня, в който Православната църква прославя светите безсребреници и чудотворци Козма и Дамян. \r\n*** \r\nВ 10.00 часа в Първа аудитория на Аудиторния комплекс на Медицинския университет ще се състои откриването на Фестивал на студентите-франкофони от Централна и Източна Европа. \r\n*** \r\nОт 11.00 часа в зала 10 Окръжният съд ще гледа делото срещу Мартин М. и Калоян А., обвинени за кражба в килия на Пловдивския затвор. \r\n*** \r\nОт 10.00 до 12.30 часа в Детски отдел на библиотека „Родина“ ще се играе куклен театър „Слънчице“  –  етюди и танци.", "date": "2019.07.01", "title": "Предстоящи събития в страната за 1 юли (Агенция „Фокус“)"}
{"url": "http://www.focus-news.net/news/2019/07/01/2675587/predstoyashti-mezhdunarodni-sabitiya-za-1-yuli-agentsiya-fokus.html", "text": "Президентски избори във Финландия. \r\n***  Среща на ОПЕК. \r\n***  Германски съд ще се произнесе по делото срещу \"Фолксваген\" и \"Порше\". \r\n***  Посещение на президента на Украйна Владимир Зеленски в Канада. \r\n***  Посещение на италианския президент Серджо Матарела. \r\n***", "date": "2019.07.01", "title": "Предстоящи международни събития за 1 юли (Агенция „Фокус“)"}
{"url": "http://www.focus-news.net/news/2019/07/01/2675590/prezidentat-rumen-radev-shte-bade-na-darzhavno-poseshtenie-v-kitay.html", "text": "Президентът Румен Радев ще бъде на държавно посещение в Китайската народна република (КНР) от днес до 5 юли по покана на своя колега Си Дзинпин. Това съобщиха от  прессекретариата на държавния глава . \r\nИздигането на двустранните отношения между България и Китай на стратегическо равнище и определянето на насоки за тяхното последващо развитие и задълбочаване ще са водещите акценти на срещите на държавния глава Румен Радев с председателя на КНР Си Дзинпин и с министър-председателя Ли Къцян.  \r\nВъв фокуса на разговорите на президента Румен Радев с представителите на китайските държавни институции и бизнеса ще бъдат и перспективите за увеличаване на китайските инвестиции в България, насърчаването на контактите между бизнеса, както и партньорството в информационните технологии, транспортната инфраструктура и комуникациите, туризма, науката, образованието и културата, земеделието, устойчивото развитие и градското планиране.  \r\nДнес президентът Румен Радев ще проведе среща с министър-председателя Ли Къцян в град Далиен. На срещата българският президент ще представи план за основните насоки за развитие на българо-китайските отношения.  \r\nДържавният глава ще участва в церемонията по откриването на Световния икономически форум в Далиен, известен като „Летния Давос“, на 2 юли и ще направи изказване в рамките на сесията „Диалог между китайските държавни предприятия и българската власт“. Румен Радев ще се срещне с Клаус Шваб, основател и президент на Световния икономически форум в Давос.  \r\nВ град Далиен българският президент ще проведе среща и с губернатора на провинция Хъбей Сю Цин.  \r\nНа 3 юли в Пекин ще се състои церемонията по официалното посрещане на българския държавен глава и негова съпруга в Китайската народна република.    \r\nРумен Радев и Си Дзинпин ще ръководят пленарните разговори между официалните делегации на България и Китай. Очаква се на срещата на двамата държавни глави да бъде приета Съвместна декларация между Република България и Китайската народна република за установяване на отношения на стратегическо партньорство.    \r\nВ Пекин президентът Румен Радев ще проведе срещи и с председателя на Постоянния комитет на Общокитайското събрание на народните представители Ли Джаншу, с представители на държавните и политическите институции, ще отдаде почит и ще положи венец на мемориала на народните герои на площада „Тианънмън“.  \r\nНа 4 юли българският държавен глава ще посети Шанхай, където ще проведе среща с кмета на града Ин Йон, а на 5 юли ще изнесе лекция в Шанхайския университет „Джао Тонг“.    \r\nВ Шанхай държавният глава ще посети централата на китайския туристическа корпорация „Ctrip Corporation“ и ще проведе среща с главния изпълнителен директор Джейн Джо Сън.   \r\nВ рамките на държавната визита на президента Румен Радев в Китай ще се проведат и икономически форуми с участието на български и китайски компании и институциите, насърчаващи диалога между деловите среди.    \r\nВъв водената от държавния глава делегация са председателят на парламентарната Комисия по регионална политика, благоустройство и местно самоуправление Искрен Веселинов, председателят на Комисията по транспорт, информационни технологии и съобщения Халил Летифов, както и народните представители, членове на Групата за приятелство България – Китай в Народното събрание – Христо Проданов, Георги Колев, Боряна Георгиева. В делегацията са включени представители на научните и образователните институции, както и представители на български компании в областта на информационните технологии, инвестициите, туризма и земеделието.", "date": "2019.07.01", "title": "Президентът Румен Радев ще бъде на държавно посещение в Китай"}
{"url": "http://www.focus-news.net/news/2019/07/01/2675592/sport-ispaniya-e-noviyat-evropeyski-shampion-pri-mladezhite.html", "text": "Испания е новият европейски шампион за младежи. На финала в Удине съставът на Хосе Луис де ла Фуенте победи с 2:1 Германия и си отмъсти на Бундестима за поражението с 0:1 в спора за титлата преди две години. Фабиан Руис откри резултата в 7-ата минута, а в 69-ата Дани Олмо затвърди успеха на иберийците. Германия отбеляза почетно попадение чрез Надим Амири в 88-ата минута. Испания стартира турнира със загуба от домакина Италия (1:3), но след това доминираше срещу всеки от съперниците си. В груповата фаза Ла Роха се справи с Полша и Белгия, на полуфиналите разгроми с 4:1 Франция, а днес триумфира и във финалния сблъсък.", "date": "2019.07.01", "title": "Спорт: Испания е новият европейски шампион при младежите"}
{"url": "http://www.focus-news.net/news/2019/07/01/2675591/reuters-izvanrednata-sreshta-na-es-otnovo-zavarshi-bez-rezultat.html", "text": "Сделката между няколко ключови европейски лидери да наградят бившия холандски външен министър Франс Тимерманс с поста на председател на Европейската комисия бе блокирана на извънредната среща на върха на Европейския съюз, след като източноевропейските държави отхвърлиха плана, предава  Reuters . \r\nСоциалистът от Нидерландия изглеждаше фаворит да наследи Жан-Клод Юнкер, след като Германия, Франция и Испания се съгласиха да го подкрепят, докато бяха в Япония миналата седмица. \r\nНо те се сблъскаха с неочаквано силна съпротива в неделя от Полша, Унгария, Чехия и Словакия. Вечерята на върха започна три часа по-късно след двустранни срещи, \r\nБезизходицата подчертава по-широкия проблем при вземането на решения, пред който са изправени 28-те правителства на ЕС, които произхождат от редица политически групи и които се борят да отговорят на поредица от кризи през последните години от миграцията до икономиката. \r\nСрещата на високо равнище е трети опит да се запълнят петте върховни длъжности на Европейския съюз за следващите пет години. Лидерите на ЕС също трябваше да изберат следващия президент на Европейската централна банка (ЕЦБ), но това решение вероятно ще бъде отложено поради липса на консенсус. \r\n„Имаше дясноцентристки бунт срещу Тимерманс. Те настояват на избора си“, каза високопоставен европейски източник. \r\nЕвропейската народна партия (ЕНП) заяви, че е спечелила най-много места на европейските избори през май и по този начин според системата за водещия кандидат заслужава поста на председателя на Комисията. Изборът й е Манфред Вебер, германски евродепутат. \r\nНо лидерите от Източна Европа на срещата на върха заявиха, че се противопоставят на Тимерманс, който в сегашната си роля на вицепрезидент на Комисията многократно обвини Полша и Унгария в нарушаване на гражданските права. \r\nУнгарският премиер Виктор Орбан писа на консервативните лидери на ЕС преди срещата на върха, за да подчертае противопоставянето си. Полша и Хърватия също изразиха загриженост. \r\nЗа да бъде назначен, следващият председател на Комисията се нуждае от подкрепата на най-малко 72% от 28-те държави-членки, които трябва да представляват най-малко 65% от населението на ЕС. \r\nСпоред прогнозите за гласуването, Тимерманс може да бъде блокиран от Полша, Чехия, Словакия и Унгария, ако италианското евроскептично правителство, което вече се обяви срещу Тиммерманс и Великобритания, която напуска ЕС, се въздържат. \r\nПредседателят на Европейската комисия трябва да бъде избран преди сряда, когато парламентът избира своя председател, но някои дипломати казаха, че се говори за още една среща на върха на ЕС на 15 юли. \r\nПревод и редакция:", "date": "2019.07.01", "title": "Reuters: Извънредната среща на ЕС отново завърши без резултат"}
{"url": "http://www.focus-news.net/news/2019/07/01/2675595/mvnr-vlizat-v-sila-novi-nakazaniya-za-narusheniya-na-pravilata-za-dvizhenie-po-patishtata-v-gartsiya.html", "text": "Във връзка с промени в Наказателния кодекс на Република Гърция, които влизат в сила от 1 юли 2019 г., МВнР обръща внимание на българските граждани, планиращи пътуване в страната, че новата уредба предвижда редица изменения относно наказанията за нарушения на правилата за движение по пътищата. Това съобщиха от пресцентъра на  Министерството на външните работи  (МВнР). \r\nРазпоредбите, засягащи водачите на МПС, са визирани в чл. 290 А „Опасно шофиране“, в който са определени следните наказания: който шофира в нетрезво състояние или под влияние на наркотични вещества, или шофира по национален или второстепенен път в насрещното платно, в пешеходни зони, на тротоар, или шофира технически неизправен или претоварен автомобил, или участва в гонки и причини риск за човек, се наказва с лишаване от свобода поне една година.  \r\nАко в същите случаи бъде предизвикана опасност за чуждо имущество, наказанието е лишаване от свобода за срок до 3 години или глоба, а при причиняване на тежка телесна повреда или щета върху обществени съоръжения, наказанието е лишаване от свобода при строг режим до 10 г.    \r\nАко при посочените случаи бъде причинена смъртта на друго лице, е предвидено лишаване от свобода при строг режим за срок от поне 10 г. В случай на предизвикване на смърт на по-голям брой хора, съдът може да определи доживотен затвор при строг режим.  \r\nПълният текст на новия Наказателен кодекс може да бъде намерен на гръцки език в Държавен вестник бр. Α΄ 95 от 11.6.2019 -  .", "date": "2019.07.01", "title": "МВнР: Влизат в сила нови наказания за нарушения на правилата за движение по пътищата в Гърция"}
{"url": "http://www.focus-news.net/news/2019/07/01/2675593/ministar-temenuzhka-petkova-e-na-rabotno-poseshtenie-v-cherna-gora.html", "text": "Министърът на енергетиката Теменужка Петкова ще посети Черна гора, съобщиха от пресцентъра на  Министерството . Предвижда се да бъдат обсъдени въпроси от общ интерес за двете страни в областта на енергетиката. България и Черна гора биха могли да реализират дългосрочно сътрудничество в сферата на преноса и търговията на електроенергия. В Подгорица министър Петкова ще се срещне с министъра на икономиката Драгица Секулич, както и със заместник министър-председателя и министър на земеделието и горите на Черна гора Милотин Симович.", "date": "2019.07.01", "title": "Министър Теменужка Петкова е на работно посещение в Черна гора"}
{"url": "http://www.focus-news.net/news/2019/07/01/2675597/redzhep-taiyp-erdogan-s-400-shte-pristignat-v-turtsiya-do-10-dni.html", "text": "Президентът на Турция Реджеп Таийп Ердоган заяви, че първата доставка на руски зенитно-ракетни системи С-400 ще бъде осъществена в течение на 10 дни, съобщи в понеделник телевизионният канал NTV, предава  . \r\nСпоред информацията,  турският лидер е казал това в рамките на форума на Г-20 в Япония след срещата с американския си колега Доналд Тръмп. \r\nЕрдоган също така е изразил увереност, че Турция ще успее без проблем да разреши разногласията си със САЩ, които бяха предизвикани от руските системи за противовъздушна отбрана. \r\nНа заключителната пресконференцикя в Осаака, турският президент заяви, че САЩ няма да въведат санкции срещу Анкара заради С-400 и също така припомни, че страна му „очаква доставката на 100 изтребителя от пето поколение F-35. \r\nПревод и редакция:", "date": "2019.07.01", "title": "Реджеп Таийп Ердоган: С-400 ще пристигнат в Турция до 10 дни"}
{"url": "http://www.focus-news.net/news/2019/07/01/2675594/kakvo-se-promenya-ot-1-yulii.html", "text": "Средата на календарната година носи промени в редици сфери на обществения живот.  Агенция „Фокус“   подготви кратка справка на това, което влиза в сила от днес: Увеличение на пенсиите С 5,73% ще бъдат осъвременени всички трудови пенсии, отпуснати до края на 2018 г.  По силата на Закона за бюджета на държавното обществено осигуряване за 2019 г. минималният размер на пенсията за осигурителен стаж и възраст се увеличава на 219,43 лв.  Социалната пенсия се повишава от 125,58 лв. на 132,74 лв.  , което е увеличение от 7,16 лева. По данни на НСИ 136 500 пенсионери ще получат увеличени пенсионни плащания в резултат от приетата промяна. Тя ще доведе до ръст на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост. Това са пенсиите за военна и гражданска инвалидност, социалната пенсия за инвалидност и персоналната пенсия. Ще се повишат и размерите на нормативно установените добавки към пенсиите - за чужда помощ и за ветерани от войните.  1200 лв. става максималният размер на пенсиите . По разчети на НСИ в резултат от увеличаването на тавана на пенсиите от сегашните 65 000 хил. пенсионери, които са ограничени от съществуващия таван, 41 хил. ще получат отпуснатия размер на пенсията, а малко над 23 хил. ще бъдат ограничени от новия по-висок таван.  С между 150 и 250 лева се увеличават заплатите в областните болници \r\nС между 150 и 250 лева се увеличават заплатите в областните болници. Повишението ще бъде различно за отделните лечебни заведения. Ръководството, персоналът и синдикатите ще преценят дали същото да бъде получено под формата на увеличение на основната работна заплата, под формата на ДМС, или съчетание от двете. В представената от министъра на здравеопазването Кирил Ананиев Методиката за формирането на разходите за персонал и формирането на работните заплати се посочва, че разходите за персонал трябва да бъдат не по-малко от 50% от общите приходи, които получава конкретното лечебно заведение. Второ – допълнителните плащания за постигнати резултати не могат да надхвърлят 50% от общите разходи за персонал, с изключение на допълнително разпределение на приходите, които идват от клинични проучвания и от приходите от извършени услуги, утвърдени по Ценоразпис на лечебното заведение. Трето – максималният индивидуален размер на допълнителното материално стимулиране за немедицинския персонал не може да надхвърля 80% от основната заплата, а за медицинския персонал не може да надхвърля три пъти размера на основната работна заплата. Министерството на здравеопазването предлага съотношението на работните заплати между санитар, професионалист по здравни грижи и лекар да бъде 1 към 1,7 към 2,2. При други равни условия това съотношение ще осигури постигането на нивата, заложени в Колективния трудов договор. Природният газ поевтинява, а токът, парното и топлата вода поскъпват    \r\nОт 1 юли цената на природния газ, по която „Булгаргаз” ЕАД продава на крайните снабдители и на клиенти е в размер на 44,90 лв./MWh (без цени за достъп, пренос, акциз и ДДС), което е с 0,27 лв/MWh или с 0,60%  по-малко в сравнение с действащата цената за второто тримесечие на годината.  \r\nНа открито заседание енергийният регулатор предвиди средно поскъпване на електроенергията с 3.5%, а парното и топлата вода – с 4.5%. Най-голямо следва да е повишението за битовите клиенти на ЕВН в Югоизточна България – 3.59%. Потребителите на ЧЕЗ в Западна България ще плащат с 3.46% по-големи сметки, а най-малко ще е поскъпването за абонатите на „Енерго-Про“ в Североизточна България – с 3.38 %. Най-голямо увеличение на топлоенергията е предвидено за Разград - 17.53%, и Габрово - с 12.53%. В София се очаква поскъпване с 4.3%, в Пловдив увеличението е със 7.4%, колкото е и в Бургас. Във Враца цената на топлоенергията нараства със 7.52 %, а във Велико Търново - със 7.26 процента. Скокът в цената в Плевен е с 6.1%, а по-малки са в Русе - 3.86 %, Перник - 1.77% и Варна - 1.96%. Парното ще поевтинее само в Сливен - с 0.4%. Очаква се Комисията за енергийно и водно регулиране да приеме направените предложения. Увеличават се помощите за отопление за предстоящата зима   \r\nЗапочва приемането на заявления-декларации за отпускането на целева помощ за отопление през предстоящия отоплителен сезон 2019-2020 г. С направени промени на 28 юни се предвиждат осигуряване на по-добра социална закрила на най-уязвимите групи чрез усъвършенстване на механизма за целево енергийно подпомагане. Размерът на помощта ще бъде увеличен значително, като базата за определянето му нараства от 385 кВтч на 500 кВтч. Конкретният ѝ размер предстои да бъде определен със заповед на министъра на труда и социалната политика на база на осреднената крайна продажна цена на електроенергията за битови потребители, изчислена към 31 октомври т.г. В същото време предвиденото увеличение с 5.7 % на пенсиите от 1 юли 2019 г. няма да се отрази на правото на достъп до този вид помощ. За новия отоплителен сезон като основа при определянето на диференцирания доход за отопление ще служи въведеният нов „Базов доход за отопление“ в размер на 150 лв., който е равен на двойния размер на определения месечен гарантиран минимален доход. \r\nРазширява се и обхватът на подпомаганите лица и семейства чрез увеличаване на индивидуалните коефициенти за достъп до целевата помощ. Най-голямо е увеличението за рисковите групи – възрастните хора и особено онези от тях, които живеят сами, хората с увреждания и родителите, отглеждащи сами децата си, включени в образователния процес. \r\nС оглед на провежданата политика за стимулиране на връщането и задържането на децата в образователната система са въведени и три нови целеви групи, включващи: деца, които не ходят на училище; деца, които не ходят на училище, но са регистрирани в дирекции “Бюро по труда“ и родители, отглеждащи деца, които не ходят на училище.  Всички производители на ток излизат на борсата   \r\nСлед като парламентът прие окончателни промени в Закона за енергетиката, всички производители на ток се задължават да излязат на борсата от средата на година, въвеждане на „умни“ електромери и отпадане на таксата за пренос при износ на ток. Основното изменение е изваждането на свободния пазар на всички производители, които досега имаха преференциална цена за електроенергията. Това са малките производители с инсталирана мощност между 1МВтч и 4МВтч. Идеята е по този начин да се осигурят допълнителни количества електроенергия на борсата и подобряване на конкуренцията. Така тези производители преминат от преференциални цени към пазарна цена и договор за компенсиране с премия. До 31 август 2019 г. те трябва да подпишат договор за компенсиране с премия с Фонд „Сигурност на електроенергийната система“ (ФСЕС), като договорите влизат в сила не по-късно от 1 октомври 2019 г. Досега енергията от тези малки производители се изкупуваше на 100% от обществения доставчик (НЕК) и те на 100% бяха компенсирани от ФСЕС. Промените ще засегнат 12 централи с високоефективно комбинарано производство и 360 централи с възобновяеми енергийни източници. Годишно тези централи общо произвеждат около 1 500 000 МВтч електроенергия. Клиентите ще могат да следят онлайн потреблението си на ток чрез „умни“ електромери. Чрез тях крайният клиент ще може да контролира своето потребление онлайн и съответно – да контролира своята цена. Това дава възможност за реално плащане на това, което е изразходил. Отпада таксата за пренос при износ на ток от България. Няма да има промяна в цените за потребителите.", "date": "2019.07.01", "title": "Какво се променя от 1 юли?"}
{"url": "http://www.focus-news.net/news/2019/07/01/2675596/denyat-1-yuli-v-balgarskata-istoriya.html", "text": "На днешния ден Православната църква почита паметта на светите безсребреници Козма и Дамян. През 1850 година е разгарът на Видинското въстание – нов опит на българите да постигнат свободата си. На 1 юли 1881 г. в едночасово заседание, Великото Народно Събрание под председателството на митрополит Антим I Видински, отменя конституцията за 7 години и дава извънредни пълномощия на княз Александър I. 1 юли - или Джулай Морнинг по името на известната песен на Юрая Хийп от 1971 година July Morning, е хипи празник в България, възникнал във Варна през 80-те и дори 70-те години. Свързана с хипи движението в Америка, традицията съществува в България и до днес. На всеки 30 юни срещу 1 юли големи групи хора се събират на варненския вълнолом и плажовете около морската столица (през последните години и в други местности по цялото Черноморие), за да посрещнат заедно слънцето, което изгрява над морето. Така те смятат, че се пречистват пред него, без това да има връзка с езически или религиозни ритуали.  \r\n2018 г.  \r\nНа 72-годишна възраст умира проф. Божидар Димитров. Проф. Божидар Димитров е бивш дългогодишен директор на Националния исторически музей, голям българин и патриот, автор на десетки книги, посветени на българската история. \r\n2017 г.  \r\nУмира Аян Садъков, български футболист и ключов член на българския национален отбор в Световното първенство по футбол през 1986 г. \r\n2014 г.  \r\nПрезидентът на Република България Росен Плевнелиев връчва орден „Стара планина“ първа степен с мечове на ген. Симеон Симеонов „за значителния му принос за развитието на Българската армия“. \r\n2000 г.  \r\nЗапочва здравната реформа, като на мястото на безплатната медицинска помощ е въведена системата на лични частни лекари и зъболекари, здравни застраховки и заплащане на прегледите и процедурите. \r\n1997 г.  \r\nВ действие влиза законът за валутния борд с фиксиране на българския лев към германската марка в съотношение 1 марка = 1000 лв. \r\n1996 г.  \r\nВ църквата \"Света Параскева\" синодът на неврокопския митрополит Пимен открива свой църковно-народен събор, на който е провъзгласен за алтернативен патриарх на Българската православна църква (БПЦ). Приветствия към събора поднасят главният прокурор Иван Татарчев и политиците Иван Куртев, Васил Гоцев, Петко Илиев. В същия ден вицепремиерът Светослав Шиваров обявява църковно-народния събор на Пимен за незаконен. \r\n1991 г.  \r\nВ Прага президентът Желю Желев подписва протокол за прекратяване на съществуването на Организацията на Варшавския договор. \r\nВаршавският договор е подписан на 14 май 1955 г. на Варшавското съвещание. Той е военно-политически съюз съставен от България, ГДР, Полша, Румъния, СССР, Унгария, Чехословакия и Албания (през 1968 г. излиза от Варшавския договор). В съответствие с Устава на ООН участниците се задължават да се въздържат в международните си отношения от заплаха със сила или нейната употреба. В случай на въоръжено нападение над някоя от държавите участнички, подписалите Варшавския договор са задължени да й окажат незабавна помощ с всички средства, включително въоръжена сила. Висш орган на Организацията на Варшавския договор е Политическият консултативен комитет. Създадено е Обединено командване на въоръжените сили, което заедно с Военния съвет и щаб ръководи дейността на Обединените въоръжени сили. \r\n1975 г.  \r\nСедмият пленум на Комитета за изкуство и култура (КИК) избира Людмила Живкова за председател на комитета на мястото на Павел Матев, а на 3 юли Народното събрание я утвърждава за член на кабинета и председател на КИК. \r\n1968 г.  \r\nБългария подписва в Москва договора за неразпространение на ядреното оръжие. \r\n1968 г.  \r\nСофийският градски транспорт преминава на безкондукторно обслужване. \r\n1966 г.  \r\nПубликуван е Закон за сделките с валутни ценности и за валутен контрол. \r\n1960 г.  \r\nВъведен е 6-часов работен ден в предприятията с вредни за здравето условия на производство. \r\n1942 г.  \r\nВ хода на Втората световна война след осеммесечна обсада германските войски превземат Севастопол. \r\nСевастопол е град в Украйна, Кримска област. Основан е през 1783 г. като военноморско пристанище и крепост. Прославя се с героичната си отбрана през 1854-1855 г. по време на Кримската война и през 1941-1942 г. по време на Втората световна война. \r\n1921 г.  \r\nВъведен е опростен правопис по предложение на комисия начело с проф. Александър Теодоров-Балан. Премахват се крайните ерове, двойното \"е\" и кръстатото \"ъ\". \r\n1895 г.  \r\nВ Шуменския гарнизон е основано офицерско икономическо дружество \"Опит\". \r\n“Опит” е обществена организация на българската икономическа мисъл. Първоначално членове са дребни търговци и занаятчии, но впоследствие в редовете й остават само лица, имащи определен научен интерес към икономическата проблематика. Икономическото дружество открива свои клонове в Пловдив, Плевен и Русе. Печатен орган на дружеството е \"Списание на Българското икономическо дружество\". \r\n1895 г.  \r\nВ София е проведен първият конгрес на Либералната партия на Васил Радославов. \r\nВасил Радославов е роден през 1854 г. в град Ловеч. Той е политически и държавен деец, член на Българската академия на науките. Завършва право в Хайделберг, Германия, защитава и докторат. След като се завръща в България, става един от лидерите на Либералната партия. Участва неколкократно в управлението на държавата като министър на правосъдието (29 юни 1884 г. –15 юли 1886 г., 9–12 август 1886 г.), министър на вътрешните работи (12 август 1886 г. – 28 юни 1887 г.). По време на Регентството е министър-председател (16 август 1886 г. – 28 юни 1887 г.). При управлението на Стефан Стамболов (1887–1894 г.) оглавява т. нар. легална опозиция. Включен е в състава на коалиционното правителство на Константин Стоилов като министър на правосъдието (19 май – 17 септември 1894 г.) и министър на народното просвещение (17 септември – 9 декември 1894 г.). По-късно минава в опозиция на управляващата Народна партия (1894–1899 г.). Радославов е министър на вътрешните работи от 18 януари 1899 г. до 27 ноември 1900 г. Определя до голяма степен политиката на правителството, поради което управлението през 1899–1901 г. е известно като Радославов режим. През лятото на 1903 г. Радославов е обвинен в измяна на родината и княза, в използване на властта за лично облагодетелстване и е осъден от Държавен съд на осем месеца затвор и отнемане завинаги на гражданските и политическите права. Няколко месеца по-късно е амнистиран. Отново е министър-председател в един от най-тежките периоди за България (4 юли 1913 г. – 21 юни 1918 г.). Едновременно с това до 21 септември 1915 г. е министър на вътрешните работи и народното здраве, а след това и министър на външните работи и изповеданията. След подписването на Солунското примирие през 1918 г. емигрира в Германия. Осъден е задочно от Държавен съд като един от главните виновници за втората национална катастрофа. \r\n1885 г.  \r\nНа конгрес в София деветнадесет македонски дружества избират Централно настоятелство с председател Димитър Ризов и подпредседател Димитър Петков. \r\nДимитър Христов Ризов е роден през 1862 г. в гр. Битоля, Македония. Той е обществен деец, дипломат, публицист и журналист. Учи в родния си град, а след това в Пловдив. През 1881 г. се завръща в Битоля и е назначен за екзархийски инспектор на българските училища в Македония. През 1884 г. се установява в Пловдив. Там се включва активно в съединисткото движение – избран е за член на Българския таен централен революционен комитет. Участва в осъществяването на Съединението на Източна Румелия с Княжество България от 1885 г. През 1887 г. заминава да следва в Лиеж, Белгия. След завършване на образованието си, заема редица дипломатически постове – търговски консул в Скопие (1897–1899 г.), дипломатически агент в Цариград (1903–1905 г.), Белград (1905–1907 г.), Рим (1908–1915 г.) и Берлин (1915–1918 г.). Развива активна публицистична и журналистическа дейност. Редактор е на в. \"Самозащита\", \"Македонский глас\", \"Независимост\". Публикува материали във в. \"Независима България\", \"Марица\", \"Балкан\" и др. Автор е на спомени и брошури: \"Княз Батенберг и Съединението\", \"Разлагающа се и възрождающа се България\", \"Етнография на Македония\" и др. \r\n1881 г.  \r\nВ едночасово заседание, Великото Народно Събрание под председателството на митрополит Антим I Видински, отменя конституцията за 7 години и дава извънредни пълномощия на княз Александър I. Петко Каравелов и Петко Р. Славейков емигрират в Пловдив. Формирано е ново служебно правителство. \r\nРежимът на пълномощията е управление, установено от княз Александър I Батенберг след извършения от него държавен преврат през 1881 г. Князът суспендира Търновската конституция и назначава служебно правителство начело с руския ген. Й. К. Ернрот, което да проведе избори за Велико Народно събрание. Тези действия на княза са подкрепени от Русия и Австро-Унгария. В обстановка на фактическо военно положение изборите са проведени и на 1 юли 1881 г. II Велико Народно събрание започва своята работа. То гласува извънредни пълномощия на княза за срок от 7 г., дава му право да създава нови учреждения, а след изтичането на определения срок ново Велико Народно събрание трябва да измени конституцията в духа на осъществените консервативни промени. Опозиционното движение срещу режима под ръководството на Либералната партия се засилва с всеки изминал ден. Князът се стреми да укрепи властта си с помощта на руските генерали Н. Соболев и А. Каулбарс, които поставя на 23 юни 1882 г. начело на правителството. Много скоро обаче между руските генерали и консерваторите възникват остри противоречия относно въпроса за жп строителство в България. Руските генерали търсят подкрепата на \"крайните либерали\" начело с П. Каравелов, които настояват за пълно възстановяване на конституцията. Консерваторите от своя страна се ориентират към сближаване с \"умерените либерали\", водени от Драган Цанков, които са склонни да допуснат промени в конституцията. През август 1883 г. е подписано споразумение между консерваторите и крилото на Драган Цанков, според което Търновската конституция ще се възстанови, но \"умерените либерали\" се ангажират да съдействат за промяната и в консервативен дух. На 6 септември 1883 г. князът издава манифест, с който възстановява Търновската конституция. Съставено е коалиционно правителство от \"умерени либерали\" и консерватори начело с Драган Цанков. На 5 декември 1883 г. то прокарва в Народното събрание исканите промени в конституцията. Князът се отказва от Режима на пълномощията. На проведените парламентарни избори на 27 май 1884 г. \"крайните либерали\" печелят убедително. Съставено е правителство начело с П. Каравелов, което изцяло възстановява конституцията. \r\n1880 г.  \r\nБългария е приета за член на Международната телеграфна конвенция. \r\n1879 г.  \r\nБългария е приета за член на Всемирния пощенски съюз, основан на 1 юни 1878 г. с Парижката конвенция.", "date": "2019.07.01", "title": "Денят 1 юли в българската история"}
{"url": "http://www.focus-news.net/news/2019/07/01/2675598/sofiyska-voda-vremenno-shte-prekasne-vodosnabdyavaneto-v-chast-ot-selo-kazichene.html", "text": "„Софийска вода” временно ще прекъсне водоснабдяването в част от село Казичене. Това съобщиха от пресцентъра на  „Софийска вода“ .  \r\nВъв връзка с подмяна на спирателни кранове на ул. „Изгрев“ в село Казичене се налага спиране на водоподаването от 10.00 до 20.00 часа на клиентите на „Софийска вода”, живеещи в района на: ул. „Христо Ботев“, ул. „Пейо Яворов“, ул. „Никола Петков“, ул. „Витоша“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Изгрев“ ъгъла с ул. „Хан Аспарух“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.07.01", "title": "„Софийска вода” временно ще прекъсне водоснабдяването в част от село Казичене"}
{"url": "http://www.focus-news.net/news/2019/07/01/2675600/pravoslavnata-tsarkva-proslavya-svetite-bezsrebrenitsi-kozma-i-damyan.html", "text": "На 1 юли всяка година Православната църква прославя светите безсребреници Козма и Дамян. По този повод и във връзка с празничния неделен ден, когато си спомняме и за възвръщането на честните мощи на преподобни Йоан Рилски Чудотворец, във всички епархии на Българската православна църква се отслужва празнична Света Литургия. Празникът се почита сред народа като Свети Врач. Много чудни изцеления преписват преданията на двамата братя лечители. Голяма част от тях разказват за тяхната безкористност и вярност към клетвата - да лекуват единствено с името Божие и в името на живота, без да взимат и грош за това. Според вярванията вечерта срещу празника болни, недъгави и слепи отиват и преспиват в църква или параклис на светците. Сутринта се мият с лековита вода от аязмата. Обрича се и курбан на лечителите. Меси се хляб и се раздава за здраве. Врачки и баячки, народни лечители разпределят и сортират набраните билки на Еньовден и изсъхнали вече билки. Жените не работят нищо, за да не се разболеят семействата им и домашните животни. Народните лечители също не работят на празника на своите покровители, защото „няма да им се хване лекът\".", "date": "2019.07.01", "title": "Православната църква прославя светите безсребреници Козма и Дамян"}
{"url": "http://www.focus-news.net/news/2019/07/01/2675603/api-ot-0800-do-1700-chasa-dvizhenieto-po-patya-asenovgrad-chepelare-shte-se-ogranichava-poetapno-za-otstranyavane-na-kamani-ot-skatovete.html", "text": "От днес до 5 юли от 08.00 до 17.00 часа поетапно ще се ограничава движението на моторните превозни средства по път II-86 Асеновград – Чепеларе поради почистване на паднали камъни зад предпазната мрежа на крайпътните скатове. Това съобщиха от  Агенция „Пътна инфраструктура“ . Автомобилите ще се пропускат в интервали от 30 - 40 минути след отстраняване на скалната маса. Необходимо е шофьорите да се движат с повишено внимание и съобразена скорост, като спазват стриктно поставената сигнализация.", "date": "2019.07.01", "title": "АПИ: От 08.00 до 17.00 часа движението по пътя Асеновград - Чепеларе ще се ограничава поетапно за отстраняване на камъни от скатовете"}
{"url": "http://www.focus-news.net/news/2019/07/01/2675601/plovdiv-mitropolit-nikolay-shte-oglavi-arhiereyska-sveta-liturgiya-za-praznika-na-svetite-bezsrebrenitsi-i-chudotvortsi-kozma-i-damyan-v-kuklenskiya-manastir.html", "text": "Митрополит Николай ще оглави архиерейските богослужения за празника на светите безсребреници и чудотворци Козма и Дамян в Кукленския манастир, предаде репортер на  Агенция „Фокус“ . От 9.00 часа Негово Високопреосвещенство Пловдивският митрополит Николай ще оглави Архиерейска света Литургия в манастира „Св. безсребреници и чудотворци Козма и Дамян“ край град Куклен. \r\nНикола ПЕТКОВ", "date": "2019.07.01", "title": "Пловдив: Митрополит Николай ще оглави Архиерейска света Литургия за празника на светите безсребреници и чудотворци Козма и Дамян в Кукленския манастир"}
{"url": "http://www.focus-news.net/news/2019/07/01/2675604/denyat-1-yuli-v-svetovnata-istoriya.html", "text": "Наполеон извършва десант в Александрия на 1 юли през 1798 година. През 1863 година започва решаващото сражение в Гражданската война в САЩ – битката при Гетисбърг. На същия ден, но през 1907 година САЩ създават първите в света военновъздушни сили. През Втората световна война след осеммесечна обсада от хитлеристките войски пада Севастопол (1942 година). През 1979 г. в продажба е пуснат популярният аудио плейър “Walkman” на фирмата “Сони”.През 1980 г. поради повишаването на цените на месото и колбасите в редица предприятия в Полша избухват стачки, на следващия ден стачната вълна обхваща цялата страна. Хонгконг е предаден на Китай.   \r\n2018 г.  \r\nКандидатът на левицата в Мексико печели президентските избори. Новият държавен глава е 64-годишният Андрес Обрадор - досегашният кмет на столицата. Обрадор получава 53% от гласовете. \r\n2017 г.  \r\nЕтиопският политик Тедрос Аданом встъпва в длъжност като първият генерален директор на Световната здравна организация от африкански произход.  \r\n2017 г. \r\nКанада празнува 150 години от създаването си (1867 г. ) \r\n2016г.  \r\nКанада разположи 1000 войници в Латвия за един от четирите батальона, които НАТО сформира в Източна Европа в отговор на руското анексиране на Крим. \r\n2014 г.  \r\nПредседателството на Европейския парламент е разделено на два мандата по 2,5 години. За първия мандат с абсолютно мнозинство (над 50%) при тайно гласуване е избран лидера на групата на социалистите в Европейския парламент Мартин Шулц. Втория мандат ще се заеме от представител на Европейската народна партия. \r\n2014 г.  \r\nБившия френски президент Никола Саркози е арестуван по обвинение в корупция. \r\n2014 г.  \r\nПравителството на Япония начело с министър-председателят Шинзо Абе приема резолюция според която, за първи път след Втората световна война японските въоръжени сили могат да участват в акции извън граница. \r\n2014 г.  \r\nПредседателството на Съвета на ЕС преминава от Гърция към Италия за половин година. \r\n2014 г.  \r\nХуан Карлос Варела официално поема президентството на Панама. \r\n2014 г.  \r\nВ Хонконг се провежда многохиляден протест за промяна на изборната система в пряка. \r\n2013 г.  \r\nХърватия се присъединява към ЕС. \r\n2012 г.  \r\nВ Сенегал се провеждат парламентарни избори. \r\n2012 г.  \r\nКипър става новият ротационен председател на ЕС. \r\n2011 г.  \r\nПолша оглавява Съветът на Европейския съюз. \r\n2011 г.  \r\nПо инициатива на краля на Мароко Мохамед VI в страната се провежда референдум по новия проект за конституционни реформи. \r\n2002 г.  \r\nОснован е Международният наказателен съд, който разглежда дела на лица за геноцид, престъпления срещу човечеството, военни престъпления и престъпления на агресия. \r\n2001 г.  \r\nАлександър Праматарски получава вот на доверие от Върховния съвет на Демократическата партия. \r\n1999 г.  \r\nШотландия открива първия си парламент след повече от 300 години. \r\nШотландия е историко-географски район на Великобритания. Има известни автономни права. Площта й е 78 764 кв.км. Населението е 5 194 700 души. Административният център на Шотландия е Единбург. В древността територията на Шотландия е населена с пикти и келти. През І в. устоява на римското нашествие. През V-VІ в. се заселват скоти (оттук произлиза името й), брити и англосакси. През 563 г. Шотландия е покръстена. ІХ век се характеризира с нормански нападения. През ХІ в. е образувано единно шотландско кралство Скотия. Тринадесети век се характеризира с опитите на Англия да покори Шотландия. През 1296 г. крал Едуард I присъединява Шотландия. През 1314 г. независимостта на страната е възстановена. През ХІV-ХV в. по време на Стогодишната война Шотландия на Стюартите е в съюз с Франция. Средата на ХVІ в. е създадена презвитерианска църква. През 1603 г. след смъртта на Елизабет I Тюдор короната е наследена от Джеймс IV Шотландски (Джеймс I Английски). Шотландия се обединява с Англия чрез лична уния. През 1651-1652 г. при Оливър Кромуел Шотландия насилствено е присъединена към Англия (официално с унията от 1707 г.). През 1997 г. с референдум е одобрено създаването на автономен парламент. Две години по-късно са проведени първите избори за местен автономен парламент. \r\n1997 г.  \r\nХонконг е предаден на Китай. \r\nХонконг е географска територия в Азия, в югоизточната част на Китай на брега на Южнокитайското море. Състои се от две части: о-в Сянган и малък участък от п-в Дзюлун - китайска територии, отнети от Великобритания през 1842 г., а също - по-голямата част от п-в Дзюлун с прилежащите острови (т. нар. Нова територия), дадени под аренда от Китай на Великобритания през 1898 г. за срок от 99 години. Площта на Хонконг е 1 066 кв. км., а населението - 6 500 000 жители, над 98% от които - китайци. Официален език - английски и китайски. \r\n1980 г.  \r\nПоради повишаването на цените на месото и колбасите в редица предприятия в Полша избухват стачки, на следващия ден стачната вълна обхваща цялата страна. \r\n1979 г.  \r\nВ продажба е пуснат популярният аудио плейър “Walkman” на фирмата “Сони”. \r\n1969 г.  \r\nПодписан е Договор за неразпространение на ядреното оръжие от СССР, САЩ, Великобритания и други страни. Договорът влиза в сила на 5 март 1970 г. Задължава ядрените държави да не продават на неядрените страни ядрено оръжие, да не им помагат за неговото производство или закупуване. Задължава неядрените държави да не приемат ядрено оръжие, да не го произвеждат, да не търсят и да не приемат помощ за неговото производство. Това се отнася и за взривните ядрени устройства, използвани за мирни цели. Контролът се осъществява с помощта на Международна агенция по атомна енергия (МАГАТЕ). Договорът не ограничава развитието на изследванията, производството и използването на разпадащи се ядрени материали за мирни цели под контрола на МАГАТЕ. \r\n1946 г.  \r\nСАЩ провеждат първия ядрен опит след края на Втората световна война. Той се провежда на тихоокеанския атол Бикини. \r\n1944 г.  \r\nПод егидата на ООН започва конференцията в Бретън Уудс, формулирала следвоенната международна финансова политика. \r\nБретън-Уудската икономическа система е приета със спогодба през 1944 г. Това е система, която регламентира действията на учредения тогава Международния валутен фонд. Основава се на неизменното съотношение между щатския долар и цената на златото (35 долара за 1 унция злато) и неизменните паритети между долара и останалите основни валути. Чрез нея валутните курсове се ограничаваха от т. нар. интервенционни точки, които се отклоняваха с един процент над или под установените паритети. Поради възникнала криза, вследствие на спекулативни валутни операции в края на 1971 г. системата е отменена. На нейно място са въведени плаващите валутни курсове. \r\n1942 г.  \r\nВ хода на Втората световна война след осеммесечна обсада германските войски превземат Севастопол. \r\nСевастопол е град в Украйна, Кримска област. Основан е през 1783 г. като военноморско пристанище и крепост. Прославя се с героичната си отбрана през 1854-1855 г. по време на Кримската война и през 1941-1942 г. по време на Втората световна война. \r\n1916 г.  \r\nЗапочва битката при Сома, решаваща за изхода на Първата световна война, една от най-кръвопролитните за тази война – само през първия й ден двете страни дават над 21 000 жертви. По време на тази битка за първи път са включени танкове. Първите верижни бронирани танкове се използват от английската армия. В боя участват 32 машини. Те са конструирани от Ърнест Суинтън. \r\nСома е река в Северна Франция с дължина – 245 км. и площ на басейна – 5 500 кв. км. Протича по равнините на Пикардия, влива се в пролива Ламанш. 1911 г.  \r\nПолският биохимик Казимир Функ открива витамините и въвежда термина “витамин”. \r\nВитаминът е органично вещество, необходимо за нормалната жизнена дейност на организма. \r\n1907 г.  \r\nСАЩ създават първите в света военновъздушни сили. \r\n1905 г.  \r\nАлберт Айнщайн официално излага своята теория за относителността. \r\nАлберт Айнщайн е роден през 1879 г. в Улм, Германия. Той е германски физик теоретик и математик, един от създателите на съвременната физика. Той е роден в Германия, живее в Швейцария. Там завършва училището в Аарау при проф. Вебер, след което през 1900 г. се дипломира като преподавател по физика в Цюрихската политехника. През 1902 г. започва работа във федералното Бюро за патенти в Берн като експерт. Жени се за Милеве Марич, негова състудентка и отново се връща в Германия, а през 1933 г. емигрира в САЩ. През 1905 г. Айнщайн създава частната, а през 1907-1916 г. и общата Теория на относителността. Автор е на основни трудове по квантова теория на светлината. Той въвежда термина \"фотон\" през 1905 г., открива Закона за фотоефекта, основния закон на фотохимията, наречен Закон на Айнщайн и доказва теоретично индуцираното излъчване през 1917 г. Развива статистическата теория на Брауновото движение, като полага основите на теорията за флуктуацията и създава квантовата статистика на Бозе-Айнщайн. От 1933 г. Айнщайн работи върху космологията и единната теория на полето. Инициатор е за създаването на Йерусалимския университет през 1925 г. През 30-те години на ХХ век той се обявява срещу фашизма, а през 40-те – срещу използването на ядрено оръжие. През 1940 г. пише писмо до американския президент за опасността от създаването на ядрено оръжие в Германия, с което стимулира ядрените изследвания в САЩ. През 1921 г. получава Нобелова награда за трудовете по теоретична физика и по-точно за закона за фотоефекта. \r\n1877 г.  \r\nЗапочва първият турнир по тенис в Уимбълдън. Шампион при мъжете (единственото състезание, което се провежда тогава) става англичанинът Спенсър Гор. \r\n1863 г.  \r\nЗапочва битката при Гетисбърг – решаващото сражение от Гражданската война в САЩ, завършило три дни по-късно с победа за Севера. \r\nВ периода 1861-1865 г. се води гражданската война в САЩ между Северните и Южните щати. Тя е предизвикана от противоречията между робовладелската олигархия, от една страна, и буржоазията, фермерите и работниците – от друга. Избирането на кандидата на Републиканската партия Е. Линкълн за президент през 1860 г. служи като предлог за отцепването на 11 южни щата в Конфедерация и за начало на военните действия. \r\nПрез първия етап на войната (1861-1862 г.) войските на Юга имат надмощие и нееднократно застрашават федералната столица Вашингтон. Революционните действия на новото правителство – приемането на закона за хоумстедите, освобождаването на робите и други, водят до прелом в хода на войната (1863-1865 г.). Изходът на битката при Гетисбърг през юли 1863 г. е провал на последния опит на Юга за настъпление. Походите на армията на Севера под командването на генерал У. Шърман и генерал Ю. Грант разчленяват Конфедерацията, изтощават силите й и войските й капитулират на 9 април 1865 г. Гражданската война е най-кръвопролитният и най-разрушителният конфликт в историята на САЩ, но резултатите от нея осигуряват бързо икономическо развитие на страната. \r\n1847 г.  \r\nВ САЩ започват да се продават първите залепващи се пощенски марки. \r\n1798 г.  \r\nНаполеон Бонапарт извършва десант в Александрия. \r\nНаполеон Бонапарт е френски император. Роден е в град Аячо на остров Корскика през 1769 г. През 1785 г. той завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи и потегля обратно за Франция. Основната му грешка в руския поход е не толкова военна, колкото политическа Вместо да даде свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. В тези условия прогресивните идеи на Френската революция са обявени за реакционни. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на остров Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. Наполеон Бонапарт умира на 5 май 1821 г. След смъртта му са публикувани неговите \"Мемоари от о-в Света Елена\" и \"Мемоари\", продиктувани по време на заточението. \r\nНа тази дата са родени: \r\n1961 г.  \r\nРодена е Даяна Спенсър – принцеса на Уелс. Родена е в аристократично семейство. Баща й е осмият лорд Спенсър и след неговата смърт през 1975 г. тя наследява титлата лейди Даяна Спенсър. След развода на родителите си през 1969 г. Даяна остава да живее при баща си в семейната къща в областта Сандрингам, където се запознава с кралското семейство. Даяна и Чарлз започват да излизат заедно през 1980 г. Принц Чарлз й предлага брак през февруари 1981 г. Сватбата им се състои на 29 юли 1981 г. От брака си двамата имат двама сина принц Уилям Артур Филип Луис (1982 г.) и принц Хенри Чарлз Албърт Дейвид (1984 г.). През юли 1996 г. Чарлз и Даяна оповестяват решението си да се разведат. Разводът става факт на 28 август 1996 г. В течение на години принцеса Даяна развива огромна благотворителна дейност. Лейди Даяна умира на 31 август 1997 г. при катастрофа във Франция. \r\n1961 г.  \r\nРоден е американският лекоатлет Карл Люис, многократен олимпийски шампион в спринта и дългия скок. \r\n1929 г.  \r\nРоден е Джералд Морис Еделман – американски биохимик, член на Американската академия за изкуства и наука, на Нюйоркската Академия на Науките. Носител е на Нобелова награда за физиология и медицина за 1972 г. (заедно с Р. Р. Портър). През 1950 г. завършва Урсинус колидж. Доктор е по медицина от 1954 г. От 1957 г. работи в Рокфелеровия институт за медицински изследвания (професор от 1966 г.). Основните му проучвания са върху изучаването на първичната и третичната структура на белтъчините, главно на антителата (имуноглобулини), върху строежа на повърхността на клетките. Прилага нови методи на фракциониране на антитела и клетки, разработва метода на флуоресцентната спектроскопия на белтъчините. Открива, че молекулата на имуноглобулина се състои от четири полипептидни снопчета. \r\n1921 г.  \r\nРоден е Йежи Стефан Ставински – полски сценарист, писател и режисьор. Участник е в антифашистката съпротива. През 1951 г. завършва Варшавския университет. Печата от 1952 г. Пише сценарии, в които осмисля героиката и трагедията на Втората световна война, както и битовокомедийни проблеми на съвременността. Сценарист е на “Човек на релсите” (1957 г.), “Дезертьор” (1958 г.), “Канал” (1958 г.), “Еронка” (1958 г.), “Покушение” (1959 г.), “Кривогледо щастие” (1960 г.), “Кръстоносци” (1960 г.), “Съвременна история” (1960 г.), “Любовта на 20-годишните” (1962 г.), “По следите на Адам” (1970 г.), “Голямата любов на Балзак” (тв, 1973 г.), “Акция край арсенала” (1977 г.), “Обратен билет” (1978 г.), “Бащата на кралицата” (1979 г.), “Рожденият ден на един млад варшавянин” (1980 г.). Режисьор на “Развод няма да има” (1964 г.), “Пингвин” (1965 г.), “Предпразнична вечер” (1966 г.), “Кой вярва в духове” (1977 г.), “Час пик” (1973 г.), “Рожденият ден на Матилда” (1975 г.), “Гражданинът Пишчук” (1989 г.), “Полковник Квятковски” (1995 г.). \r\n1915 г.  \r\nРоден е Уили Диксън – американски блуспевец и басист. Блусовете му имат голямо значение за оформянето на рокендрола. Професионалната си кариера на музикант започва в началото на 50-те години. Освен като вокалист, участва като басист в записи на Чък Бери, Бо Дидли, Мъди Уотърс и др. През 70-те години изнася концерти с групата си \"Чикаго блус ол’старс\". Албуми: \"Willie Dixon-Catalyst\" (1973 г.), \"I Am the Blues\" (1975 г.), \"Mighty Earthquake & Hurricane\" (1983 г.), \"The Original Wang Dang Doodle\" (1995 г.), \"Poet of The Blues\" (1998 г.). \r\n1872 г.  \r\nРоден е Луи Блерио – френски инженер, един от пионерите на авиацията, конструктор на самолети и пилот. Отначало започва да конструира летателни апарати с махащи крила (1900 г.). По-късно строи безмоторни и моторни самолети. През 1908 г. извършва непрекъснат полет от 14 км. На следващата година прелита пролива Ламанш, широк 42 км. Това е първото прелитане над море, което Блерио осъществява за 37 минути. \r\n1804 г.  \r\nРодена е Жорж Санд – френска писателка. Учи в английски католически манастир в Париж. През 1831 г. заедно с писателя Жул Сандо издава романа “Розово и бяло”. Санд се изгражда като писателка в обстановката на обществен подем във Франция след Юлската революция (1830 г.). Първият й самостоятелен роман – “Индиана”, подписан с псевдонима Жорж Санд, излиза през 1832 г. Романите “Валентина” (1832 г.), “Лилия” (1833 г.), “Жак” (1834 г.) са изпълнени с бунтарски индивидуализъм и поставят писателката в редиците на демократичните романтици. През 40-те години на ХIХ в. участва в издаването на антиклерикални ляворепубликански списания и вестници. Активно участва във Февруарската революция 1848 г., но е близка и до радикалните кръгове на левите републиканци. След юни 1848 г. се оттегля от активна обществена дейност и пише романите: “Жан де ла Рош” (1859 г.), многотомната “История на моя живот” (1854-1855 г.) и др. Умира на 8 юни 1876 г. \r\n1798 г.  \r\nРодена е Александра Феодоровна – руска императрица, съпруга на император Николай I, дъщеря на пруския крал Фридрих Вилхелм III. Омъжва се за император Николай на 20 юни 1817 г. Като императрица се занимава с благотворителна дейност – покровителства детски домове, болници и домове за стари хора. \r\n1646 г.  \r\nРоден е Готфрид Вилхелм Лайбниц – немски философ идеалист, математик, физик, езиковед. От 1676 г. служи на хановерския херцог. По молба на Петър I разработва проекти за развитие на образованието и държавно управление в Русия. В духа на рационализма развива учението за природната (вродена) способност на ума да познава висшите категории на битието и всеобщите и необходими истини на логиката и математиката. Един от създателите на диференциалното и интегралното смятане. \r\nНа тази дата умират: \r\n2009 г.  \r\nУмира Марлон Брандо - американски актьор. \r\n2001 г.  \r\nУмира - Николай Геннадиевич - съветски и руски физик, носител на Нобелова награда за физика (1964) заедно с Александър Прохоров и Чарлз Хард Таунс за работата си в областта на квантовата електроника, довела до създаването на лазера и мазера. Чуждестранен член на Българската академия на науките (1974). \r\nПрез 1950 г. се жени за Ксения Тихоновна Назарова. Има 2 сина: Генадий (1954) и Дмитрий (1963). \r\n1928 г.  \r\nУмира Векослав Клаич – хърватски историк, професор от Загребския университет (1893-1922 г.), почетен доктор на Пражкия университет (1922 г.). През 1873 г. завършва Виенския университет. Съчиненията му са посветени на средновековната история, историята и географията на Хърватия, средновековната история на Босна, историята на хърватската музика. Неговият основен труд е многотомна история на Хърватия (описваща събитията до 1608 г.). Опитва се да обясни възникването на хърватската държава с прииждането на седем или осем племена от хървати завоеватели, които подчиняват славяните и образуват особена привилегирована прослойка от населението, от която се формира господстващата класа на хърватското общество. \r\n1896 г.  \r\nУмира Хариет Бичър Стоу – американска писателка. Тя става известна със своя роман \"Чичо Томовата колиба\" (1852 г., преведен и на български), в който се проявява като ревностна защитничка на свободата на робите в Америка. \r\n1885 г.  \r\nУмира Херман Фелинг – германски химик органик и технолог. \r\nТой е роден на 9 юни 1812 г. в Любек. Завършва Хайделбергския университет (1837 г.), работи в лабораторията на Ю. Либих. От 1839 г. е професор във Висшето техническо училище в Щутгарт. Изследва многоосновните органични киселини, получава паралдехид (1838 г.), бензонитрил и сукцинимид (1844 г.). Предлага реактив за определяне на простите захари (монозахариди) през 1850 г. В областта на техническата химия изследва минералните води, дъбилните вещества, процесите на хлебопроизводството и др. Участва в обработката на много раздели от книгата на Х. Колбе “Учебник по органична химия” (в три тома, 1854-1877 г.), редактор (от 1871 г.) на известното ръководство “Нов химичен речник”. \r\n1876 г.  \r\nУмира Михаил Александрович Бакунин – руски общественик, публицист, краен радикал, един от основателите и теоретиците на анархизма и народничеството. \r\nРоден е на 30 май 1814 г. Завършва артилерийско училище в Петербург; офицер е. През 1835 г. напуска армията. Дружи с Г. Белински, А. Херцен, Н. П. Огарьов. Последовател е на философията на Фихте, по-късно – на Хегел. От 1840 г. живее в Западна Европа (Германия, Швейцария, Белгия, Франция). В Париж се сближава с П. Прудон (1844 г.). Активно участва в революцията (1848 г.). Участва в славянския конгрес в Прага (1848 г.) и в избухналото по време на конгреса въстание (12/17 юни 1848 г.). През май 1849 г. е един от ръководителите на въстанието в Дрезден. След потушаването му е арестуван и осъден на смърт (1850 г.). По-късно смъртното наказание е заменено с доживотен затвор. През 1857 г. е изпратен на заточение в Сибир, през 1861 г. успява да избяга в Лондон. Бакунин е против всякаква държава, обявява се против използването на работническата класа от нея. Противник е и на марксистката догма за диктатурата на пролетариата, ограничаваща свободата на човешкия дух. Основни движещи сили за радикално преобразуване на обществото според него са селяните, занаятчиите, дребните собственици и лумпен-пролетариатът. Михаил Бакунин смята, че руският селянин е роден социалист и само той може да осъществи радикалното преустройство на Русия. В края на 1864 г. става член на Международното работническо дружество (т. нар. Първи Интернационал). Поради теоретични разногласия с К. Маркс по-късно е изключен (1872 г.). Основният му труд е \"Държавност и анархия\". \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.01", "title": "Денят 1 юли в световната история"}
{"url": "http://www.focus-news.net/news/2019/07/01/2675602/ramadan-atalay-ako-evrohold-reshat-s-pokupkata-na-chez-da-pravyat-politika-nyama-da-stignat-daleche.html", "text": "Ако „Еврохолд” решат с покупката на ЧЕЗ да правят политика, няма да стигнат далече. Това каза Рамадан Аталай, ДПС, в разговор с Илиана Беновска в предаването “Беновска пита” по „Радио К2” и „Канал 3”, съобщиха от  екипа на предаването \r\n„Озари ли се 44-то Народно събрание от духовитото и винаги изпълнено с новини присъствие на народния представител от ДПС Делян Пеевски?“, попита в началото на разговора водещата Илиана Беновска. Рамадан Аталай отговори, че ако въпросът е дали Делян Пеевски има принос в политиката, то отговорът със сигурност е „да“. „Не, не питам дали има принос в политиката, питам съвсем сериозно“, уточни водещата. Събеседникът ѝ отговори: „Съвсем сериозно казвам – смятам, че винаги присъства в политиката, понякога даже медиите излишно преекспонират неговото участие“. „Какво излишно, той е желан събеседник“, заяви водещата Илиана Беновска. „Ами поканете го, мисля, че няма да Ви откаже“, отговори народният представител. „Г-н Пеевски, каня Ви да ми гостувате, бъдете добре дошъл“, обърна се от ефира водещата към народния представител от ДПС. \r\n„Разбегът на ДПС, да използвам този спортен термин, разшири ли се с неговото присъствие, с идеите, които дава и които се изговарят по отношение на ДДС, по отношение на субсидиите, по отношение на безплатните детски градини, учебници и т.н.?“, попита водещата Илиана Беновска. Рамадан Аталай отговори, че ДПС никога не е разчитало само на определени личности, а решенията винаги са се взимали колективно. Спорове разбира се има и в оперативното бюро, и в парламентарната група. Що се отнася до предложенията за намаляването на ДДС за някои стоки, народният представител заяви, че според него е време част от средствата да остават у хората, но не и у  производителите. „Направили ли сте финансови разчети, защото БСП предлагат разни неща от време на време, но когато ги попиташ за финансовите разчети, казват – ще ги правим после“, попита водещата Илиана Беновска. Събеседникът ѝ отговори, че в никакъв случай не може да се сложи знак за равенство между БСП и ДПС, той подчерта, че ДПС е либерална формация и има свои собствени виждания. „Но ако се върнем на темата за детските градини и ДДС за книгите, смятам, че дори финансовият министър не би трябвало да опровергае нашите предложения. Даже си позволих в една медия да свържа и субсидиите на партиите с детските градини. Но беше време, ако искаме демографската криза да бъде съвсем на други релси, на друго равнище, ако всички политици смятат, че наистина по някакъв начин трябва да допринесат за развитието на демографската криза, ние трябва да започнем от детските градини, от равния старт за децата, трябва да направим така, че общините да бъдат освободени от тези такси, които родителите плащат и ред други облекчения, свързани с детските градини и с децата за книгите, за учебниците имахме предвид повече“, категоричен беше Рамадан Аталай.  \r\n„Може ли да Ви попитам нещо в тази връзка, колко кмета имате вие, най-известен е Хасан Азис в Кърджали, който е и заместник-председател на сдружението на общините“, попита водещата Илиана Беновска. Рамадан Аталай отговори, че ДПС управлява 36 общини и един областен град. „Ще ми позволите ли като многодетен родител да споделя нещо, което много пъти съм предлагала, ама никой не се решава, сега ще опитам и на местните избори. Не е ли редно, когато държавата не го прави, по примера на Орбан да поощрява младите семейства с образование, ценз, работещи на светло, като не го прави държавата, не е ли редно общините да заделят малко от своя скромен бюджет може би  и когато има майки и бащи със средно, с висше образование, те да получават някакви облекчения за тези деца, например настаняване в детски градини?“, продължи водещата. Събеседникът й отговори, че точно Орбан не му е любимият политик и едва ли трябва да се посочва точно той. Водещата отвърна, че според нея примерът на унгарския премиер в това отношение е добър и попита ДПС дали може да се превърне във флагман в това отношение. Народният представител заяви, че в много от общините, управлявани от ДПС, таксите за детски градини са доста облекчени и много кандидат кметове на движението го заявяват още в предизборната си платформа. „А бихте ли се решили да вземете партийно решение това да бъде като едно от обещанията ви в предизборната кампания?“, попита водещата Илиана Беновска. Гостът й отговори, че усилията на общините не са достатъчни и затова ДПС иска на централно ниво да постави въпроса. За съжаление в момента управляващите от ГЕРБ не подкрепят предложенията на ДПС, но според Аталай те имат желанието да го направят. \r\n„Нали няма да позволите да се реши този въпрос, когато внуците на Бойко Борисов трябва да станат родители“, попита водещата Илиана Беновска. Рамадан Аталай отговори, че този въпрос би трябвало да бъде зададен към премиера, защото от ДПС са направили вече своето предложение и в него няма никакъв популизъм. „Ще го питате ли“, продължи водещата. Народният представител отговори: „Аз винаги го питам и от вашите предавания понякога му задавам такива въпроси и впоследствие излиза, че ГЕРБ ги решават, но въпреки всичко, който и да е, ние сме съгласни, стига този проблем да бъде решен“. \r\nРамадан Аталай заяви, че по въпроса със субсидиите се чуват всякакви мнения, но истински дебат не се води. „Но вие отказахте да се срещнете с ГЕРБ“, отбеляза водещата Илиана Беновска. Събеседникът ѝ отговори, че такава среща се е състояла. Той заяви категорично, че с предложението си в момента ГЕРБ постъпват безотговорно, защото от приемането на този законопроект зависи съдбата на всички политически формации, а и на България като цяло. „Онзи ден видяхте ли тук плакатите на митингите, че народът е против политическите партии? Имах време днес, отворих сайтовете, един плакат – „народът против политическите формации“. Всяка държава, всяка демокрация се управлява чрез политически формации“, категоричен беше народният представител. „Управлява се и чрез гражданското общество“, отбеляза водещата. Събеседникът ѝ отговори, че, разбира се, гражданското общество има своето място, но подчерта: „Но когато една политическа формация, излизайки на избори с платформата си и намира гласоподаватели, които подкрепят програмата и платформата, тогава приканвам неправителствените организации да се превърнат в политически формации и да излязат и те така, за да могат да се кандидатират и да са онези „глупаци”, които искат да управляват държавата”. „И да управлявате може би на свои разноски, да се самофинансирате”, добави водещата Илиана Беновска. Гостът ѝ отговори, че в момента имаме система, която може и да не е перфектна, но определено работи. Щом ще я сменяме, трябва много внимателно да преценим каква точно система ще възприемем. „Защо сме противници на субсидирането извън държавата? Защото аз съм свидетел, работил съм, когато не е имало субсидиране на политическите формации, имаше даренията, даренията обаче тогава не бяха на светло! Сега ние казваме – дайте дарения, тези дарения да излязат на светло и всеки да знае каква политическа формация или каква идеология, или каква програма на съответната политическа формация подкрепя. Иначе ще излезе така, че г-н Борисов какво казва сега? Казва – ами народът така иска! Ако си сериозен политически лидер, понякога трябва да вземеш и решения, които в момента не са в изгода на избирателя ти, но след време, след година, след две, след три, тогава ще се види твоето решение дали е в интерес на държавата и обществото!”, категоричен беше народният представител. \r\n„А имате ли разработено предложение за промяна в Закона за политическите партии? Борисов така отговори на мой въпрос в Министерски съвет, че за субсидиите трябва да се мине през този закон, в което да се разработи този американски модел например, защото за него само се говори”, попита водещата Илиана Беновска. Рамадан Аталай отговори, че когато се опитваме да направим нещо от днес за утре възникват и въпросите. „Готови ли сме да сринем тази къща, но поставили ли сме вече основите за следващата или още градим? Ами то не се знае какво ще градим”, заяви той.  \r\n„Ето сега се сещам един въпрос и той не е единичен, помните скандала с дарителите на БСП, от списъка със социално слаби и всякакви други, който беше сложен в Сметната палата на предишните парламентарни избори, изскочи името на брата на депутата от БСП Георги Стоилов, Илия, който пък е обвинен за участие в престъпна група, занимаваща се отвличания, рекет и изнудване! Взимам го като нарицателен пример!”, припомни случая водещата Илиана Беновска. Рамадан Аталай още веднъж подчерта, че финансирането на политическите партии трябва да бъде открито и прозрачно. „А не от предполагаеми или Вие както казвате обвинени, но не и доказани все още!”, добави той.  \r\n„Но виждате, че Борисов поиска оставките на някои от „апартаментгейт”, но после се оказа, че нито Цветанов бил виновен, нито заместник-министърката на спорта била виновна, но те си подадоха оставката!”, заяви водещата Илиана Беновска. Рамадан Аталай каза, че тази тема наистина е доста сериозна и не му се иска да навлиза в дълбочина, но смята, че проблемите между Борисов и Цветанов не са появили след „апартаментгейт”, а са по-стари. „Знам, когато Цветанов сутрин излизаше по телевизията, започваше – „единственият първи лидер е г-н Борисов”, това на политически език означава – „Цецо, ако днес не кажеш, че аз съм лидерът, значи ще си имаме друг разговор с теб”. Така го разбирам аз политически”, обясни народният представител от ДПС. „Какво, че Борисов все едно му е казвал – „Цецо, хвали ме”? Това ли казвате”, попита водещата Илиана Беновска. Събеседникът ѝ отговори: „Не, на политически език това означава – „Цецо, с теб не можем да се разберем кой е първи в тази партия”. „А, той Цветанов се състезава с Борисов”, попита водещата. Гостът ѝ отговори, че така предполага. \r\n„На 7 юни в неделя ГЕРБ имат форум, дали Цветанов, правят се залози в БСП, дали Цветанов ще дойде, дали ще бъде поканен, дали ще бъде допуснат? Това щяло да бъде знак”, попита водещата Илиана Беновска. Рамадан Аталай отговори: „Не искам да влизам в ролята на политически анализатор, ако имах поне част от възможностите на баба Ванга щях да Ви кажа какво ще се случи, но след всичко това, което се случва в момента в ГЕРБ, може с едно изречение да се обясни – там ври и кипи, няма спокойствие! Спокойствието как и по какъв начин ще се въведе, това си е лична работа на формацията ГЕРБ!”. Той добави, че все пак партиите са живи организми и е нормално да има търкания понякога, дори и в ДПС нещата не винаги са били „по мед и масло”. \r\n„Плавно прехождам към енергетиката и към един конкретен казус, но ще го направя през Цветанов, на мой въпрос в Министерски съвет какво мисли Борисов за покупката на ЧЕЗ от „Еврохолд” и дали е вярно, това добави колежка, че Цветанов седял зад тази покупка, той отговори – „Цветанов е за ГЕРБ като Жан Виденов за БСП и Местан за ДПС”!”, попита водещата Илиана Беновска. Рамадан Аталай й отговори, че по този начин си дава отговор и на предишния въпрос дали Цветанов ще се върне в ГЕРБ. Той обаче добави, че трябва да имаме предвид и факта, че Борисов има навика, когато направи една крачка напред, след това да се връща две назад. „Така е в тангото!”, отбеляза водещата. Събеседникът й продължи, че при предишния опит за закупуване на ЧЕЗ от „Инерком” премиерът изобщо не е бил подготвен и е постъпил много неправилно. Борисов тогава е бил много емоционален, а емоцията не е добър съветник. „Този път като че ли подходи малко по-реалистично. Аз го слушах, той каза – „не е моя работа, работа е на съответните институции, нека да кажат дали сделката ще се случи, или не!”, обясни народният представител. „Но вашият съпартиец Йордан Цонев каза „тежко корупционно мълчание”, припомни водещата Илиана Беновска. Рамадан Аталай продължи, че премиерът има възможност да получава информация от службите и е редно да я поиска. Той припомни, че в края на април КФН е направила проверка на „Еврохолд” и е предала определени документи в ДАНС и прокуратурата. „Нашето желание като сериозна политическа формация е, наистина големите пари винаги търсят тишината, големите пари търсят там, където ще могат да се множат или там, където ще бъдат инвестирани и ще имат спокойствие, но пък премиерът и институциите в България са тези, които първо да кажат дали тези пари са чисти, дали има някой друг, който се намесва, както казахте г-н Цветанов”, заяви Аталай. Водещата подчерта: „Не, не съм го казала аз, това го твърди друга медия, не ме намесвайте! Аз обясних! Нито знам за Цветанов, нито знам за „Еврохолд”, не го твърдя”. \r\nРамадан Аталай изрази мнение, че Законът за енергетиката дава достатъчно възможности сделката за ЧЕЗ да бъде контролирана и проверявана. Той обясни, че при предишната сделка дори е бил прекрачен прагът и по настояване на националистите е въведен текст, че КЕВР трябва да изготви критерии дали съответната търговска организация може да придобие ЧЕЗ. Според народния представител тези критерии е трябвало да бъдат написани в парламента, но тези, които са предложили измененията в закона, не са посмели да го направят, а са натоварили със задачата председателя на КЕВР Иван Иванов. А ако Иван Иванов сгреши в критериите, можем да дадем възможност на ЧЕЗ да осъди България. \r\n„Няма ли напрежение около сделката ЧЕЗ – „Еврохолд” заради това, че всъщност на прага на предстоящите местни избори практически абонатите на ЧЕЗ са един много хубав голям и централен електорат, които ще преминат в ръцете на „Еврохолд”, попита водещата Илиана Беновска. Събеседникът ѝ отговори: „Много надълбоко отидохте! Вижте, няма абонат, на когото му стоиш в края на всеки месец на вратата да плати, да те заобича и да дойде да гласува”. „Не, смисъл дали не могат да бъдат изтъргувани тези абонати, хипотеза”, уточни водещата. Гостът ѝ отговори, че това много трудно би могло да се случи. „Тоест „Еврохолд” не участва в политиката, така ли? Питам Ви за „Еврохолд” – сделката е само политическа или има и икономически мирис”, попита водещата. Рамадан Аталай отговори: „Ако има задкулисие, ако „Еврохолд” са тръгнали, купувайки ЧЕЗ да правят политика, няма да отидат надалеч”, с което завърши участието си в седмичното обзорно политическо предаване „Беновска пита“ по „Канал 3“ и „Радио К2“ на 30 юни 2019 година.", "date": "2019.07.01", "title": "Рамадан Аталай: Ако „Еврохолд” решат с покупката на ЧЕЗ да правят политика, няма да стигнат далече"}
{"url": "http://www.focus-news.net/news/2019/07/01/2675599/yordanka-fandakova-v-sledvashtiya-sos-shte-ima-promeni.html", "text": "В следващия Столичен общински съвет ще има промени. Това каза Йорданка Фандъкова, кмет на София, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването .  \r\nБеновска посрещна кмета на София в студиото с пожелание да има „здрава захапка“ на изборите. Фандъкова коментира, че изборите са най-сериозният изпит за политиците и за нея кампанията е всеки ден още от момента на гласуването до края на мандата. Кметът на столицата сподели, че е ангажирана със сериозна инвестиционна програма и смята, че за 10 години градът е много променен и това е видимо за всички – метрото е 40 километра, а след няколко месеца ще бъдат 52 километра.  \r\n„Лидерът на столичното БСП – Калоян Паргов – апробира ситуацията преди известно време, като спомена, че не би имал нищо против, ако Мая Манолова се кандидатира – БСП да я подкрепи за кмет на София. Това е градската интрига, която се върти в момента. Ако Мая Манолова се яви срещу Вас“, попита Беновска. Фандъкова отговори, че приема всеки опонент на сериозно –  Манолова, Сидеров, Марешки и други, които ще се кандидатират, но за себе си не е взела решение. Кметът на София подчерта, че е важно работата в София да продължи, защото има сериозни планове за града. „Ние осигурихме развитието на София в следващите най-малко 4 години“, заяви Фандъкова. \r\n„На 7-ми юли предстои Вашия висш форум на ГЕРБ – конференция, а Вие сте и заместник-председател на ГЕРБ и заместник-председател на изпълнителната комисия. След махането на Цветанов Бойко Борисов даде заявка, че ще прави преорганизация, но засега не е известно какво точно ще се случва. Вие знаете ли“, попита Беновска. Фандъкова отговори, че остава само една седмица до конференцията и със сигурност ще има разговори, за да се вземат правилните решения, които ще позволят на партията да продължи да работи, както досега. Беновска попита кмета на София сама ли ще реши дали да се кандидатира за кмет отново и няма ли решението да е на Борисов, изпълнителната комисия или на друг партиен форум. Фандъкова отговори, че ГЕРБ ще обсъди и предложи кандидатура, но и всеки сам взима своето решение и предстоят обсъждания. Беновска припомни, че е имало предложения за кандидатура на Фандъкова за президент, но е отказала категорично. Фандъкова потвърди и обясни, че тогава е била първата година от третия ѝ мандат като кмет на София и от значение е било да се оправдае доверието на столичаните и да продължи работата си за града. „Няма ли да Ви е тежко? Съгласете се, че е много по-лесно да дойде, да развее Мая Манолова едно червено сако или пък Волен Сидеров – посребрената коса, или Веселин Марешки с неговата мисия да лекува и да снабдява с евтини горива и те понеже обещават и нямат „багаж“ на гърба си, защото Вие във Вашата раница носите и похвали за успехи, и упреци за някои неуспешни неща“, попита Беновска. Фандъкова отговори, че изборите за кмет на София са силно мажоритарни и всеки има своя багаж и се явява с него пред хората – минало, биография, планове за бъдещето. „Хората много добре осъзнават, когато става въпрос за постижимо и непостижимо, за популизъм и реализъм“ коментира кметът на София.  \r\nБеновска попита Фандъкова какво са осъзнали хората за улица „Граф Игнатиев“ и сподели, че хора от екипа ѝ са видели инсцениране на спъване в така наречените „триъгълници“. Фандъкова отбеляза, че предстои замяна с колчета и е нормално изпълнението на такъв голям проект да е съпътствано от проблеми, но е имало и много спекулации. Беновска попита кой е сътворил проекта с триъгълниците, защото се говори, че „Фандъкова е виновна“. Кметът на София отговори, че това е идея на проектанта и обясни, че който и да е кмет на София, той или тя не слага лично плочките и не изправя фугите, а го правят строителите, проектантите и инженерите. „Това са хората, които също носят отговорност. Аз осъзнавам, че хората съвсем основателно искат от мен тази отговорност и аз я нося по този начин, по който искам всеки да си свърши работата, и ако не го направи – налагам най-големите санкции“, подчерта Фандъкова. Беновска сподели крилатата мисъл, че успехът е общ, провалът е твой и хората казват, че Фандъкова не си е свършила работата. Кметът отговори, че осъзнава отговорността си, но не може да се спре работата, а и всички помнят как е изглеждала улицата преди година – разбити тротоари, стърчаща арматура от релсите, а сега шумът е в рамките на нормата. Беновска попита какво освен триъгълниците ще се подменя. Фандъкова отговори, че проектът още не е в експлоатация, не е приет и изпълнителят е длъжен да вземе мерки и да отстрани проблемите до приемането, след което влизат в гаранция от 8 години и в рамките на този период каквото и да се появи – изпълнителят е длъжен за своя сметка да се справи. „Да не забравяме, че това са 40 декара настилки. Не казвам, че е правилно и редно, но обяснима е появата на проблеми, но за сметка на това аз съм заявила, че за такива неща няма да платим от обществените средства и това се случва. Над половин милион лева са санкциите“ подчерта кметът на София. Беновска отбеляза, че хората не го приемат така. Фандъкова обясни, че при обявяването на АКТ 15 пред журналистите тя е била на площад „Славейков“ и е разговаряла с хора, които са споделили, че оценяват промяната, но са имали и  въпроси, както и предложения за подобряване – преместване на стойка за колела от улица „Солунска“. Кметът сподели, че говори всекидневно с гражданите. \r\nБеновска попита кмета на София дали „ще хвърлят в затвора“ младия заместник кмет на София Крусев и той ли е виновен за улица „Граф Игнатиев“. Фандъкова отговори, че ще се реши от съда, прокуратурата има мнение по въпроса, но Крусев не е действал самостоятелно и специално за промяната на подложките на улицата има писмо от експлоатационното дружество Столичен електро транспорт и след него решение на експертен съвет подписано от 29 души. „Когато има някакво нарушение, трябва да се направи някаква проверка и да се изясни истината“ подчерта Фандъкова.  \r\nБеновска попита каква е причината „Солунска“ да се наводни, а Фандъкова обясни, че е имало две запушени шахти от силните дъждове и проблемът не е бил само на тази улица, но за по-малко от половин час е била отводнена улицата след подадения сигнал. Беновска попита как се е появил Бойко Борисов на мястото на водната стена на площад „Гарибалди“. Кметът на София отговори, че това е артистична инсталация, но авторът трябва да каже какво точно е имал предвид. Относно водната стена Фандъкова каза, че на площада няма място за по-сериозна експозиция, но проектът и изпълнението изглеждат по-различен начин и затова проектантите трябва да проучват и да дават обяснения на хората. Беновска попита дали гражданите не прекаляват с критиките си. Кметът отговори, че всеки има отношение към града и към конкретни локации и е добре да може да се изказват различни мнение, за да могат да се взимат компетентни решения и когато не се прави това, което гражданите казват, трябва да се излезе с аргументация, за да се обясни взетото решение.  \r\nБорисовата градина; Къпалнята \r\n„Сега върви обсъждането изключително сериозно, много прозрачно, много публично на подробния градоустройствен план на Борисовата градина. Една тема, която е изключително важна за града“, подчерта Фандъкова. Водещата поздрави кмета за това, че е пуснала доклада си в медийното пространство. Кметът отбеляза, че е имало много спекулации по темата и е очевидно, че всички са в кампании, но не може да се прави кампания с лъжи. Беновска попита по каква причина чак сега се започва Борисовата градина при положение, че Фандъкова е вече 10 години кмет. Кметът на столицата обяви, че през цялото време се е работила по това знаково място – поискано е от държавата да бъде дадена на общината за поддръжка, реконструкция на входа при езерото Ариана, изграждане на алеи, възстановяване на езерото с лилиите и розариума. Беновска попита какво ще се случи с Къпалнята, което е било любимо място на софиянци. Фандъкова отговори, че в края на 2002 година в навечерието на коледните празници е взето единодушно решение от столичния общински съвет – ОДС и БСП, съдържащо точка, която дава възможност за създаване на смесено търговско дружество между „Софийски имоти“ и частен субект. „В дейността на това ново смесено дружество общината няма контрол. Пише строителство и хотелиерство. Разбира се, че имаше интереси през годините да се строи хотел там. Това не го допуснахме и аз искам дебело да го подчертая“ заяви Фандъкова. Кметът на София обясни, че за да се гарантира това, че няма да се строи нищо друго там, а само ще се възстановява, е бил нужен подробен устройствен план и заради това преди 2 години е предложила на общинския съвет и е взето решение да се направи конкурс за проект и планът в момента се обсъжда публично и още не е приет. „Размахваше се първата страница на един протокол с моя подпис „одобрявам“ от колегите от ДСБ, които твърдяха, че аз съм приела и одобрила този план. Ще цитирам един човек, който много уважавам и казва – много говори, но малко чете. Когато човек започва да чете протокола, става ясно, че това е протоколът, с който е върнат този план на проектанта, за да може да отстрани бележките, които са му поставени“ обясни Фандъкова.  \r\nКорупция в общината \r\n„Сега си спомних първата пресконференция на президента Плевнелиев. Тогава тя съвпадна с местни избори, ако помните и тогава Ви избраха и Вас за кмет още веднъж. Преди да задам въпроси на Плевнелиев аз тогава Ви попитах – ще разсеете ли съмненията за корупция в общината, които се отнасяха до дясно стоящия от Вас, тогавашен председател на Столичния общински съвет – Андрей Иванов. Не след дълго той престана да е председател, макар че е общински съветник в момента. Не иска да кажа нищо конкретно за него, но Вие по-добре от мене знаете и знаете, че и аз знам и не само аз, а и други хора знаят, че има корумпирани представители на ГЕРБ в общинския съвет. Няма влезли в сила присъди“, коментира Беновска. Фандъкова отговори, че ако има данни за корупция – трябва да бъдат сезирани компетентните органи и по отношение на следващия общински съвет и предложенията кметът на София заяви, че със сигурност ще има промени, но хора от ГЕРБ работят много сериозно и са дълбоко навлезли в определени сфери. „Със сигурност ни трябват нови хора – млади хора, професионалисти, които да внесат свежи идеи в работата на общинския съвет“ заяви Фандъкова.  \r\n„Докога ще продължават подобни саги, когато обществото реагира срещу някакви разрешения за строеж, защото иска градински, а тези градинки не са предвидени в устройствения план на съответната територия и за да продължи едно подобно строителство аз лично знам поне 20-30 такива случаи? Инвеститорът трябва да отиде към замяна, че и на всичкото отгоре и да построи градинка някъде, за да може да си упражнява стопанската дейност“ попита Беновска. Фандъкова обясни, че на първо място трябва да се погрижат за града и визията му и в годините назад за възстановявани земи в зелени площи, в междублокови пространства, включително и в дворове на училища и детски градини. „Тогава когато е очевидно, че трябва да се вземат някакви мерки, ние сме намерили подход, разбира се, разглеждаме случай по случай. Аз затова онзи ден реагирах много остро, когато стана ясно, че главният архитект на „Младост“ е издал разрешение за строеж именно на такова място, за което вече се водят преговори. Има специална комисия, която разглежда тези случаи и те са първите 13 случая в „Младост“ се разглеждат от комисията, за да бъдат преместени на общински терени. Това са преговори с инвеститорите. Не става въпрос за изземване на собствеността, а за намиране на по-добре решение. Онзи ден имаше протест пред Столична община, г-жа Манолова също беше там и се чуха тези от опитни политици, включително и от нея, че трябва общинският съвет да спре приемането на подробни устройствени планове. Плановете са тези, които законово защитават територия“ заяви Фандъкова. Беновска подчерта, че се издават разрешения за строителство и инвеститорите инвестират средства, време и работа, за да подготвят строителството и изведнъж обществото казва „тук искаме градинка“ и общината вдига ръце. Кметът на София обясни, че не трябва да се стига до издаване на решение за строеж преди да се намери по-добър вариант и конкретно става въпрос за няколко квартала в столицата, които са презастроени.  \r\n„Влади Калинов – защо той трябваше да си подава оставката заради една тераса, за която има две становища - едното е, че съществува, другото е, че не съществува?“ попита Беновска. Фандъкова отговори, че становището е едно – нито в проектите, нито в екзекутивите са отбелязани покривните конструкции и категорично не може да се съгласи с обяснението, че е незаконно, но допустимо, защото навява съмнение, а това е недопустимо. Кметът обясни, че покривните конструкции са извън височината по проект. Беновска попита как ще се процедира в този случай с незаконните конструкции на терасата на Пламен Георгиев – шеф на КПКОНПИ. Фандъкова обясни, че кметът на „Слатина“ и главният архитект са издали констативния акт и са го изпратили в направление „Архитектура и градоустройство“ за издаване на заповед за премахване на незаконните елементи. Водещата попита в какъв срок ще бъдат извършени съответните наказателни мерки и докога шефът на КПКОНПИ ще е в отпуска по този повод. Кметът на столицата отговори, че трябва да се направи проверка отново от направление „Архитектура и градоустройство“, защото архитект Калинов вече го няма и след това да се извърши процедурата. Беновска попита кой назначава архитект Калинов. Фандъкова обясни, че Калинов е назначен от нея, а главният архитект му е началник и той ще направи предложение за нов шеф на „Общинския строителен контрол“, ще се направи конкурс и това трябва да стане час по-скоро. \r\nФандъкова увери, че няма да има червена зона. „В един стратегически проект, който е до 2035 година се дават предложения. Всяко от тях, когато трябва да бъде въвеждано, се подлага на сериозни анализи, сериозни обсъждания. Не предстои такова нещо, нито предстои промяна в цените на зоните“ заяви кметът на София и подчерта, че благодарение на зоните трафикът в центъра е намалял, но има се работи по други подобряващи механизми – обществения транспорт. \r\nОтносно метрото в „Овча Купел“ Фандъкова заяви, че до средата на 2020 година ще бъдат пуснати 4 нови метростанции с 4 км метро, 2 буферни паркинга, 1 на Околовръстен път при „Горна баня“ и на улица „Централна“ в „Овча Купел“. За канализацията на квартал „Горна баня“ кметът на София обясни, че се работи и в столицата са изградени над 200 километра нови водопроводи и канализация, а за следващия период са осигурени 400 милиона лева от оперативна програма „Околна среда“.  \r\nЗа ремонта на бул. „България“ Фандъкова обясни, че София има нужда от развитие, избори има почти непрекъснато и миналата година през лятото е ремонтиран един участък, но хората са проявили търпение и са доволни. В момента се работи на улица „Каменоделска“ в „Сердика“, покрай Централните гробища, подменят се трамвайните линии, настилките, осветлението, на бул. „Президент Линкълн“ , на улица „Сребърна“ се изгражда колектор, който ще отводнява вътрешния ринг на София и това е стратегически обект за следващия период, заедно с Южната дъга и затварянето на софийския околовръстен път. \r\nУлица „Граф Игнатиев“ ще бъде приета, когато е готов и остава да мине приемателната комисия.   \r\nТака завърши разговорът между Йорданка Фандъкова и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 30-ти юни 2019 година.", "date": "2019.07.01", "title": "Йорданка Фандъкова: В следващия СОС ще има промени"}
{"url": "http://www.focus-news.net/news/2019/07/01/2675579/faktor-makedoniya-intsident-na-izborite-v-albaniya-mazh-vleze-v-izbiratelna-sektsiya-s-kalashnikov.html", "text": "Изборите за местна власт в Албания, които опозицията бойкотира, не минават без инциденти. Македонското електронно издание  \"Фактор\"  съобщава, че в избирателна секция в Драч мъж е влязъл с автомат \"Калашников\" с цел да спре гласуването. Уточнява се, че мъжът е отправил заплахи към членовете на избирателната комисия, след което е изпотрошил избирателните урни. След това той е арестуван от полицията и откаран в близкия участък.  \r\nПри инцидента няма пострадали. Тереза Герова", "date": "2019.07.01", "title": "\"Фактор\" (Македония): Инцидент на изборите в Албания: Мъж влезе в избирателна секция с \"Калашников\""}
{"url": "http://www.focus-news.net/news/2019/07/01/2675608/blagoevgrad-v-grada-se-provezhda-evropeyska-otborna-lyatna-kupa-po-tenis-za-devoyki-do-14-godishna-vazrast.html", "text": "Тенис шампиони от цяла Европа участват в турнира Европейска отборна лятна купа по тенис за девойки до 14-годишна възраст, който ще се проведе в Благоевград. Това съобщиха от пресцентъра на  Община Благоевград . В продължение на 3 дни кортовете в парк „Бачиново“ ще приемат тенис шампиони не само от България, а и от Европа. Официалното откриване ще бъде днес на тенис кортовете в парк „Бачиново“ от 09.00 часа. Турнирът започна на 30 юни и ще продължи до 2 юли, включително.  \r\nПървенството се организира от Община Благоевград, БФТенис и ТК „Мачпойнт“. \r\nНе за първи път Община Благоевград е домакин на състезание от толкова висок ранг. Десетки пъти Благоевград е посрещал спортисти от цял свят за световни, европейски, републикански и държавни първенства. Градът се превърна в предпочитано място за провеждане на такива състезания, благодарение на отлично поддържаните бази, изграждането на нови зали, терени и игрища.  \r\nЗа първи път български отбор има възможност да бъде домакин на европейска зимна и лятна купа в рамките на една година. През месец февруари Пловдив прие мачовете от Европейската отборна зимна купа за девойки до 14 години.  \r\nВ момента за България най-предно класираните българки в ранглистата на Тенис Европа до 14 години са Анастасия Александра Николова, Йоана Радулова, Александра Габровска и Ангела Ганева.  \r\nПрез миналата година девойките на България до 14 години спечелиха 9-то място на Световното и 6-то място на Европейското първенство.", "date": "2019.07.01", "title": "Благоевград: В града се провежда Европейска отборна лятна купа по тенис за девойки до 14-годишна възраст"}
{"url": "http://www.focus-news.net/news/2019/07/01/2675605/vecherne-novosti-sarbiya-nordicheskiyat-model-kato-retsepta-za-balkanite.html", "text": "Нордическият модел на сътрудничество все по-често се споменава като рецепта за интеграция на балканските държави. Президентът Александър Вучич отново го включи в дневния ред по време на неотдавнашна среща с външния министър на Норвегия Ине Ериксен Сориде, пише белградският ежедневник   в материал, представен без редакторска намеса. \r\nРегионалната интеграция, въпреки сегашните лоши отношения в региона, е все по-важна тема, особено в светлината на вътрешната криза в ЕС, която превърна пълноправното членство в Съюза непосилна цел. Както казва Александър Попов, съпредседател на Игманската инициатива, макар и да се споменават различни модели за сътрудничество, нордическият може да бъде адаптиран най-лесно към обстоятелствата на Балканите: \r\n„Преди всичко, нордическите държави, въпреки тясното сътрудничество, имат редица разлики помежду си – не всички са членки на ЕС, не всички са в НАТО, нито всички използват еврото“, отбелязва Попов. „Те са много близки и свързани географски. Те също имаха конфликти в историята, какъвто беше случаят със страните от нашия регион“. \r\nСпоред идеята, представена от Игманската инициатива преди осем години, първоначалното ядро на балканската свързаност трябва да бъдат четири страни - Сърбия, Черна гора, Хърватия и Босна и Херцеговина. Сътрудничеството следва първо да се установи на парламентарно равнище, като се използва моделът на Северния съвет, съставен от депутати от националните асамблеи на Дания, Финландия, Норвегия, Исландия и Швеция, както и от автономните области Фарьорските острови, Гренландия и Оландските острови. \r\nПопов смята, че политическата ситуация в региона е такава, че в момента е трудно да се очакват по-сериозни стъпки към установяване на сътрудничество по северния модел. \r\n„Отношенията между държавите са лоши, в БиХ не успяват да създадат институции, в Сърбия опозицията е извън парламента“, обяснява специалистът. „За да се премине към сътрудничество и преодоляване на разногласията, е необходимо лидерите първо да покажат добра воля за такова нещо“. \r\nТой вярва, че поради голямото взаимно недоверие, първите стъпки трябва да бъдат предприети в областите, в които общите интереси могат лесно да бъдат намерени. Например, това е хармонизирането на трудовото законодателство и възможността за създаване на общ пазар на труда на основата на договорени квоти. \r\nОсвен в Нордическия съвет, сътрудничеството между тези страни е пренесено и на междуправителствено равнище, за което отговаря Съветът на министрите, основан през 1971 година. В работата на Съвета участват премиерите на държавите-членки, въпреки че на практика делегират отговорността на министрите за Северно сътрудничество. Въпреки че не всички скандинавски страни са членки на ЕС, техните представители се срещнаха в навечерието на заседанието на Европейския съвет и членовете на Съюза на практика представляват интересите на целия регион. По този начин те укрепват позициите си в рамките на Съюза, както и в международните отношения, като цяло. \r\nПревод и редакция:", "date": "2019.07.01", "title": "„Вечерне новости“ (Сърбия): Нордическият модел като рецепта за Балканите"}
{"url": "http://www.focus-news.net/news/2019/07/01/2675607/stara-zagora-vavezhda-se-promyana-v-razpisanieto-na-vatreshnogradskite-avtobusni-i-troleybusni-linii.html", "text": "Променя се разписанието на вътрешноградските автобусни и тролейбусни линии. Това съобщиха от Община Стара Загора. Считано от днес вътрешноградските автобусни и тролейбусни линии ще се изпълняват съгласно утвърдените маршрутни разписания за работни, неучебни дни. \r\nДо 15 септември 2019 г. няма да се движи автобусна линия № 204 с маршрут: Тракийски университет – кв. „Кольо Ганчев“.", "date": "2019.07.01", "title": "Стара Загора: Въвежда се промяна в разписанието на вътрешноградските автобусни и тролейбусни линии"}
{"url": "http://www.focus-news.net/news/2019/07/01/2675610/dobrich-ogranicheno-e-dvizhenieto-na-mps-nad-10-tona-po-pat-i-9-v-uchastaka-ot-selo-kranevo-v-posoka-varna.html", "text": "Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище, предаде кореспондент на  Радио „Фокус” – Варна . Няма въведени промени в движението на автомобили в областта по републиканската пътна мрежа.  \r\nВ град Добрич се работи по ул. „Димитър Ковачев“, ул. „Никола Петков“ и по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности. В Добрич времето е слънчево и ясно, духа слаб до умерен вятър, температурата на въздуха е около 19 градуса.  \r\nЖулиета НИКОЛОВА", "date": "2019.07.01", "title": "Добрич: Ограничено е движението на МПС над 10 тона по път I-9 в участъка от село Кранево в посока Варна"}
{"url": "http://www.focus-news.net/news/2019/07/01/2675609/plamen-dimitrov-knsb-i-s-peevski-i-s-borisov-shte-razgovaryame-za-dds.html", "text": "И с Пеевски, и с Борисов ще разговаряме за ДДС. Това каза Пламен Димитров, президент на КНСБ, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\nИлиана Беновска покани Пламен Димитров в студиото и анонсира разговора им с думите: Когато Димитров срещна Меркел, Макрон , Медведев и Мей. Тя поясни, че той е имал знаменити срещи, когато е бил в Женева по случай 100 години от Международната организация на труда, на чийто форум той е бил един от тримата вицепрезиденти. Пламен Димитров разказа, че събитието е било уникално, а накрая Гутериш е заявил, че за пръв път след общото събрание на ООН в Ню Йорк, който събира годишно всички държавни глави и високопоставени личности, за пръв път са 34 държавни глави на 130 министри с лидерите на ЕС. Президентът на КНСБ изброи като най-известни от тях Ангела Меркел, Макрон, Тереза Мей, Медведев, крал Филип, Гутериш, министър-председатели на 10 държави от ЕС. Стана ясно, че нашият министър-председател не е бил там, но вицепремиерът Мариана Николова е присъствала. Пламен Димитров обясни, че ръководството на тази конференция се състои от президент, който се избира от държавите и в случая е бил външния министър на Швейцария и трима вицепрезиденти от всяка една група – на правителствата, на работодателите и на работниците. Самият той е бил вицепрезидент от групата на синдикалистите. Това е нещо, което той прави втори мандат в Управителния съвет на МОТ.  \r\nЗа Пламен Димитров е по-важно какво са казали присъстващите там и какво се е случило. Там са се приели два много важни документа – Декларацията за 100-годишнината на МОТ, която носи конкретни послания в 4 области и е ориентир за това какво трябва да се прави. За г-н Димитров речта на Макрон, продължила около 45 минути е била най-визионерска, за разлика от тези на Мей и Меркел, които са били по-обрани с речите си по 15 минути. Пламен Димитров направи коментар, че очевидно Мей и Меркел си отиват от политическата сцена, а Макрон е дал много ясно заявка за новия лидер на Европа, а и не само. Гостът посочи, че всички на конференцията са говорили, че основният проблем в света са неравенствата и бедността със всичките им измерения и специфики.  \r\nБеновска попита: „Е и? Какво отвъд констатацията?“, а президентът на КНСБ отговори, че Макрон е заявил поне 3 неща, които след това са намерили отражение и в самата Декларация. Пламен Димитров поясни, че и Меркел е казала почти същото в 2 посоки, а Мей е говорила в малко по-различен план за модерното робство и за трафика на хора, което е нейна битка. Стана ясно, че Великобритания е била първата държава, която е приела анти-робски закон в закрила на децата и жените, които са в силен трафик. Гостът спомена и универсалното право за учене през целия живот, което Меркел е засегнала първа на конференцията, а Макрон е доразвил и подкрепил идеята като единствен механизъм, който да дава уменията, които са нужни в променящия се съвременен свят. Дигиталните платформи също са били конкретно адресирани в контекста на дигитализация и различни форми на наемане на бизнеси и др. Сред темите на конференцията в Женева е била универсалната трудова гаранция такава, каквато трябва да включи фундаменталните права - елиминиране на детския и принудителен труд и гарантиране на правото на сдружаване и колективно договаряне, за което и самият той говори отдавна в България. Не на последно място в тази гаранция е било и ограничение на максималното работно време в приемливи граници. Пламен Димитров отбеляза, че в първата конвенция на МОТ преди 100 години границата е била за 8-часов работен ден, за което хората са се били. Адекватни минимални заплати и безопасни условия на работа са сред втората група послания от конференцията, а в третата група влиза универсалната социална закрила, която осигурява сигурност независимост от мястото на работата и спецификата на работа – дигитално, със силов труд и др. „Така като го разказвате звучи много мащабно и в свои води сте се намирал“, каза Беновска и остави за друг разговор как това би могло да се адаптира към нашата реалност в България. Тя предположи, че събеседникът ѝ ще направи информационен форум сред колегите си, а Пламен Димитров обеща, че ще даде повече информация и за медиите. Той разказа, че Кристин Лагард, управляващ директор на Международния валутен фонд, е казала почти същите думи относно неравенствата като на големите лидери.  \r\nБеновска попита: „Този симпатичен бъдещ европейски доминант, ако мога така да се изразя, Макрон, Вие не намерихте ли начин да го попитате как кореспондират неговите хубави идеи с онова, което ние наричаме пакета „Макрон“ в България, отнасящо се за превозвачите?“ Пламен Димитров заяви, че би го попитал ако е имало повече време, защото възможностите за разговори по време на общия обяд са били доста ограничени и дори Макрон не е останал за него, а веднага се е качил на самолета и си е заминал. Президентът на КНСБ обеща, че ще се опита да го попита при друга възможност, защото двойният стандарт в политиката е видим. Според него това, което се говори, от една страна е много убедително, с голяма подплата и сериозни възможности, защото рамковата директива за работните заплати, за която е говорил Макрон, ще има и в коалиционното споразумение, което готвят 4-те партии, които ще излъчат следващото управление на ЕС, има съгласие по това. Сред тези 4 партии са ЕНП, Зелените и Нова Европа, а Пламен Димитров отбеляза, че вече няма либерална формация, а има Нова Европа. Той заяви, че с либерализма фонът е стар вид, който някой си мисли, че продължаваме, но всъщност му се вижда края. Беновска каза, че се очаква тази вечер или утре да се разбере кой ще оглавява ръководните постове в Европа. По темата Пламен Димитров заяви: „Ключово, решаващо, мисля, че Макрон отново пее първа цигулка тук. Аз имам известна информация, но предстои да видим.“ \r\nНамаляване на ДДС на стоки и услуги \r\nБеновска започна темата за разговорите в България между политици за размерите на ДДС в конкретни сектори, свързани с учебници, лекарства, детски градини, хляб, мляко, говори се и за субсидиите. Тя описа ситуацията с това, че Борисов казва нещо, а после му се отговаря от страна на БСП и ДПС и припомни, че още няма ясна визия и попита събеседника си като синдикалист за неговото мнение. „За нас е важно да има промени в данъчната политика като цяло и това сме го заявявали постоянно. На първо място ребалансирани косвени данъци и преки данъци“, каза Пламен Димитров и поясни, че България е единствената държава, в която косвените данъци в бюджета са две трети от общите данъчни приходи, а преките са една трета. Според него във всички нормални държави е обратното или са 50 на 50. Той обобщи, че косвените данъци са винаги несправедливи към средния българин и към по-бедния. Пламен Димитров каза, че ДДС е основния косвен данък, след него има акцизи, мита и други плащания. Той допълни, че е очевидно, че данъчната система трябва в някакъв момент да бъде преосмислена и подчерта, че техните предложения винаги са започвали със справедливостта в облагането на дохода. „За нас въвеждането на необлагаем минимум е нещо, което ще стане рано или късно“, заяви президентът на КНСБ и оприличи ситуацията като китайската капка, защото ние „капем“ от 2008 година, когато се е въвел плоският данък в България. По въпроса Пламен Димитров припомни, че КНСБ имат различна позиция от ДПС и от БСП, които са го възприели първо, а сега са против, и от ГЕРБ, а Беновска добави, че и от богатите хора в България са на различно мнение, защото за тях е удобно. Гостът заяви, че тази тема ражда всеки момент неравенства, които са основният проблем на света и съответно на България. Пламен Димитров каза, че ако се въведе необлагаем минимум на минималната работна заплата, ще остават средства на годишна база, равни на 640 - 650 лева, което за получаващия заплата прави още една заплата отгоре. Той отбеляза, че на хората с по-високи доходи това може да не му е толкова нужно и затова трябва да има таван до къде да важи това.  \r\nБеновска попита: „Това няма ли да ви скара с богатите и работодателите?“, а събеседникът ѝ посочи, че не мисли така, защото чува все повече мнения от работодатели, че това ще даде повече възможности на работниците да имат по-голям разполагаем доход, защото не успяват да наваксат исканията за увеличения на заплати, което се диктува от пазара на труда. Пламен Димитров каза, че дали бизнесът ще даде ново увеличение на заплатите с 10% или Горанов ще въведе необлагаем минимум, ще влезе в джоба на същия този работник. Беновска попита госта си дали смята, че това ще се затвори с решения и промени до преди местните избори. Президентът на КНСБ заяви, че е песимист да има промени в тази сфера за 2019 година и нищо не може да бъде препроменяно според него. Той подчерта, че разговорите, които се водят, са за 2020 година. Водещата попита дали това няма да бъде активна територия за тях сега, а Пламен Димитров каза, че няма и заяви това като план за следващата година, а в това число и семейното подоходно облагане. Стана ясно, че за семейното подоходно облагане ще се говори и следващата седмица на отделен семинар за журналисти, на който ще изложат визията си. Пламен Димитров подчерта, че не трябва само този данък да се види. Той каза, че в нормалния свят вече 3 - 4-та година има данък върху финансовите транзакции. 9 държави, сред които Франция, Белгия и Германия са го въвели и по този начин облагат финансовия капитал и го правят така, че той да бъде по-справедлив. „Ако трябва да правим нещо с ДДС, трябва да се прави внимателно, трябва да се прави наведнъж. Само тогава ще има ефект върху цените“, каза президентът на КНСБ. Беновска го попита дали ще направи среща с един от инициаторите ДПС и Делян Пеевски, който е най-големия им говорител по темата. Пламен Димитров припомни, че от там са започнали предложенията и заяви, че ще направят срещи с всички, които имат да кажат нещо по данъчната политика в следващите седмици, в това число и с ГЕРБ. Той добави, че позицията на КНСБ е, че има възможни действия, които могат да бъдат направени 2020 година, а други 2021 година. Гостът попита защо е било предложено това от Делян Пеевски, защото той не е разбрал дали да намали цената на стоките и услугите, както са го възприели хората, което е лъжа и не може да стане според г-н Димитров, или да се дадат допълнителни средства на тези, които произвеждат тези стоки и услуги. Беновска изрази мнението си като отбеляза, че не е негов говорител, че целта е да се намали цената на хляба, лекарствата, учебниците. Пламен Димитров попита как ще бъде намалена цената на учебниците, без да е намалена цената на мастилото и хартията. Водещата предложи на госта си той да го попита, а президентът на КНСБ заяви, че не може да се намали цената на която и да е стока и услуга, ако се намали ДДС-то ѝ. Но ако се намали общото ниво на ДДС, което струва много – над 2 милиарда за 5% примерно, тогава може да има намаление на цените, но първо трябва да се намалят преките данъци. Беновска го попита дали кани Делян Пеевски и ДПС на среща, а Пламен Димитров добави, че също кани и финансовия министър и премиера. „Няма да го каним, а ще поискаме среща при него, за да заявим нашата позиция и нашите виждания“, каза още той.  \r\nБеновска съобщи, че Пламен Димитров има среща с кмета на София Йорданка Фандъкова заради възнагражденията в столичния градски транспорт, което е една доста болна тема. Събеседникът ѝ припомни, че още по време на преговорите и протеста на шофьорите са заявили, че трябва поне 3-годишна или по-дълга визия. Стана ясно, че за момента само елемент от нея е готов. Пламен Димитров се надява, че утре ще стигнат до съгласие на срещата и кмета на София ще поеме ангажимент за следващата година да бъде внесен бюджет с увеличение от минимум 10% на заплатите за всички, които работят в 4-те транспортни фирми на София. Това трябва да стане с решение на СОС и Пламен Димитров каза, че ако Фандъкова ще ходи на избори, трябва това да бъде внесено в СОС и да бъде гласувано преди местните избори. Беновска заяви, че това би било голямо постижение и припомни, че в 11.00 часа ще има пресконференция след съвместната им среща. Така завърши разговорът между Пламен Димитров и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 30 юни 2019 година.", "date": "2019.07.01", "title": "Пламен Димитров, КНСБ: И с Пеевски, и с Борисов ще разговаряме за ДДС"}
{"url": "http://www.focus-news.net/news/2019/07/01/2675614/shumen-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Шумен, предаде репортер на  Радио „Фокус“ - Шумен . Трафикът е с нормална интензивност. Ришки проход е отворен, Върбишки проход е затворен за всички пътни превозни средства. Движението по автомагистрала „Хемус“ в участъка от км 362 до км 375 в посока Варна се осъществява с повишено внимание поради ръчно и машинно косене на тревни площи, както и ремонтни дейности на асфалтовата настилка \r\nИвелина ИВАНОВА", "date": "2019.07.01", "title": "Шумен: Сухи и нормално проходими са пътищата в областта"}
{"url": "http://www.focus-news.net/news/2019/07/01/2675615/sofiya-bezplatni-konsultatsii-za-lechenie-sas-stvolovi-kletki-shte-se-provedat-v-zdraven-informatsionen-tsentar-medikal-karadzha-na-17-yuli.html", "text": "Безплатни консултации за лечение със стволови клетки ще се проведат в Здравен информационен център „Медикъл Караджъ“ на 17 юли. Това съобщиха от  здравния информационен център . Проф. д-р Ердал Карайоз, известен като един от пионерите в прилагането на иновативни терапии със стволови клетки в световен мащаб, ще консултира безплатно пациенти в София на 17 юли 2019 г. Той ще гостува у нас по покана на Здравен информационен център „Медикъл Караджъ“, в рамките на инициативата им да предоставят достъп на българските пациенти до последните достижения в медицината, като си партнират с едни от най-добрите лечебни заведения и специалисти от цял свят. \r\nПроф. Ердал Карайоз работи в области, възприемани като „медицината на бъдещето“ – клетъчни терапии, лечение със стволови клетки, тъканно инженерство и генни терапии. За приноса си в науката и медицината е носител на 36 национални и международни награди. В момента оглавява Центъра за регенеративна медицина и стволови клетки във високотехнологичната „Лив Хоспитал“ в Турция, където екипът му работи по прилагането на клетъчни терапии при пациенти с различни диагнози. Член е на Научния консултативен съвет към ISCA (Международната академия за стволови клетки) – световен референтен център за проучвания със стволови клетки. \r\nЕдни от най-значимите медицински развития през последните години са в сферата на клетъчните терапии, молекулярната биология и генетиката. Така стана ясно, че растежът на косата и регенерирането на кожата след нараняване обикновено се дължи на стволови клетки, налични в съответните тъкани и органи. Впоследствие стана ясно също, че тези клетки могат да изграждат тъкани не само в своя орган или участък, но умеят и да се диференцират в клетки от други тъкани и органи, ако бъдат обработени в лабораторни условия. Поради това през последните 10 - 15 години учени и лекари от цял свят провеждат стотици изследвания за прилагането на стволови клетки в лечението на редица заболявания, смятани за нелечими до момента. Такива иновативни терапии вече са с доказан ефект при някои диагнози, а при други дават обещаващи резултати на експериментално ниво. \r\nЕкип под ръководството на проф. д-р Ердал Карайоз работи върху прилагането на клетъчни терапии при пациенти с различни диагнози, и най-вече в областта на ортопедията, мозъчната хирургия, пластичната хирургия и дерматологията. Постигат значителен напредък при деца с церебрална парализа и мускулна дегенерация – при някои от тях се предотвратява напредването на заболяването, а при други е налице и осезаемо подобрение в състоянието им. Положителният ефект на стволовите клетки е доказан и при ортопедични проблеми, за възстановяване на стави и хрущяли, при гръбначни проблеми и спортни травми. При ставни и ревматични заболявания стволовите клетки потискат възпалението и имунната реакция, но също така подпомагат възстановяването и регенерирането в областта на мускулите, сухожилията, хрущялите и костите. \r\nЕкипът на проф. Карайоз тества прилагането на стволови клетки и при други диагнози, включително диабет и диабетно стъпало, ХОББ, аутизъм, болест на Крон, множествена склероза, оптична невропатия и др. \r\nЖелаещите да се възползват от безплатните консултации в София на 17 юли трябва да се запишат предварително на тел. 0879 977 401 или 0879 977 402. Повече за „Медикъл Караджъ“: \r\nМисията на Здравен информационен център „Медикъл Караджъ“ е да подпомага пациенти от България при разрешаването на техния здравословен проблем, като ги свързва с водещи лечебни заведения както в страната, така и в Турция, Германия, Испания, Австрия, Израел, Чехия. Благодарение на изградените партньорски взаимоотношения с клиники в цял свят и на натрупания опит, „Медикъл Караджъ“ може да предостави възможности за второ медицинско мнение, диагностика и лечение за всяка диагноза. Здравно-информационният център съдейства във всеки етап от лечението – както за комуникацията с клиниките, така и за организацията около пътуването, като услугите са напълно безплатни за пациента. Повече за „Лив Хоспитал“: \r\nНаименованието на Liv Hospital е вдъхновено от принципа за „Leading International Vision“ (в превод – „водеща международна визия“) и от думата „live“ (живея). Днес болниците с бранда LIV посрещат пациенти от цял свят, като обединяват всички съвременни медицински технологии под един покрив. Високо квалифицирани медицински кадри, лично отношение и персонализирани терапии допълват концепцията за „медицина от бъдещето“. Всички медицински отделения са изградени в съответствие с подхода за 360-градусово обслужване, като обхващат профилактиката, диагностиката и лечението във всички сфери на медицината.", "date": "2019.07.01", "title": "София: Безплатни консултации за лечение със стволови клетки ще се проведат в Здравен информационен център „Медикъл Караджъ“ на 17 юли"}
{"url": "http://www.focus-news.net/news/2019/07/01/2675612/neno-dimov-gerb-i-op-shte-pregledame-svarshenoto-i-shte-uskorim-rabotata-po-demografskata-kriza.html", "text": "ГЕРБ и ОП ще прегледаме свършеното и ще ускорим работата по демографската криза. Това каза Нено Димов, министър на околната среда и водите, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\nБеновска посрещна Нено Димов в студиото с израза, че е един от „най-любените и мразените“, защото когато се справи с някакъв проблем, получава благодарност, но когато не успее, дори не по негова вина, доста НПО му се нахвърлят. „Еко ли е България – в широкия смисъл на думата Ви питам? Предстои преразглеждане евентуално на коалиционното споразумение ОП-ГЕРБ“, попита Беновска. Димов обясни, че предстои преглед на това, което е изпълнено от коалиционното споразумение за първите две години. Беновска подчерта, че така е поискал Каракачанов, но Валери Симеонов е намекнал за преразглеждане. Министърът на околната среда и водите заяви, че малката коалиция няма категорична позиция, но за момента ще се направи преглед на свършеното и ще се ускори работата по проблема с демографската криза, например. Димов подчерта, че мерките не са само финансови и е важно на кого се раздават средства. Беновска отбеляза, че трябва да се поощряват хората със средно и висше образование, работещи и осигуряващи се, а не лентяи на социални помощи и отвори темата за стратегията на Каракачанов за циганизацията. Министърът на околната среда и водите подчерта, че първите 7 години са изключително важни и са следвани от училището, което е не по-малко важно. „Образованието е ключово верую за интеграцията и трудът“, заяви Нено Димов. \r\nБеновска сподели, че е „подхвърлила“ на Рамадан Аталай, че ако държавата не го прави централизирано и не поощрява и подкрепя младите хора с образование и работа, които раждат деца, тогава на местно равнище общините трябва да го правят. „Тръгвайки по тази йерархия, която е ценностна въобще за консерватизма – семейство, местна общност, отечество, – естествено, че общините трябва да бъдат, но започваме от семейството. Там, разбира се, държавата не може прекалено много да се намесва, да не кажем въобще“, коментира Димов. Беновска посочи, че в Унгария това е възможно и Орбан осигурява подкрепа на всички млади семейства. „Даването на пари е въпрос на политика на кого даваш, защо даваш, по какъв начин даваш. За съжаление, в България беше наложен западноевропейският модел, който формира гета. Поставяте една група в определена среда, деградирате тази група, плащате ѝ толкова, колкото да не умре от глад, но тя е абсолютно некоординирана и не взима участие в нормалния човешки живот на останалата част от общността и от обществото и респективно се озлобява“, коментира Димов. Беновска попита колко милиарда са изразходвани за ромската интеграция. Министърът на околната среда и водите отговори, че средствата са изразходвани в грешна посока и това е моделът на гетата във Франция, Германия, Италия – Западноевропейски либерален модел, който дава отрицателни резултати. \r\n„700 милиона за чист въздух отпускате. Какво значи това и достатъчно ли са тези пари“, попита Беновска. Министърът на околната среда и водите припомни, че когато е встъпвал в длъжност е заявил, че чистотата на въздуха ще бъде приоритет и тогава по оперативна програма е имало около 110-115 милиона лева, а към днешна дата се е преборил за още около 400 милиона лева за електрификация на общинския транспорт в големите градове и за още 80 милиона лева, които да бъдат отпусната в края на годината за общините, които не са могли да кандидатстват по програмата за битовото отопление и по програмата за чистота на атмосферния въздух още 100 милиона лева за следващите 3 години. „Това не е дупка в морето, защото краткосрочната програма на Световната банка, която е направена до 2024 година е малко под 800 милиона целият пакет. Разбира се, там не е включен в такъв мащаб електромобилният транспорт, така че ще има необходимост от още средства“, коментира министърът на околната среда и водите. Беновска съобщи, че електромобилите за лична употреба ще бъдат оборудвани така, че да издават шум на двигател, защото са много тихи. Димов отбеляза, че на форум на министрите на околната среда в Люксембург са разисквани важни теми, включително и темата за повторната употреба на водата, която е ограничен ресурс, а нуждите стават все по-големи. „Там поставих темата да бъде направен фонд, който да не засяга кохезионната политика и кохезионните фондове, който да бъде насочен предимно към електрификация на транспорта и изграждане на зелени коридори“, заяви министърът на околната среда и водите. Беновска отбеляза, че министърът е предложил и фонд за чиста мобилна среда, а Димов подчерта, че е получил подкрепата на още 6 държави и това са поредица от мерки. Преди по-малко от година министърът е получил подкрепата на 9 държави за решаване на проблема с преместването на старите коли на европейско ниво, защото не може да бъде решено от отделна държава, тъй като ще наруши основен принцип на свободно движение на стоки. Министърът на околната среда и водите подчерта, че това е финансов стимул за изграждане на инфраструктура и подпомагане на градския транспорт. Беновска попита министъра финансово как ще изглежда това във времето, тъй като най-вероятно ще му трябва най-малко още един мандат като министър, за да се изпълнят задачите. Димов отговори, че трябва да бъде изпълнено в рамките на следващата 5-годишна финансова рамка, която новосъздаденият парламент ще приеме и обясни, че не е необходимо управляващият да е той.  \r\n„Много се тревожат стопаните на дизеловите коли. Кога ще започнат да се забраняват, при какви условия, как ще се диагностицират и т.н.“, попита Беновска. Министърът на околната среда и водите обясни, че документът, който е излязъл за обществено обсъждане, е стратегията за таваните не просто на фините прахови частици, с които България има проблем, а всички замърсители като това се отнася и за енергетиката, земеделието и промишлеността, включително и като резервна мярка ограничаването, защото не може да се забрани вносът на дизелови коли, но трябва да се намери начин да бъде ограничен. Димов отбеляза, че това е пряко свързано с темата, която е поставил преди 9 месеца в Брюксел – да се реши с регламент на европейско ниво. Беновска попита къде ще бъдат преразпределени дизеловите автомобили. Министърът на околната среда и водите подчерта, че всяка държава си носи отговорността и не може да я прехвърля на други, а относно спирането от движение на дизеловите коли - ще е само по технически причини, което е валидно и сега. „Една кола, която е на 15 години, много по-скоро ще престане да се движи, тоест ще се превърне в отпадък. Този отпадък остава в последната държава. В България над 90 % е оползотворяване след като колите излязат. Това са тези оползотворяващи предприятия, които до голяма степен рециклират и имат схеми за това кола да изчезне по най-добрия начин“ коментира министърът. Той добави, че колите имат много ценни материали и освен това има еко такси, които подпомагат тези фирми. \r\nОтносно пластмасата и опаковките министърът каза, че се опитват да направят законодателство, което да стимулира разделното събиране и с 15% трябва да се увеличат съдовете за събиране в градовете с население под 50 хиляди души. Беновска отбеляза, че хората не спазват разделното събиране. Министърът на околната среда и водите припомни, че възпитанието и образованието с в основата на този процес и няма как да се очаква промяната да стане бързо.  \r\n„Като говорим за боклуци – безобразията по морето могат ли да се обобщят като постъпки на „боклуци“, които се самоуправляват – дюни, самонастаняват по къмпинги, замърсяват – няма правила? Как ще овладеете тази стихия? Това не е само Ваша работа. То е законът за туризма на Ангелкова, но Вие участвате активно като министър на околната среда и водите в опазването на ценностите“, попита Беновска. Димов обясни, че в дюните е забранено да се строи и да се рушат и там, където има незаконно строителство, се взимат мерки. Министърът на околната среда и водите припомни, че миналата зима са били спрени 4-5 начинания, включително и на река Камчия. „Държавата е там, за да санкционира, когато не се спазват законите. По същия начин е и когато отиваме на така нареченото „диво къмпингуване“, защото кметовете се оплакват от абсолютна кочина. Има все пак едни хора, които искат да им бъде определено това, което предвижда новият закон, че да могат да си къмпингуват по начина, по който на тях им харесва и да оставят необходимите средства на кмета да почисти след това“ коментира Димов. Министърът отбеляза и че има хора, които искат да правят всичко, което им дойде на ум, но това трябва да бъде преустановено и регламентирано. Министърът отбеляза, че след като беше преодоляно ветото на президента новият закон регламентира този процес и след приемането му трябва да се изготви наредба от четири министерства – на регионалното развитие, на туризма, на земеделието и на околната среда. „Законът ни дава срок от 6 месеца в момента, в който влезе в сила. Ако приемем, че влезе в сила този месец – това означава, че за следващия сезон трябва да го има“ обясни Димов.  \r\nОтносно наводненията Беновска попита каква е ролята на министъра. Димов обясни, че много институции имат роля и самият той още март месец е разпоредил на РИОЗ и на басейновите дирекции да направят преглед по реките на критичните места, да направят предписания и на много места беше почистено, но на други не и от това са последвали санкции. Беновска отбеляза, че санкциите сигурно не са съразмерни на причинените щети. Министърът на околната среда и водите подчерта, че причините са различни и например в Пловдив наводненията не са били заради непочистени реки. Димов отбеляза, че са направили много строга организация за информираност и всички институции са прилагали адекватна информация и това се е усетило. \r\nТака завърши разговорът между Нено Димов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 30-ти юни 2019 година.", "date": "2019.07.01", "title": "Нено Димов: ГЕРБ и ОП ще прегледаме свършеното и ще ускорим работата по демографската криза"}
{"url": "http://www.focus-news.net/news/2019/07/01/2675617/faz-gsdp-zapochvat-kampaniyata-za-tarsene-na-naslednik-na-andrea-nales.html", "text": "Германската социалдемократическа партия (ГСДП) започва кампанията за търсене на наследник на Андреа Налес на ръководния пост, съобщава националният ежедневник  Die Frankfurter Allgemeine Zeitung . \r\nКрайният срок за кандидатстване е 1 септември. След това членовете на ГСДП трябва да гласуват за предложенията. Новият председател на партията ще бъде утвърден на поста на конгрес през месец декември.  Тереза Герова", "date": "2019.07.01", "title": "FAZ: ГСДП започват кампанията за търсене на наследник на Андреа Налес"}
{"url": "http://www.focus-news.net/news/2019/07/01/2675606/natsionalniyat-istoricheski-muzey-shte-otbelezhi-1-godina-ot-konchinata-na-prof-bozhidar-dimitrov.html", "text": "Националният исторически музей (НИМ) ще отбележи 1 година от кончината на проф. Божидар Димитров - учен, историк, преподавател и публицист. Това съобщиха от пресцентъра на  музея \r\nНИМ ще отбележи годишнината с представяне на един от последните научни проекти на професор Димитров. Книгата „Светите братя Кирил и Методий – съпокровители на Европа“ е посветена на икони и църковна утвар, свързани с почитта и преклонението пред делото на св. Кирил и св. Методий,  и на техните най-близки последователи, съхранявани в музея. \r\nБлизки, приятели и съратници на професор Димитров ще почетат паметта му като споделят лични спомени и преживявания. Също така ще имат възможност да си припомнят неговите професионални постижения като разгледат специално подготвена изложба с архивни снимки. \r\nВъзпоменанието ще се състои от 11.00 часа в Националния исторически музей.", "date": "2019.07.01", "title": "Националният исторически музей ще отбележи 1 година от кончината на проф. Божидар Димитров"}
{"url": "http://www.focus-news.net/news/2019/07/01/2675611/sofiya-zabranyava-se-vlizaneto-na-patni-prevozni-sredstva-prez-transportniya-tunel-svarzvasht-bul-al-malinov-i-severnoto-lokalno-patno-platno-na-okolovrastniya-pat.html", "text": "Забранява се влизането на пътни превозни средства през транспортния тунел свързващ бул. „Ал Малинов“ и северното локално пътно платно на околовръстния път. Това съобщиха от пресцентъра на  Столична община . От днес до 28 август се забранява влизането на пътни превозни средства /ППС/ през транспортния тунел свързващ  бул. „Ал. Малинов“ и северното локално пътно платно на околовръстния път. От 04.30 часа днес до 24.00 часа на 26 август се въвежда частична промяна на маршрутите на автобусни линии №№ 111, 314 и 413 както следва:  \r\n- автобусна линия № 111 в посока към ж.к. „Люлин 1, 2“ – от ж.к. „Младост 1“ по маршрута до спирка с код 2490 „Метростанция Бизнес парк“, надясно по крайна дясна пътна връзка на бул. „Александър Малинов“ към Околовръстен път, надясно по Околовръстен път и по маршрута си. В обратна посока маршрутът на линията не се променя; \r\n- автобусна линия № 314 в посока към с. Бистрица - от ж.к. „Младост 1“ по маршрута до спирка с код 2490 „Метростанция Бизнес парк“, наляво по северния локал на Околовръстен път, надясно по пътната връзка към местността „Камбаните“, надясно по южния локал на Околовръстен път и по маршрута си. В посока ж.к. „Младост 1“, маршрутът на линията не се променя; \r\n- автобусна линия № 413 в посока към ж.к. „Младост 4“ – по маршрута до спирка с код 2490 „Метростанция Бизнес парк“, наляво по северния локал на Околовръстен път до последна спирка с код 2494 „Технополис ж.к. „Младост 4“. В обратна посока маршрутът на линията не се променя. \r\nЗакрива се  спирка с код 2648 „Кино Арена II“ на пътен възел „Младост“ за автобусни линии № 111 и 314. \r\nИзмества се  спирка с код 2490 „Метростанция Бизнес парк“ в централното пътно платно на бул. „Александър Малинов“ в посока Околовръстен път за автобусни линии № 111, 314, 413. \r\nРазкрива се временна спирка в северния локал на Околовръстен път преди пътната връзка към местността „Камбаните“ в посока „Технополис“ за автобусна линия № 413 и посока с. Бистрица за линия № 314.", "date": "2019.07.01", "title": "София: Забранява се влизането на пътни превозни средства през транспортния тунел, свързващ бул. „Ал Малинов“ и северното локално пътно платно на околовръстния път"}
{"url": "http://www.focus-news.net/news/2019/07/01/2675616/kristian-vigenin-korneliya-ninova-e-chula-kritikite-kam-sebe-si-i-e-gotova-da-vnese-nov-duh-na-rabota-v-bsp.html", "text": "Корнелия Нинова е чула критиките към себе си и е готова да внесе нов дух на работа в БСП. Това каза Кристиан Вигенин, БСП, в разговор с Илиана Беновска в предаването “Беновска пита” по „Радио К2” и „Канал 3”, съобщиха от  екипа на предаването . \r\n„И последният гост идва от горещ пленум на БСП, благодаря Ви, че се решихте! Новините от пленума? Моят извод, написах го в коментара, Корнелия Нинова си е на власт, ръководи си партията и всичко ви е наред”, попита в началото на разговора водещата Илиана Беновска. Кристиан Вигенин отговори, че в общи линии наистина може да се направи такъв извод. „Пленумът не беше чак толкова горещ, като изключим температурата навън. Мисля, че конгресът даде едно успокоение на партията. Мисля, че днес взехме важни и трудни решения, свързани с финансирането, актуализация на бюджета заради парите, които трябва да се връщат”, обясни народният представител. \r\nВодещата помоли своя гост да коментира избирането на Кирил Добрев за председател на предизборния щаб на БСП. Той отговори, че това решение е съвсем нормално, като се има предвид, че Добрев е заместник-председател на партията, имал е активна роля и в евроизборите като заместник-председател на щаба. Освен това е съвсем естествено, когато става дума за местни избори, начело на щаба да бъде човек, който най-добре познава местните структури на партията. „Аз го нарекох в моя коментар „владетеля на структурите”, отбеляза водещата Илиана Беновска. Събеседникът ѝ отговори, че това твърдение е може би малко пресилено, защото в БСП няма владетели. На въпроса дали е имало спорове Вигенин отговори, че не е имало.  \r\n„Кирчо Добрев какво обеща, как ще поведе партията за победа срещу Бойко Борисов”, попита водещата Илиана Беновска. Кристиан Вигенин отговори, че все още нищо не е обещавано, в момента се формира щабът, на едно от следващите заседания ще се докладва, предстои да се изготви и предизборна платформа. „Кой ще пише предизборната платформа”, попита водещата Илиана Беновска. Събеседникът ѝ отговори, че платформата трябва да бъде представена от ИБ на заседание на НС преди края на юли. „Смятам, че ще се справим, имаме съвет по местна политика, комисии, които работят по тази проблематика и се работи по тях”, обясни той.  \r\n„Промените в ИБ, прибавят се 7 души, изважда се Жаблянов и стават 21. Обаче вътре е Манол Генов, неосъден, но в производство за купуване на гласове”, заяви водещата Илиана Беновска. Кристиан Вигенин отговори, че на първа инстанция Генов е оправдан. Водещата продължи, че Весела Лечева, Георги Свиленски и Стоян Мирчев са включени в ИБ, защото са депутати. Гостът ѝ обясни, че логиката в тази постъпка е необходимостта от по-голяма координация между ИБ и парламентарната група. Според него вкарването в ИБ на повече депутати, които имат по-малко отговорности в парламентарната група, е полезен ход. Единствено Георги Свиленски е заместник-председател и на ИБ, и на парламентарната група. „Но Георги Свиленски си подаде оставката като председател на предизобния щаб след загубата на изборите, сега влиза в ИБ, това подарък ли е”, попита водещата Илиана Беновска. Кристиан Вигенин отговори, че не става дума за подарък, а за засилване на ИБ с хора, които са работили активно на терен по време на последните избори. Това ще бъде полезно и при подготовката на местните избори. \r\n„Лека шегичка, дано не ми се обидят обектите на шегата, „партията се подмладявала”, нали така казва Корнелия Нинова. Николай Бериев, председател на МО в БСП, сигурно е на двайсет и пет, шест, седем, максимум. Обаче той е едното ново попълнение в Бюрото, на единия полюс, младеж. Отсреща обаче са тези, дано не ми се обидят, моите уважения, много е симпатична г-жа Милка Христова, г-н Гагаузов, но като съберем и направим средно аритметично между техните години и тези на Николай няма да се подмлади много партията”, коментира водещата Илиана Беновска. Кристиан Вигенин отговори: „Не знам какво искате да ме попитате, но според мен това е напълно логично. ИБ в някаква степен е израз и на това какво е партията – от една страна младите с тяхната енергия и хора с опит. Впрочем Гагаузов и Милка Христова са хора, които са пряко свързани с местната власт! Смисълът на тези промени е преди всичко укрепване на капацитета ни преди местните избори, защото те са важни за нас и смятаме да се представим убедително!”. „Дай Боже, ама надали!”, отбеляза водещата Илиана Беновска. Събеседникът й отговори, че тепърва предстои да видим. \r\n„А горкият Жаблянов”, попита водещата Илиана Беновска. Кристиан Вигенин отговори: „Не бих казал „горкият”, той е един от хората, които нямат нужда от пост, за да се чува думата му. Аз смятам, че всеки лидер има право да си избира екипа, с който да работи. ИБ е променяно много пъти, днес на НС казах, че за разлика от предишни председатели поне Корнелия Нинова се опита да обясни защо смята, че той не трябва да бъде член на ИБ, защото и на мен ми се е случвало да го научавам от трибуната, така мимоходом благодарим на тези другари. Смятам, че това е един по-честен подход от нейна страна. Валери Жаблянов остава в парламентарната група и има своята роля там”. \r\n„Говореше се, че Вас ще Ви правят заместник-председател на БСП, тоест, че Корнелия Нинова Ви е поканила”, попита водещата Илиана Беновска. Кристиан Вигенин отговори: „Дори и да бях получил такава покана, аз нямаше да приема, защото виждам своята дейност в парламентарната група, там имам сериозни ангажименти, включително и международни. Човек трябва да си преценява възможностите, бих искал да се концентрирам там, където съм сега”. \r\n„А Янаки Стоилов ще става ли фигура”, попита водещата Илиана Беновска. Кристиан Вигенин отговори, че Янаки Стоилов никога не е преставал да бъде фигура. „Аз знам, че е фигура, но ще става ли фигура отново, не си довърших изречението, с някакъв апарат, пост? Говореше се за някакъв съвет експертен, съвещателен?”, уточни водещата Илиана Беновска. Събеседникът й отговори, че за да влияеш върху решенията и да бъдеш фигура не е нужно да си на ръководни позиции. Той беше категоричен, че мнението на Янаки Стоилов се чува, независимо какъв пост заема.  \r\nКристиан Вигенин заяви, че Корнелия Нинова е започнала със заявката, че е чула критиките по неин адрес и ще се опита да внесе друг дух на работа и в ИБ, и в НС. „Като ги е чула критиките Нинова какво ще направи, каза ли? И къде ги е чула, като на този конгрес миналата седмица нямаше критики, тя им взе думата и те се ометоха?”, попита водещата Илиана Беновска. Събеседникът ѝ отговори, че никой не е отнемал думата на никого и всеки е имал възможност да се изкаже. „Търновалийски беше тук миналата седмица и каза, че е седял на микрофона и е чакал, аз даже го нахапах и му казах – „и аз чакам на микрофона и като не ми дадат думата си я взимам”, заяви водещата Илиана Беновска. Народният представител отговори: „Ами, трябва да обучите малко колегите. Всъщност не знам какво е имал предвид колегата Търновалийски”. Водещата обясни, че дискусиите са били прекратени и е започнало гласуване. Вигенин заяви категорично, не е имало човек, който да е поискал думата и да не му е била дадена. „Е, после отидохте да обядвате и се успа цялата работа! Спадна напрежениет!”, репликира го водещата. Гостът ѝ отговори: „Няма как да не спадне, защото една част се бяха наточили за кървави битки, не се получи и сигурно заради това. Но така или иначе дискусиите продължават и в НС, и в парламентарната група, но с по-малко острота! Аз поне видях една по-различна Корнелия Нинова днес, по-диалогична, готова на съвместна работа! И това беше една от критиките на хората, които я подкрепяха от самото начало. Ако запазим този дух на рабата мисля, че наесен нещата ще изглеждат доста по-добре за нас!”. \r\n„Виждате днес една нова Корнелия Нинова, рефрешната, имате надежда?”, попита водещата Илиана Беновска. Кристиан Вигенин отговори: „Различна по-скоро, чак нова ще бъде пресилено да се каже!”. Той добави, че има надежда за промяна. \r\nКристиан Вигенин обясни, че Корнелия Нинова предлага да се започне много широка дискусия, включително и с международно участие, за идейното развитие на партията, да се създаде дискусионен клуб, като има идея той да бъде оглавен от Янаки Стоилов. „Може ли и мен да ме поканите като член на този клуб?”, попита водещата Илиана Беновска. Събеседникът й отговори: „Не знам колко сте идеологически подготвена, но сигурно различни мнения могат да бъдат чути”. „Само свои хора ли ще си каните”, продължи водещата. Народният представител отговори: „Не, даже ние искаме чрез този дискусионен клуб да се отворим от една страна и към гражданското общество, които имат интерес към тази дискусия, но преди всичко към политически партии, които се виждат като леви, но нашата работа с тях да не минава само през въпроси кой колко места ще получи в листи или коалиции”. „Не се самовъзхвалявайте така”, отбеляза водещата. Кристиан Вигенин отговори, че не става въпрос за самовъзхваляване, от БСП просто искат да водят заедно дебата за това каква трябва да бъде лява България.  \r\n„Вие какво мислите за отсъствието на Станишев, не ми казвайте, че той отсъства, защото днес се обсъжда кой ще бъде избран на отговорни позиции в ЕС, Европейския съвет и ЕК”, попита водещата Илиана Беновска. Кристиан Вигенин отговори, че няма представа защо Станишев не е присъствал. Той обясни, че обикновено преди среща на Европейския съвет се събират политическите семейства и най-вероятно това е причината.  \r\n„Как ще се конфигурира ръководството на ЕС?”, попита водещата Илиана Беновска. Събеседникът ѝ отговори, че е важно да се потвърди подходът за така наречените водещи кандидати. „Затова аз смятам, че и г-н Вебер от ЕНП, и г-н Тимерманс ще получат най-високи постове. Аз все пак смятам, че г-н Тимерманс ще бъде следващият председател на ЕК. Аз смятам, че г-н Вебер, който всички разбират, че не е за поста председател на ЕК, вероятно ще стане председател на ЕП”, завърши Кристиан Вигенин разговора си с Илиана Беновсак в седмичното обзорно политическо предаване „Беновска пита“ по „Канал 3“ и „Радио К2“ на 30-ти юни 2019 година.", "date": "2019.07.01", "title": "Кристиан Вигенин: Корнелия Нинова е чула критиките към себе си и е готова да внесе нов дух на работа в БСП"}
{"url": "http://www.focus-news.net/news/2019/07/01/2675620/pregled-na-osnovnite-temi-v-starozagorskiya-pechat.html", "text": "И след общоселското събрание в Богомилово не искат център за деца, лишени от родителски грижи, е водещо заглавие от страниците на вестник  „Старозагорски новини“ . Селската клюка за наркокомуна се оказа по-силна от фактите. Безрезултатна се оказа проведената в четвъртък разяснителна среща в старозагорското село Богомилово по изграждането на център за настаняване на деца, лишени от родителски грижи, на мястото на бившата детска градина. Поради липса на предварителна информация селската клюка нарочи центъра за дом за наркозависими младежи, които щели да нарушат спокойствието в Богомилово и стана причината за напрежение сред местното население, както и за иницииране на подписка, в която само през първите два дни са се подписали над 600 души. Повече от 150 души са присъствали на срещата, продължила близо 2 часа, в която участие са взели зам.-кметът на Община Стара Загора Иванка Сотирова и кметът на населеното място Петър Коев. Пред \"Старозагорски новини\" Сотирова призна, че срещата не е довела до спадане на напрежението, тъй като по същество конструктивна дискусия е липсвала. Петър Коев откровено сподели, че високият тон и липсата на чуваемост са взели връх в проявата. Въпреки уверението от страна на Община Стара Загора, че се работи за изграждане на център за настаняване на 8 деца, лишени от родителски грижи, разбиране в отсрещната страна не е било постигнато. Иванка Сотирова уточни, че въпросното учреждение се изгражда по проект, одобрен още през 2017 г. и е свързан с деинституционализацията на деца без родители, която трябва да приключи до 2020 г. \"В обекта, предвиден в Богомилово, ще трябва да бъдат настанени 8 души на възраст между 15 до 18 години. За тях е предвидено да отговаря персонал от 6-има специалисти - двама възпитатели, двама социални работници и двама хигиенисти. Центърът е с 24-часово наблюдение\", обясни Сотирова. Тя е посочила пред обезпокоените жители на селото, че 12 подобни центъра функционират и днес в Стара Загора. \"Никой обаче не обърна внимание на този факт\", заяви Сотирова. От своя страна кметът на Богомилово Петър Коев, който изпълнява тази длъжност от 16 години, коментира, че в основата на проблема стои неразбирането на същността на проекта и закъснялата реакция на институциите. Той напълно отхвърли възможността зад реакцията на хората да стои политическа партия, която се опитва да извлече позитив в навечерието на местните избори. \"Може би трябваше по-рано да направим тази среща. Хората не са спокойни и не прозряха, дори след като им бе подробно обяснено. За съжаление, помежду си те говорят, че това ще бъде наркокомуна, а това твърдение категорично не отговаря на истината. От това, което видях и чух, обаче не мисля, че остана място за диалог. Няма политизиране на казуса или политическа сила, която да стои в основата. Хората просто бяха предварително негативно настроени\", разкри причината за цялото напрежение Коев.  \r\n„За рушащия се емблематичен имот на БСП в Казанлък ръководството е било информирано още преди 4 години“ е друго водещо заглавие във вестника. Четири докладни за окаяното състояние на бившата печатница на \"Работнически вестник\" са изпратили в периода 2016 - 2018 г. двамата бивши председатели на ОбС на БСП в Казанлък Николай Терзиев и Станимир Стефанов до председателя на БСП и Националния съвет на партията - собственик на имота. От \"Позитано\" 20 обаче предпочели да запазят мълчание, съобщи за медията ни Станимир Стефанов. Понастоящем подът на къщата е изкъртен и пропада, основите й са нестабилни и има опасност носещите греди от лицевата страна до се сцепят. Рушащата се емблематична къща на БСП в Казанлък, която през 1974 г. е обявена за архитектурно-строителен паметник на културата от местно значение, но сега представлява заплаха за човешки животи, влезе в полезрението на медиите миналата седмица след питане на общински съветник до кмета Галина Стоянова за мерките по обезопасяването й. По време на сесията на местния Общински съвет на 27 юни т.г. стана известно, че собственикът на имота е проявил безотговорност и не е изпълнил нито дадените указания от кмета за обезопасяването му, нито последвалата заповед за извършване на необходимите укрепителни, консервационни, реставраторски и ремонтни дейности. Тоест бездействието и мълчанието от страна на БСП продължава с изключение на джавкането на една местна партийна медия.  \r\n„Опасните оловни отпадъци - бизнес с неприключил край за Стара Загора“, оглавява страниците на вестника. Въпреки че \"Ресайкъл Компани\" оттегли инвестиционното си предложение за изграждането на цех за олово в кв. АПК, оказа се, че родствена фирма има в района склад за отпадъци, до който не са допуснати проверяващи от РИОСВ. Странни съвпадения, случили се миналия месец, поставят въпроса дали оловната заплаха за Стара Загора е завинаги ликвидирана. Първата случка, на която реагира цялата старозагорска общественост, беше свързана с инвестиционното предложение на регистрираната в Свищов фирма \"Ресайкъл Компани\" ЕООД за изграждането на цех за добив на олово от оловни отпадъци в кв. АПК, което беше оттеглено на 10 юни заради обществения натиск. Втората стана известна завчера от отговор на РИОСВ до медията ни, че родствена фирма на \"Ресайкъл Компани\" има склад за отпадъци в същия старозагорски квартал (местността Вадата) и точно през юни представители на екоинспекцията не са били допуснати за проверка. Става въпрос за \"Еко Трейдинг Къмпани\" ООД, регистрирана от бащата на първия собственик на \"Ресайкъл Компани\", която преди две години скандализира Свищов заради незаконното изхвърляне на 111 тона оловни отпадъци в покрайнините на града.", "date": "2019.07.01", "title": "Преглед на основните теми в старозагорския печат"}
{"url": "http://www.focus-news.net/news/2019/07/01/2675619/burgas-85-godini-ot-rozhdenieto-na-aktyora-kiril-gospodinov-shte-badat-otbelyazani-s-izlozhba-v-grada.html", "text": "85 години от рождението на актьора Кирил Господинов ще бъдат отбелязани в Бургас с откриване на изложба, премиера на книга и прожекция на филм. Това ще се случи днес в Културен център „Морско казино“, съобщиха от пресцентъра на  Община Бургас . Книгата-албум е луксозно издание, 138 стр., с 60 оригинални фотографии. „Баш майстора завинаги“ е и нейното, и заглавието на изложбата, която ще остане в зала „Георги Баев“ до 18 юни. Откриването ѝ, както и премиерата на книгата са с начален час 18.30, а прожекцията на култовия за времето си филм „Баш майсторът на море“ е от 21.00 ч. на открита сцена „Охлюва“.  \r\nКирил Господинов е баща на авторката на книгата и тя е запозната с факта, че той не се е захласвал по известността, с две думи „Баш майсторът“ не е сред любимите му филми. „Оставям тате да ни води и да пресъздава реални случки“, споделя Веселина Господинова – „защо Шведският крал е изгорял „на потник“, какво е да чуеш присъдата: „Филмът „Понеделник сутрин“ ще го пуснем в… понеделник сутрин“, как се чувства момчето от село Гроздьово, когато Георги Парцалев го приема за близък приятел – това са малка част от историите, които ще ви завладеят в книгата „Баш майстора завинаги“. Книгата няма аналог, защото въвежда читателя в много личен свят, в който авторката си говори „с тате посредством малкото неща, които ми остави – мемоарите си“. С помощта на изключителни фотографии и интервюта тя прави дълбок поклон към цяла епоха от българското кино и театър. Изложбата „Баш майстора завинаги“ е посветена на всички верни почитатели на Кирил Господинов. Тя прави достъпни всички уникални кадри от филма „Баш майстора“. Проследява култовия образ Рангел Лелин – през петте филма от поредицата. Образите на Жорката, Веска, другаря Кире са живи и говорят от фотосите. Киноразказът следва всяка стъпка на героите, като описва репликите, които в момента казват. Ще заживеете за малко на ул. „Брилянт“. Втората част от изложбата съдържа вещи, свързани с личния живот на Кирил Господинов.", "date": "2019.07.01", "title": "Бургас: 85 години от рождението на актьора Кирил Господинов ще бъдат отбелязани с изложба в града"}
{"url": "http://www.focus-news.net/news/2019/07/01/2675613/prouchvane-na-pentagona-rusiya-prevazhozhda-sasht-v-nadprevarata-za-globalno-vliyanie.html", "text": "Русия превъзхожда САЩ в надпреварата за глобално влияние. Това е оценката на Пентагона и независими стратези, изложена в документ с обем над 150 страници, предназначен за началниците на щабовете, отбелязва изданието  Politico  в европейската си редакция, като подчертава, че разполага с копие от текста.  \r\nСАЩ не са добре подготвени да се противопоставят на все по-нахалната политическа война, която Русия води, за да подкопае демокрациите, предупреждават Пентагонът и независимите стратези. В Бялата книга се твърди, че САЩ  \r\nСАЩ все още подценяват обхвата на руската агресия, която включва използването на пропаганда и дезинформация, за да въздейства върху общественото мнение в Европа, Централна Азия, Африка и Латинска Америка. Проучването сочи също опасностите от нарастващото сближаване между Русия и Китай, които са свързани от споделения страх от международните съюзи на САЩ и привързаността си към \"авторитарната стабилност\". \r\nВ документа не се съдържат никакви критики към американския държавен глава Доналд Тръмп, но той бе представен на фона на раздразнението сред мнозина от демонстративното одобрение, което той показва спрямо авторитарни лидери като Владимир Путин и Ким Чен-ун. На мнозина във Вашингтон не се харесва и фактът, че лидерът на Белия дом често се присмива на твърденията за руска намеса в президентските избори в САЩ от 2016 г.  \r\nВ интервюта с POLITICO други наблюдатели подкрепиха предупрежденията в доклада, като заявиха, че САЩ трябва да положат допълнителни усилия.  \r\n\"Русия атакува западните институции по начин, по-проницателен и стратегически дискретен, отколкото мнозина осъзнават\", каза Наталия Арно, председател на фондация \"Свободна Русия\", антипутиновски мозъчен тръст, базиран във Вашингтон. Наскоро фондацията е провела проучване на руските усилия за подкопаване на Запада. \"Атаките може и да изглеждат по-фини и хитри, но са също и разрушителни, защото повлияват на правителства, подкопават закони, възпрепятстват правоприлагащите органи и прикриват военната намеса\".  \r\nНекласифицираната „Стратегическа многопластова оценка“ отбелязва ясно заплахата за националната сигурност, която, ако не бъде туширана, в крайна сметка може да доведе до въоръжен конфликт. Тереза Герова", "date": "2019.07.01", "title": "Проучване на Пентагона: Русия превъзхожда САЩ в надпреварата за глобално влияние"}
{"url": "http://www.focus-news.net/news/2019/07/01/2675621/pregled-na-osnovnite-temi-v-dobrudzhanskiya-pechat.html", "text": "„Красимир Янков стана за смях пред националния съвет на БСП“,  съобщава на първа страница вестник  „Добруджанска трибуна“ . Депутатът, който беше спуснат с „парашут“ в Добрич, не е имал приемна от месеци в избирателния си район, получил е количка с документи за финансирането на партията, за които е пропуснал, че са публични. Искането на вечния кандидат за председател на партията Красимир Янков да бъде предоставена информация на финансите на партията е породило подигравки и възмущение от членовете на Националния съвет на БСП. Причината за това е, че исканата официално с писмо информация в голямата си част е публична, а за останалата той като член на пленума има право на достъп до нея. „Цената на декар в Добричко е с 90% по-висока от средната за страната“, съобщава изданието. Само за миналата година цената на декар обработваеми площи е поевтиняла 16,5%. Расте размерът на рентата, който е близо два пъти по-висок в Добруджа в сравнение с другите региони на България. През 2018 г. средната цена на един декар земеделска земя в областта достига 1697 лв. при средна цена за страната 941 лв. на декар. Данните са на Териториалното поделение на Националния статистически институт. „Община Добрич ще помогне ли на ПФК „Добруджа?“, на този въпрос търси отговор изданието. Председателят на Управителния съвет на футболния клуб Валентин Василев е заявил преди началото на подготовката на мъжката формация на стадион „Дружба“, че от ръководството са се постарали да съберат група от опитни футболисти и млади момчета. Целта е да се сформира хубав, боеспособен отбор, който да е в състояние да изпълни задачите, които ще му бъдат поставени.  \r\n„Песни и танци от слънчева Добруджа“ събраха хиляди добруджанци и гости в Дебрене“, съобщава днешното издание на вестник  „Нова добруджанска трибуна“ . Фолклорният събор край „Славната канара“ поддържа традиции над половин век в Община Добричка. Най-младата участничка е била 3-годишната певица Иванина Иванова от село Царевец, а най-възрастната - Марина Пенева на 84 години от село Аксаково. Всекидневникът публикува богат снимков материал от събитието. „ДБГ ще подкрепи Йордан Йорданов за втори мандат“, съобщава всекидневникът. От Движение „България на гражданите“ ще подкрепят кмета на Добрич, ако реши да се кандидатира за втори мандат. Това е заявил в добруджанския град зам.-председателят на партията Найден Зеленогорски. От Движението са съобщили още, че ще внесат в Народното събрание след Националната си конференция на 6 юли законопроект за субсидирането на партиите, в който ще застъпят идеите си за регресивно финансиране, при което парите за партиите се намаляват след 150 000-ия глас според специална формула. „Алтернативен Джулай направи църквата в Каварна“, съобщава всекидневникът. Става дума за алтернативно отбелязване на юлската утрин, разказва вестникът. То е било организирано от православната църква в Каварна. Празникът е започнал още вчера в храма „Свето Успение Богородично“, където от 17.00 часа е било началото на празнична вечерня. На специално изготвен плакат за събитието са поставени гербовете на Община Каварна и Варненско- Великопреславската митрополия. От кметството в морския град са заявили, че не са организатор, инициатор на събитието е местният свещеник отец Василий.", "date": "2019.07.01", "title": "Преглед на основните теми в добруджанския печат"}
{"url": "http://www.focus-news.net/news/2019/07/01/2675618/smolyan-ogranichava-se-dvizhenieto-po-vtoroklasen-pat-86-napravlenie-srednogortsi-rudozem-zaradi-vzrivni-raboti.html", "text": "Поради взривни работи се ограничава движението по второкласен път ІІ-86 Средногорци – Рудозем от край с. Средногорци (км 125+727,46) до кв. „Койнарци“, гр. Рудозем (км 129+660) до 16.30 часа на 4 юли. Това съобщиха за   Радио Фокус   от ОПУ-Смолян. \r\nВ периодите от 06.00 часа до 08.00 часа и от 18.00 часа до 20,00 часа за дните от 01.07.2019 г. до 04.07.2019 г. преминаването на всички видове МПС през участъка на взривните работи се регулира със светофарна уредба. Обходен маршрут за движение на пътни превозни средства по направлението Средногорци – Рудозем по време на забраната да се използва път Средногорци – Смолян (кв. Устово – кв. Райково) – Рудозем и обратно. \r\nПоради разрушена каменна стена от дясната страна движението по път IІI-197 Борино – Грохотно – Девин в с. Грохотно при км 82+120 да се осъществява с повишено внимание в лявата лента, с изчакване при разминаване. Участъкът е сигнализиран с пътни знаци в срок до 31 юли. \r\nПо третокласен път ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение в срок до 31 юли. \r\nДвижението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31 юли. \r\nОт 1 юли до 5 юли, от 8 до 17 ч., поетапно се ограничава движението на моторните превозни средства по второкласен път от републиканската пътна мрежа II-86 Асеновград – Чепеларе, поради почистване на паднали камъни зад предпазната мрежа на крайпътните скатове. Автомобилите ще се пропускат в интервали от 30-40 минути, веднага след отстраняване на скалната маса. Необходимо е шофьорите да се движат с повишено внимание и съобразена скорост, като спазват стриктно поставената сигнализация. \r\nПо път ІІІ-8611 Белица-Загражден и всички пътища на област Смолян има опасност от падащи камъни. \r\nДарина ДЕЕНИЧИНА", "date": "2019.07.01", "title": "Смолян: Ограничава се движението по второкласен път ІІ-86 направление Средногорци – Рудозем заради взривни работи"}
{"url": "http://www.focus-news.net/news/2019/07/01/2675589/fokus-makedoniya-s-izbiratelna-aktivnost-ot-21-rama-obyavi-che-v-albaniya-e-pobedilo-badeshteto.html", "text": "След края на изборния ден министър-председателят на Албания Еди Рама даде пресконференция, на която обяви, че в страната е победило бъдещето, а опозицията е загубила, съобщава електронното издание на македонския  \"Фокус\" . \r\nОбединената опозиция, начело с Демократическата партия, бойкотира гласуването. \r\n\"Последните месеци на политически разделения бяха инициирани, насърчавани и организирани, за да се предотврати напредъкът към Европа, към демократично обединение и интеграция на албанците. Бъдещето, държавата и надеждата спечелиха днес. Албания и европейското бъдеще спечелиха\", заяви Рама. \r\nТой благодари на международната общност и помоли за извинение. Според Рама представители на международната общност са били обидени от опозицията. \r\n\"Благодаря на САЩ, ЕС, ОССЕ и всички останали от демократичния свят, които са допринесли за тази битка. Не само ви благодаря, но също така се извинявам на моите приятели от чужбина, които бяха подложени на позорно нападение. Тези нападения ни посрамиха като страна и като нация. Сега се ражда нов ден и Албания няма да има кошмари\", заяви Рама. \r\nИзбирателната активност е била 21,6%, т.е. гласували са 771 863 избиратели. Тереза Герова", "date": "2019.07.01", "title": "\"Фокус\" (Македония): С избирателна активност от 21% Рама обяви, че в Албания е победило бъдещето"}
{"url": "http://www.focus-news.net/news/2019/07/01/2675625/burgas-dvizhenieto-po-pat-iii-906-gyulyovtsi-mestnost-cherno-more-ot-km-33-do-km-61-tryabva-da-se-osashtestvyava-s-povisheno-vnimanie-poradi-kosene-na-trevni-ploshti.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Видимостта е отлична, няма затворени пътни участъци. До 12 юли движението по път III-906 Гюльовци – местност Черно море от км 33 до км 61+731 трябва да се осъществява с повишено внимание поради косене на тревни площи. Участъкът е сигнализиран с пътни знаци. Водачите да се движат с повишено внимание и съобразена скорост. \r\nИнтензивен е трафикът по входно-изходните пътни артерии на град Бургас – по пътя Бургас – кв. „Ветрен“, както и в района на пътен възел „Юг“ в посока от жк. „Меден Рудник“. Струпване на автомобили се наблюдава и в районите на някои от централните градски кръстовища, но преминаването се осъществява без съществено забавяне. \r\nМария ПОПЧЕВА", "date": "2019.07.01", "title": "Бургас: Движението по път III-906 Гюльовци – местност Черно море от км 33 до км 61 трябва да се осъществява с повишено внимание поради косене на тревни площи"}
{"url": "http://www.focus-news.net/news/2019/07/01/2675622/burgas-novata-evropeyskata-bolnitsa-sartse-i-mozak-shte-bade-otkrita-v-grada.html", "text": "Днес се открива новата европейската болница „Сърце и мозък“ в града. Това съобщиха от  здравното заведение . Специално подготвени кардиохирурзи и кардиолози ще са на разположение 24 часа, 7 дни в седмицата. Екипът, специализирал в множество европейски клиники, е подготвен успешно да решава сложни случаи и специфични клинични казуси. За пациентите от Бургас и цялото южно Черноморие ще се грижат едни от най-добрите медицински специалисти на България. Тя се помещава в сградата на УМБАЛ Бургас в кв. \"Зорница\", срещу входа на спешно отделение. За повече информация тел: 056 703003.", "date": "2019.07.01", "title": "Бургас: Новата европейската болница „Сърце и мозък“ ще бъде открита в града"}
{"url": "http://www.focus-news.net/news/2019/07/01/2675623/ria-novosti-stranite-ot-opek-obmislyat-vazmozhnostta-za-udalzhavane-na-sdelkata-za-shest-mesetsa.html", "text": "Страните от ОПЕК+ обмислят възможността за удължаване на сделката за намаляване на добива на петрол за срок от шест месеца, или до края на 2019 г., с възможност за допълнително удължаване с три месеца, съобщи за  РИА Новости  източник, запознат с преговорите във Виена.  \r\nСъгласно думите му в случай на удължаване на сделката за половин година, ОПЕК+ може да проведе друга среща през декември и да вземе решение за по-нататъшно удължаване на сделката за още три месеца, в зависимост от пазарните условия. \r\nИзточникът добави, че квотите за добив на петрол за всяка страна вероятно ще останат непроменени. Тереза Герова", "date": "2019.07.01", "title": "РИА Новости: Страните от ОПЕК+ обмислят възможността за удължаване на сделката за шест месеца"}
{"url": "http://www.focus-news.net/news/2019/07/01/2675627/burgas-zapochva-asfaltirane-na-ul-dimitar-dimov.html", "text": "Ремонтът на една от главните пътни артерии на Бургас - ул. \"Димитър Димов\", напредва и предстои асфалтиране на платното. Това съобщиха от пресцентъра на  Община Бургас . По тази причина ще бъде затворен цялостно за движение на превозни средства участъкът от кръговия пътен възел при изхода към кв. \"Сарафово\" до кръстовището с ул. \"Димитър Аврамов\" (до хотел \"Фаворит\"). Временната организация на движението е в сила от 08.00 часа тази сутрин до 2 юли. \r\nОбщината призовава водачите на моторни превозни средства да спазват въведените ограничения и да шофират с повишено внимание.", "date": "2019.07.01", "title": "Бургас: Започва асфалтиране на ул. \"Димитър Димов\""}
{"url": "http://www.focus-news.net/news/2019/07/01/2675624/kyustendil-v-grada-shte-se-provede-traditsionniyat-test-za-otpuskane-na-ednokratni-obshtinski-stipendii.html", "text": "В града ще се проведе традиционният тест за отпускане на еднократни общински стипендии в Кюстендил. Това съобщи за  Радио „Фокус” – Кюстендил  Нели Петкова, директор на Дирекция „Култура, образование, младежки дейности и спорт” към Общината. Тестът е подготвен от екип специалисти за две възрастови групи – ученици 8 – 9 клас и 10 – 11 клас и проследява възможностите на младежите да мислят нестандартно. В зависимост от резултатите, те ще получат стипендия между 50 и 500 лева, осигурени от бюджета на Община Кюстендил.  \r\n„Целта е да се проверят ценностните нагласи на младите хора и готовността им за включване в живота на общността. Тестът включва два допълващи се компонента: задача и отворен въпрос, върху които учениците трябва да напишат кратко есе. Отговорите са писмени, като препоръчителният обем е между една и две страници за задачата и между две и три страници за отворения въпрос. Времето за отговор е час и половина”, каза Нели Петкова. По думите ѝ задачите изправят учениците пред етични дилеми, които нямат просто и еднозначно решение. Сполучливото разрешаване на този тип казуси предполага съчетание от качества като етична чувствителност, контекстуална интелигентност и способност за автономно морално мислене. Отворените въпроси са съобразени с възрастовите особености на децата и етапите в емоционалното им израстване и моралното им развитие.  \r\nТемата за по-малките ученици проверява капацитета им за преценка на непосредствената социална среда и готовността им да се ангажират с нейната промяна. Ще бъдат оценявани нагласата за автономно мислене и за лично участие в промяната. Темата за по-големите проверява доколко стратегиите за успех са индивидуалистични или са свързани с участие в група. Ще бъде оценена зрелостта на разбирането за житейска реализация като баланс между лична себеизява и принос към общността, както и готовността да се поеме авторство върху житейския проект. Решенията на етичните казуси ще бъдат оценявани по четири параметъра:  \r\n- Автентичност – доколко решението издава емоционална ангажираност, тоест предлага социално желателен отговори;  \r\n- Ангажираност – доколко ученикът е готов да направи морален избор и да поеме отговорността за него или се опитва да го избегне;  \r\n- Креативност – доколко решението е творческо или следва клишета;  \r\n- Аргументираност – доколко аргументацията се основава на етичната интуиция и доколко на абстрактни морални принципи. \r\nВенцеслав ИЛЧЕВ", "date": "2019.07.01", "title": "Кюстендил: В града ще се проведе традиционният тест за отпускане на еднократни общински стипендии"}
{"url": "http://www.focus-news.net/news/2019/07/01/2675626/dobrich-kulturen-tsentar-dvoretsa-v-balchik-predstavya-izlozhba-dokosnati-ot-moreto.html", "text": "Държавен културен институт - Културен център (ДКИ-КЦ) „Двореца” в Балчик представя изложба “Докоснати от морето”. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс, предаде кореспондент на  Радио „Фокус” – Варна . Изложбата може да бъде разгледана от днес до 15 юли в галерия „Тихото гнездо”. Експозицията включва живопис масло и акварел. Автор на творбите е художникът Стелиян Хаджиев. Роден е в град Добрич, близо до морето. Това предопределя и любовта му към него, която често може да бъде видяна изобразена върху част от платната на художника. Рисува с маслени и акварелни бои. Неговите картини са собственост на колекционери и любители от България, Русия, Украйна, Чехия, Сърбия, Великобритания, Белгия, Холандия, Германия, Швейцария, Швеция, Норвегия, Дания, Гърция и Египет. Откриването на изложбата е тази вечер в 18.30 часа в галерия „Тихото гнездо”.  \r\nЖулиета НИКОЛОВА", "date": "2019.07.01", "title": "Добрич: Културен център „Двореца” в Балчик представя изложба „Докоснати от морето”"}
{"url": "http://www.focus-news.net/news/2019/07/01/2675629/pazardzhik-dvizhenieto-po-patya-panagyurski-kolonii-panagyurishte-v-rayona-na-75-km-tryabva-da-se-osashtestvyava-s-povisheno-vnimanie-poradi-propadane-na-chast-ot-banketa.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета. Движението в участъка е регулирано с пътни знаци. Движението по пътя с. Каратепе –  Сърница от 26 до 45 км трябва да се осъществява с повишено внимание поради профилиране на банкети и вадене на ивици. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.07.01", "title": "Пазарджик: Движението по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета"}
{"url": "http://www.focus-news.net/news/2019/07/01/2675628/kardzhali-ogranicheno-e-dvizhenieto-v-ednata-lenta-na-pat-momchilgrad-raven-poradi-izvarshvane-na-otvodnitelni-meropriyatiya-na-krastovishteto-s-pat-momchilgrad-novo-sokolino.html", "text": "Ограничено е движението по едната лента на третокласен път III-5901 Момчилград – Равен от 0+000 до км 0+370, поради извършване на отводнителни мероприятия на кръстовище с път Момчилград – Ново Соколино в срок до 2 юли. Това съобщиха за  Радио \"Фокус\"  от ОПУ-Кърджали. \r\nДвижението по второкласен път II-59 Момчилград – Ново Соколино от км 7+090 до км 7+430 да се осъществява с повишено внимание, поради извършване на отводнителни мероприятия на пътно кръстовище с път III-5901 Момчилград – Равен – Нановица в срок до 2 юли. \r\nОграничено е движението на МПС над 12 т по път Зорница – Бели пласт – Стремци– Кърджали  \r\nОбходен маршрут по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. \r\nРемонтни дейности се извършват по път II-59, движението от  Крумовград до границата с област Хасково от км 36+784 до км 55+845 да се осъществява с повишено внимание, поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното платно.  \r\nДарина ДЕЕНИЧИНА", "date": "2019.07.01", "title": "Кърджали: Ограничено е движението в едната лента на път Момчилград – Равен поради извършване на отводнителни мероприятия на кръстовището с път Момчилград - Ново Соколино"}
{"url": "http://www.focus-news.net/news/2019/07/01/2675631/veliko-tarnovo-zatvoren-za-tovarni-avtomobili-nad-10-tona-e-patyat-debelets-sredni-kolibi-elena-zaradi-namalen-gabarit-na-patnoto-platno.html", "text": "Затворена за движение е улица „Св. Климент Охридски“ във Велико Търново. В отсечката под крепостта „Царевец\" се извършва укрепване на свлачище, което ще продължи до началото на септември. Това съобщават за  Радио „Фокус“ – Велико Търново  от Областно пътно управление. Обходният маршрут за Арбанаси и Горна Оряховица е по път III-514, ул. „Св. Климент Охридски“ (обходен път Царевец), ул. „Сливница“, ул. „Д. Найденов“, жп гара „Велико Търново\", по път I-4 до Южен пътен възел (двупосочно). Интензивно е движението в района на двата пътни възела – „Южен“ и „Качица“, по булевардите „България“ и „Никола Габровски“, както и в района на Беляковско шосе. Колони от автомобил са се образували и по ул. „Магистрална“ \r\nПътните настилки в областта са сухи, а времето – слънчево и ясно. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. \r\nЛуиза ТРАНЧЕВА", "date": "2019.07.01", "title": "Велико Търново: Затворен за товарни автомобили над 10 тона е пътят Дебелец – Средни колиби – Елена заради намален габарит на пътното платно"}
{"url": "http://www.focus-news.net/news/2019/07/01/2675634/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  „Зона Кюстендил” ще поставим акцент върху предстоящото провеждане на Празника на пеперудите. Той ще се състои в края на тази седмица край Полско-Скакавишкия водопад. Организатори на проявата са Община Кюстендил, Основно училище „Христо Ботев” и Регионално сдружение за реформа и развитие „Роден край“. Целта е събитието да се възстанови и да се превърне в традиция, чрез която да се съхрани идеята за опазване на природата в района. Организаторите имат желание чрез мероприятието да променят отношението към природата и да се осъзнаят възможностите, ползите и отговорностите за опазване на биоразнообразието и природното наследство на България.  По темата ще разговаряме със Светослав Василев, зам.-кмет на Община Кюстендил, и с Борислав Крумов – председател на сдружение „Роден край”. На последното си заседание Общинският съвет в Кюстендил единодушно гласува за удостояване на архитект Юлий Фърков с отличието „Почетен гражданин на Кюстендил”. Повод да ви срещнем със самия носител на званието, както и с директора на Регионален исторически музей – Кюстендил Валентин Дебочички. \r\nПредаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.07.01", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/07/01/2675636/plovdiv-v-grada-shte-se-provede-festivalat-hronotop.html", "text": "В града ще се проведе първо издание на фестивала „Хронотоп“. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Фестивалът ще се състои от днес до 4 юли на различни локации в града. Събитието е замислено като една възможност за всички, които се занимават или искат да се занимават с кино и театър. Те ще имат шанса да придобият необходимите подход, знания и умения, за да сътворят филм, танц, костюм, плакат или театрално представление. \r\nТемата на фестивала тази година е „Време, място и любов“. Драматургичният материал ще бъде селектиран на случаен принцип, но по предварително подбрани реплики от велики любовни истории. Репликите ще се теглят като томбола и по силата на случайността участниците ще могат да създадат кратко представление, танц или филм. Сцените ще се разработват на малки групи под ръководството на изпитани творци-практици, като най-добрите откъси на не-професионалните участници ще бъдат показани на вечерните представления, заедно с тези на професионалните актьори и танцьори. \r\nФиналното представление ще включва най-добрите филми, танци и откъси, сътворени по време на майсторските класове и творческите работилници, но подчинени на предварителна режисьорска концепция, основаваща се на естетическото преминаване на двойките от другата страна на времето. \r\nФестивалът дава възможност на участниците да постигнат художествен образ в рамките на един ден, но също и да вземат участие в развиващ се творчески процес, при който крайното представление ще представлява синтез от отпечатъците на отделните изкуства в цялостния образ. \r\nПроектът ще даде възможност от една страна на професионални артисти, ученици и студенти по изкуствата да се срещнат с техни колеги и артисти, които работят по цял свят. От друга страна всички желаещи ще имат възможност да участват в предлаганите творчески работилници и да отключат творческия си потенциал в една или друга степен. За някои от тях, този фестивал може да първата важна стъпка към творческо начало. Участниците ще могат да покажат своите откъси, плакати и етюди и по този начин ще преодолеят страха от изява пред публика. \r\nВсички участници във фестивала „Хронотоп“ са утвърдени артисти, практици и преподаватели: предаването на техния опит на творци и граждани на Пловдив, както и представяне на техни оригинални творби, е достатъчна заявка за стойността на проекта. Ще бъде подготвен и диск с най-доброто от фестивала и ще се постави началото на фестивален архив. \r\nФестивалът се осъществява с финансовата подкрепа на Община Пловдив, след спечелен проект по компонент 2 „Гражданска активност“.", "date": "2019.07.01", "title": "Пловдив: В града ще се проведе фестивалът „Хронотоп“"}
{"url": "http://www.focus-news.net/news/2019/07/01/2675632/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. \r\nОт днес до 5 юли, от 8.00 до 17.00 ч., поетапно ще се ограничава движението на моторните превозни средства по път II-86 Асеновград – Чепеларе поради почистване на паднали камъни зад предпазната мрежа на крайпътните скатове. Автомобилите ще се пропускат в интервали от 30-40 минути, веднага след отстраняване на скалната маса. Необходимо е шофьорите да се движат с повишено внимание и съобразена скорост, като спазват стриктно поставената сигнализация. \r\nДо 16.30 ч. на 4 юли, се спира движението по път II-86 Средногорци – Рудозем за извършването на взривни работи в участък от 300 м, който е в средата на трасето между двете населени места. От 1 юли до 4 юли, от 6.00 ч. до 8.00 ч. и от 18.00 ч. до 20.00 ч., преминаването през отсечката ще се регулира със светофарна уредба. Обходният маршрут е по направлението: Средногорци – Смолян (кв. Устово – кв. Райково) – Рудозем и обратно. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по пътя Средногорци – Рудозем се осъществява с повишено внимание поради ремонтни дейности. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по пътя Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.01", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/07/01/2675635/pregled-na-osnovnite-temi-v-burgaskiya-pechat.html", "text": "„МБАЛ „Сърце и мозък“ отвори врати в Бургас“ е водещото заглавие в бургаския ежедневник  „Черноморски фар“ . Модерната европейска болница отваря врати в града. От днес в града ще се предлага високоспециализирано и кардиологично лечение, 24 часа, 7 дни в седмицата. Лекари, признати от международната кардиологична общност, за първи път ще прилагат модела на продължаващо проследяване на лечението, пояснява изданието. „Данъчни от цялата страна тръгват на проверки по морето“ е друго заглавие от първа страница на днешния брой. Стотици данъчни инспектори, съвместно с други държавни органи, започват лятната контролна кампания по Черноморието. Основният акцент на проверяващите ще бъде отчитането на обороти и издаването на касови бележки. От НАП припомнят, че и през тази година неиздаването на касова бележка се санкционира незабавно със запечатване на търговския обект, освен обичайната глоба, но основната цел на проверяващите остава насърчаването на доброволното спазване на данъчните изисквания, пише още вестникът. В страницата „Моето училище“ е поместена статията „Медици ще се обучават от есента в Бургас“. От днес започва първата кандидатстудентска кампания за набиране на студенти по медицина в Бургаския факултет по медицина. 40 студенти – 20 момичета и 20 момчета по специалност „Медицина“ ще приеме Бургаският университет „Проф. д-р Асен Златаров“ още тази есен. Кандидатстудентските изпити са на 21 юли – по биология, и на 28 юли – по химия, пояснява статията. „Лятно кино „Яворов“ в Поморие отваря врати за София филм фест“ и „Демонтират старите павилиони на улица „Алеко Константинов“ са още заглавия в днешното издание на ежедневника. „Тема на деня“ е „За 14 дни 95 сигнала за шум в „Слънчев бряг“ и „Победа“. 57 са сигналите от бургаския квартал „Победа“ и касаят ромски сватби и празненства. В курортния комплекс „Слънчев бряг“ сигналите са 38. Данните, изнесени от ОДМВР – Бургас, са интересни във връзка с преминалия второ четене Закон за шума, внесен от Валери Симеонов. Собствениците на заведения по бургаския плаж са притеснени от промените в Закона, пише още вестникът. Интервюто в днешния брой е с писателя Владимир Зарев.", "date": "2019.07.01", "title": "Преглед на основните теми в бургаския печат"}
{"url": "http://www.focus-news.net/news/2019/07/01/2675630/burgas-dve-ekzotichni-izlozhbi-shte-badat-predstaveni-v-ekspozitsionen-tsentar-flora.html", "text": "Две екзотични изложби ще бъдат представени в Експозиционен център \"Флора\" в Бургас от днес до 31 август. Едната е на живи пеперуди, а другата - на живи папагали. Това съобщиха от пресцентъра на  Община Бургас . Изложбата е една от най-големите в Източна Европа и показва атрактивни птици от три континента. Нейната гордост е хиацинтовият ара - най-големият папагал в света. Акцент в изложбата на живи пеперуди тази година са най-големите представители на нощните видове и впечатляващите красавици синьо морфо. \r\nРаботното време на изложбата на папагали ще бъде от 10.00 до 13.00 часа и от 16.00 до 20.00 часа (с почивка между 13.00 и 16.00 часа), а на изложбата на пеперуди - от 09.00 до 20.00 часа. \r\nЦените на билетите на изложбата на папагали са 6 лв. за възрастни, 4 лв. за деца над 6-годишна възраст, 2 лв. за деца под 6-годишна възраст, 15 лв. семеен билет (двама възрастни + 2 деца), 4 лв. за пенсионери и безплатно за хора с увреждания. За изложбата на пеперуди входът за пенсионери и учащи е 2 лева, за възрастни - 5 лв., семейният билет (родители + две деца) е на цена 8 лева, а деца под 7 г. и хора с увреждания ще разглеждат изложбата безплатно.", "date": "2019.07.01", "title": "Бургас: Две екзотични изложби ще бъдат представени в Експозиционен център \"Флора\""}
{"url": "http://www.focus-news.net/news/2019/07/01/2675633/blagoevgrad-chudotvornata-ikona-na-sv-bogoroditsa-skoroposlushnitsa-shte-bade-izlozhena-za-poklonenie-v-hram-sveta-troitsa-v-bansko.html", "text": "Чудотворната икона „Св. Богородица Скоропослушница (Дохиярска)” ще пристигне в храм „Света Троица” Банско днес, като ще бъде отслужена празнична Вечерня. Това съобщиха от пресцентъра на  Община Банско . На 2 юли от 08.00 часа ще започне утринната Литургия, а в 09.00 часа - светата Литургия. През цялото време чудотворната икона ще бъде поставена насред храма за молитвено поклонение. В богослуженията ще вземат участие: Негово Високопреосвещенство Неврокопски митрополит Серафим, Заподноевропейският митрополит Антоний, архимандрит Василий, монасите от Светогорския манастир Дохияр и храмовите свещеници.  \r\nСветата икона се нарича Скоропуслушница, тъй като бързо чува молитвите на вярващите, а Светинята е изписана и осветена в Дохиярската света обител, където още през десети век се е прославил оригиналният ѝ чудотворен образ.", "date": "2019.07.01", "title": "Благоевград: Чудотворната икона на Св. Богородица Скоропослушница ще бъде изложена за поклонение в храм „Света Троица” в Банско"}
{"url": "http://www.focus-news.net/news/2019/07/01/2675637/smolyan-bez-problemi-se-osashtestvyava-preminavaneto-prez-gkpp-zlatograd.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.07.01", "title": "Смолян: Без проблеми се осъществява преминаването през ГКПП „Златоград“"}
{"url": "http://www.focus-news.net/news/2019/07/01/2675641/stara-zagora-vremenno-dvizhenieto-pri-km-193-na-am-trakiya-v-posoka-sofiya-se-osashtestvyava-v-izprevarvashtata-lenta-poradi-katastrofa.html", "text": "Временно движението при км 193 на АМ \"Тракия\" в посока София се осъществява в изпреварващата лента поради ПТП. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост.", "date": "2019.07.01", "title": "Стара Загора: Временно движението при км 193 на АМ \"Тракия\" в посока София се осъществява в изпреварващата лента поради катастрофа"}
{"url": "http://www.focus-news.net/news/2019/07/01/2675640/kyustendil-chastichni-remonti-na-asfaltovata-nastilka-se-izvarshvat-po-patya-mezhdu-selata-garlyano-i-bobeshino.html", "text": "Частични ремонти на асфалтовата настилка се извършват по пътя между селата Гърляно и Бобешино. Това съобщи за  Радио „Фокус” – Кюстендил  дежурният в Областно пътно управление – Кюстендил. Участъкът е сигнализиран с пътни знаци. Движението се извършва само в едната лента. Срокът е до 2 юли. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата двупосочно в участъка на землището “Рилски манастир”. Срокът е до 31 юли. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. Движението по път II-62 Дупница – Клисура от км 42 до км 59 се осъществява в една лента на отделни участъци поради рехабилитация на пътното платно. Срокът е до 9 юли 2020 г. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2019.07.01", "title": "Кюстендил: Частични ремонти на асфалтовата настилка се извършват по пътя между селата Гърляно и Бобешино"}
{"url": "http://www.focus-news.net/news/2019/07/01/2675639/plovdiv-ostava-zabraneno-dvizhenieto-na-tezhkotovarni-motorni-prevozni-sredstva-nad-12-tona-po-patya-popovitsa-bolyartsi.html", "text": "Интензивен е трафикът по пловдивския участък на АМ „Тракия“. Това съобщиха за  Радио „Фокус“ – Пловдив  от Областното пътно управление. По основните направления в областта движението се осъществява без затруднения. Пътищата са сухи и проходими. От днес до 5 юли за времето от 08.00 до 17.00 часа, поетапно ще се ограничава движението на моторните превозни средства по пътя Асеновград - Чепеларе поради почистване на паднали камъни зад предпазната мрежа на крайпътните скатове. Автомобилите ще се пропускат в интервали от 30 - 40 минути след отстраняване на скалната маса. Необходимо е шофьорите да се движат с повишено внимание и съобразена скорост, като спазват стриктно поставената сигнализация. Остава забранено движението на тежкотоварни моторни превозни средства над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Ограничено е преминаването на моторни превозни средства по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. До 12 юли ще се извършват ремонтни дейности на мостовото съоръжение по пътя Карлово - Баня при р. Неволя. Преминаването се осъществява в една лента и се регулира от светофарна уредба. До 19 юли ще продължи изграждането на кръгово кръстовище при км 254 по пътя Карлово – Сопот в посока София. Движението в участъка се извършва в една лента. Опасност от падащи камъни има по направленията Кричим - Стамболийски, Бачково - Нареченски бани и Юговско ханче - Югово - Лъки - Здравец, също в района на проходите Козница и Стражата. Водачите трябва да преминават с повишено внимание и съобразена скорост по посочените пътни участъци. \r\nТрафикът на територията на град Пловдив е интензивен към този час. Засилено автомобилно движение се отчита по булевардите „Цар Борис III Обединител“, „Руски“, „Шести септември“, „Източен“, „България“, „Христо Ботев“ и „Найчо Цанов“. Натоварено е движението и по входно-изходните артерии. Пътищата в града са сухи и проходими. \r\nТони МИХАЙЛОВ", "date": "2019.07.01", "title": "Пловдив: Остава забранено движението на тежкотоварни моторни превозни средства над 12 тона по пътя Поповица – Болярци"}
{"url": "http://www.focus-news.net/news/2019/07/01/2675638/die-welt-severna-makedoniya-strana-koyato-se-stremi-kam-chlenstvo-v-es-na-vsyaka-tsena.html", "text": "През последните десет години страната, която вече се нарича Северна Македония, се надява да започне преговори за присъединяване към Европейския съюз. Правителството в Скопие дори направи рисков компромис, като се съгласи да промени името на държавата. Сега обаче Брюксел отново отложи решението за определяне на дата за стартиране на преговорите. Ситуацията притеснява новоизбрания президент Стево Пендаровски, пише германският национален ежедневник  Die Welt  в статия, озаглавена \"Страната, която се стреми към членство в ЕС на всяка цена\". \r\n\"В продължение на две години Великобритания преговаря интензивно за излизане от ЕС, а Македония се опитва да намери своето място в Общността от 2003 г. насам\", подчертават от редакцията. Всъщност шансовете в момента са по-добри от всякога за страната от Западните Балкани. Скопие чака десет години за началото на присъединителните преговори с ЕС - първата препоръка от Европейската комисия в тази насока бе дадена още през 2009 г. Но за прилагането й се изискваше единодушие сред страните-членки.  \r\nДълго време Гърция блокира началото на присъединителните преговори и планираното влизане в НАТО на Македония заради спора за името. Но тъй като Скопие се съгласи на промяната му, най-големият препъни камък бе отстранен от пътя към Брюксел.  \r\nРешението за започване на присъединителните преговори обаче отново бе отложено през юни тази година, а сред посочените причини бе забавянето на гласуването в германския парламент. Въпреки това северномакедонският президент Стево Пендаровски прояви търпение по време на посещението си в Берлин - макар самият той да е под натиск. В родината му от него и неговия СДСМ очакват постигане на напредък по отношение на присъединяването. \r\nТримесечното забавяне трябва да бъде прието от македонците. Но с неприятно усещане в стомаха. „Страхуваме се, че през есента други държави-членки на ЕС изведнъж ще заявят, че поради технически или други политически причини или вътрешна динамика, те също искат да разполагат още няколко месеца, за да вземат решение. Страхуваме от това\", призна Пендаровски. \r\nПреди всичко, общите избори в началото на юли в Гърция го тревожат. \"След изборите на 7 юли 2019 г. в Атина може да дойде ново правителство, което има други виждания за споразумението със Северна Македония\". \r\nВсъщност гръцкият премиер Алексис Ципрас пое голям политически риск с подписването на Преспанското споразумение, а  мнозинството от гърците категорично се противопостави на това, че съседната страна на север може да носи името \"Македония\". \r\n\"Президентът (на ФРГ Франк-Валтер) Щайнмайер и германският външен министър (Хайко Маас) ме увериха, че отлагането на решението за започване на преговори за членство в ЕС е само по технически причини, а не политически\", заяви Пендаровски за изданието. Той очаква от Бундестага зелена светлина за започване на преговорите в периода между 27 и 29 септември. \"Изпълнихме всичко, което ЕС поиска от нас\", повтори за пореден път македонският президент.  \r\nУправляващата партия в Македония също използва голям политическия капитал със споразумението. Не всички от двата милиона граждани са съгласни с преименуването на страната им. Ако надеждите за бързи преговори за присъединяване не бъдат изпълнени, това ще се отрази на СДСМ. Зад \"техническите причини\" обаче има и други мотиви - притесненията около Албания. \"Ако ЕС отново отблъсне желанието на Северна Македония през есента, тогава това ще има сериозни последици за всички проевропейски политици в Северна Македония\", опасява се Пендаровски. След това подкрепата за ЕС ще падне много, предупреди държавният глава на Македония.  \r\nПрез 2017 г., когато социалдемократите дойдоха на власт с подкрепата на две етнически албански партии, подкрепата на ЕС за ЕС бе на нива от 72%. През август 2018 г. одобрението бе 82%.  \r\nДокато Скопие показва напредък, политическата ситуация в Тирана е хаотична. Няколко държави от ЕС вече обсъждат разделянето на процеса на присъединяване на Албания и Северна Македония. За президента Пендаровски това би било балансиращо действие, в края на краищата, около 25% от населението на неговата страна са етнически албанци, които подкрепят правителството на социалдемократите. \"В Западните Балкани не бива да има отделяне, защото всички страни са свързани\", казва той. Ако някои държави бъдат изоставени в региона, те биха могли да търсят други възможности. \r\nТой също така критикува, че страните от ЕС се интересуват само от Западните Балкани, ако техните интереси са засегнати. Регионът е достатъчно добър за Европа, \"когато бежанците попаднат в него\". Освен за това в Брюксел и важните столици на ЕС от друго не се интересуват. \r\nРусия също присъства в региона и се опитва да разшири влиянието си на Балканите. Чувствате ли Скопие заплаха от това? Не, казва Пендаровски. Той говори за недържавни участници, които се чувстват застрашени. Северна Македония стана обект на фалшиви новини и политическа пропаганда, особено по време на референдума за промяна на името. \"Сами ние нямаме капацитета да се справим с тези заплахи\", признава Пендаровски. Тереза Герова", "date": "2019.07.01", "title": "Die Welt: Северна Македония - страна, която се стреми към членство в ЕС на всяка цена"}
{"url": "http://www.focus-news.net/news/2019/07/01/2675644/pregled-na-osnovnite-temi-vav-velikotarnovskiya-pechat.html", "text": "„Търновец получи шест акта от Швеция за кола, която продал преди години“ е заглавие на първа страница на областния всекидневник  „Янтра ДНЕС” . Великотърновецът Райко Райков има шест акта за неправилно паркиране в Швеция, без изобщо да е напускал страната. Наложените глоби са на автомобил, който продал преди няколко години. „1,2 млн. лв. чака Община В. Търново за почистване коритото на Янтра“, пише още вестникът. 1,2 млн. лв. са необходими на Община В. Търново за цялостно оформяне и почистване на коритото на река Янтра. За целта местната администрация подготви проект, който вече е внесен в Междуведомствената комисия за възстановяване и подпомагане. „Повдигнаха обвинение за принуда на Пенчо Чанев“ е новина от криминалната хроника. Страница пета ни разказва за средновековния фестивал, който се проведе на крепостта Царевец през отминалия уикенд. На осма страница има материал за празника на Павликени, който градът отбеляза на 29 юни и за това как премина Петровден в Лясковец. „Етър“ отстъпи на „Ботев“ (Пловдив) пред погледа на Красимир Балъков“ е новина от спортните страници.  \r\n„Вкусът на Средновековието оживя на Царевец“ е заглавие от другия областен ежедневник  „Борба“ . Пълнен заек, така както са го правили още през IX век, и заек на чеверме, яхнии – всякакви на вкус, бедняшка чорба, различни видове хляб, веган бонбони по византийска рецепта отпреди 10 века, няколко вида медовина имаха възможност да опитат стотиците жители и гости на града, които в събота и неделя се качиха на Царевец за Международния фестивал „Ежедневието на средновековен Търновград“. „Дарение за близо 200 000 лв. получи горнооряховската болница“ е друга новина от днес. Мащабно дарение направи на МБАЛ „Св. Иван Рилски“ холандска организация. В края на миналата седмица фондацията предостави на лечебното заведение 28 вида медицински пособия, оборудване и спално бельо. „Търновската полиция получава 12 коли от МВР и 9 от фонд „Земеделие“, пише още „Борба“.21 нови автомобила ще получи за професионалния празник на МВР търновската полиция. 12 от колите са от министерството, а 9 са дарение от фонд „Земеделие“. „Обвиниха кмета на Златарица по сигнал от 2015 и 2016 г., той обяви, че тръгва за четвърти мандат“ е новина от криминалната хроника. В областния ежедневник ще намерите и материал за болен мъж, който по чудо „оцеля пет денонощия сред хищници в Еленския Балкан“.", "date": "2019.07.01", "title": "Преглед на основните теми във великотърновския печат"}
{"url": "http://www.focus-news.net/news/2019/07/01/2675645/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Нормално се осъществява движението по главен път Е-79 и второкласен път 19 Симитли - Гоце Делчев. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма регистрирани тежки пътни инциденти през изминалата нощ по пътищата от републиканската пътна мрежа. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.07.01", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/07/01/2675642/protothema-gartsiya-gartsite-sa-po-samotni-ot-drugite-evropeytsi.html", "text": "Гърците, заедно с другите източно- и южно-европейци се чувстват по-самотни и социално изолирани от другите жители на Стария континент, показва проучване на общественото мнение, проведено от Joint Research Centre (ДРС) за Европейската комисия, пише електронното издание на гръцкия консервативен ежедневник  Protothema . \r\nРезултатите от анализите на ДРС се основават на данните от European Social Survey (ЕСС). \r\nИзследователите от ДРС разглеждат два показателя. Един индикатор се основава на субективни чувства на самота. Той измерва количеството на „самотни хора“, т.е. тези, които се чувстват самотни. \r\nВторият показател се основава на специфични детерминанти на самотата, като честотата на срещите с приятели. Той измерва броя на „социално изолираните индивиди“, т.е. тези, които се срещат с приятели, роднини или работни колеги (извън работата) само веднъж месечно или по-малко. \r\nСпоред този анализ около 30 милиона възрастни в Европа (7%) често се чувстват самотни. \r\nТози брой достига до 10% в Унгария, Чехия, Италия, Полша, Франция и Гърция. \r\nНай-нисък е делът на хората, които се чувстват самотни, в Холандия и Дания (3%), Финландия (4%), както и в Германия, Ирландия и Швеция (5%). \r\nНад 40% от унгарците и гърците общуват само с приятели или семейство само веднъж месечно или по-малко. В Литва, Естония и Полша цифрата достига 35%. \r\nВ другия край на спектъра социалната изолация е най-ниска в Холандия, Дания и Швеция, като около 8% от възрастните се срещат само с приятели или със семейството си на месец или по-малко. \r\nПревод и редакция:", "date": "2019.07.01", "title": "Protothema (Гърция): Гърците са по-самотни от другите европейци"}
{"url": "http://www.focus-news.net/news/2019/07/01/2675643/shumen-chitalishte-probuda-1958-e-otlicheno-sas-zlaten-medal-na-11-tiya-natsionalen-sabor-na-narodnite-chitalishta-v-byala.html", "text": "Читалище „Пробуда-1958“ е отличено със златен медал на 11-тия Национален събор на народните читалища в Бяла. Това каза пред  Радио „Фокус“ - Шумен  Мая Господинова от читалището. Наградата е за спектакъла „Поклон пред Умай - прабългарската богиня на плодородието“, с която са участвали в конкурсната програма на събора. Старинният прабългарски обред е разработен на базата на превод на научни публикации. Сред елементите в спектакъла, препратка към обреди от времето на езическа България и към свещената Мадара, са ритуал по поднасяне на дарове пред богинята Умай и обреден танц. „Съчетаваме музика, танц, картина и текст, като тази година хореографията е на Веселина Дечева, а в спектакъла участват и деца от ТС „Танцувай с мен“ от Трето основно  училище в Шумен. Опитали сме се да постигнем максимална автентичност при изграждането на образите и например в облеклото използваме ризи на 150-200 години, които възрастни жени от поповското село Паламарца пазят и съхраняват в семейните ракли“, каза Мая Господинова. Древните българи са почитали Умай като върховно божество наред с Тангра. „Умай е богиня на долната и на горната земя, на днешния настоящ живот, тя е покровителка на плодовитостта на жената, представена е като птица, която живее в небето и вие гнездо в облаците,  изобразяват я като красива жена с лък. Тя е слънцето и луната, тя е плодородието, тя е всичко. Един от символите на богинята е чаша, която държи на нивото на гърдите си. Това е чашата, пълна със свещеното мляко, с което тя захранва народа си“, разказа Мая Господинова. Тя посочи, че спектакълът носи послание за необикновената сила на българския род и за богатото минало на българската земя. \r\nИвелина ИВАНОВА", "date": "2019.07.01", "title": "Шумен: Читалище „Пробуда-1958“ е отличено със златен медал на 11-тия Национален събор на народните читалища в Бяла"}
{"url": "http://www.focus-news.net/news/2019/07/01/2675647/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен кръст  . Времето е слънчево, леко подухва вятър на някои места в планините. Температурите варират между 12 и 15 градуса. Препоръките на планинските спасители към туристите в планините е да носят вода и да имат подходяща екипировка.  \r\nЛифтовите съоръжения работят на Пампорово и Боровец. Няма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.07.01", "title": "ПСС: Добри са условията за туризъм в планините"}
{"url": "http://www.focus-news.net/news/2019/07/01/2675648/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-2-yuli.html", "text": "„Софийска вода” временно ще прекъсне водоснабдяването в някои части на столицата на 2 юли. Това съобщиха от пресцентъра на  дружеството . \r\nВъв връзка с изпълнение на инвестиционен проект за подмяна на уличен водопровод на ул. „Мелник“ в жк. „Света Троица“ се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Мелник“ от ул. „Пловдив“ до ул. „Крум Стоянов“; бл. 168, бл. 358, бл. 354, бл. 355. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пловдив“ до бл. 357. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с монтаж на спирателни кранове на ул. „Дъбрава“ в с. Казичене се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Цар Борис III“ от ул. „Христо Ботев“ до ул. „Никола Петков“; ул. „Димитър Ашов“, ул. „Александър Стамболийски“, ул. „Дъбрава“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дъбрава“ ъгъла с ул. „Цар Борис III“. \r\nВъв връзка с монтаж на пожарен хидрант на ул. „Люляк“ в с. Кривина се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Люляк“, ул. „Балабана“, ул. „Минзухар“, ул. „Витоша“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люляк“ 25. \r\nВъв връзка с подмяна на сградно водопроводно отклонение на ул. „Румяна войвода“ в кв. „Хаджи Димитър“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Румяна войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Румяна войвода“ 57В.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.07.01", "title": "„Софийска вода” временно ще прекъсне водоснабдяването в някои части на столицата на 2 юли"}
{"url": "http://www.focus-news.net/news/2019/07/01/2675649/koha-ditore-kosovo-zhitelite-na-mitrovitsa-se-protivopostavyat-na-izgrazhdaneto-na-dzhamiya-iskat-uchilishte.html", "text": "От 2017 г. насам жителите на квартал \"Силани\" в южната част на Митровица се противопоставят на изграждането на джамия, отбелязва електронното издание на прищинския ежедневник  Koha Ditore . \r\nНастояванията им са за незабавно прекратяване на строителните дейности на терена, който е дарен на ислямската общност в града. Хората са категорични, че по-важно е изграждането на ново училище в района, а не на религиозен храм. Властите в града обаче отказват коментар по въпроса.  \r\nЗа да се противопоставят на изграждането на джамията, жителите също са подали петиция, в която уверяват, че са готови да съдействат за изграждането на джамия на друго място, но в сътрудничеството с властта, а не с хора, които не представляват институции - какъвто е случаят в квартал \"Силани\". \r\nПревод и редакция:", "date": "2019.07.01", "title": "Koha Ditore (Косово): Жителите на Митровица се противопоставят на изграждането на джамия, искат училище"}
{"url": "http://www.focus-news.net/news/2019/07/01/2675653/pleven-dvizhenieto-po-pat-ii-11-milkovitsa-somovit-ot-km-196-do-km-206-se-osashtestvyava-v-edna-lenta-poradi-remontni-deynosti.html", "text": "Движението по път II-13 Бяла Слатина – Долни Дъбник между Кнежа и Искър от км 76 до км 106 трябва да се осъществява с повишено внимание заради машинно косене на трева до края на деня. Това съобщиха  Радио „Фокус“   от Областно пътно управление – Плевен. Пътните настилки в областта са сухи. Максималните температури ще бъдат между 31° и  36°. Движението по път II-11 Милковица – Сомовит от км 196 до км 206 се осъществява в една лента поради ремонтни дейности. Срокът на ремонта е до края на деня. Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срокът е до 19 юли. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла - Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 4 юли.  \r\nВиолета КРЪСТЕВА", "date": "2019.07.01", "title": "Плевен: Движението по път II-11 Милковица – Сомовит от км 196 до км 206 се осъществява в една лента поради ремонтни дейности"}
{"url": "http://www.focus-news.net/news/2019/07/01/2675651/der-standard-avstriya-mateo-salvini-ima-po-dobri-karti-v-byudzhetniya-spor-s-es.html", "text": "Европа настоява на спазването на Пакта за стабилност, а Италия иска да стимулира растежа чрез дефицит. Мнозина икономисти са на мнение, че идеята на Рим не е никак лоша, коментират в редакцията на австрийския национален ежедневник  Der Standard  в статия под заглавие \"Защо Салвини има по-добри карти в бюджетния спор с ЕС\". \r\n„Една стара, заминаваща си и след изборите за Европейски парламент - нелигитимна Европейската комисия не може да диктува нито на правителство, нито на един цял народ, нито може да налага санкции“. Това са думите на италианския вицепремиер и министър на вътрешните работи Матео Салвини, които не се харесаха на мнозина. В действителност обаче той има право. Миналата седмица ЕК отложи обявените производства срещу силно задлъжнялата страна, чийто дефицит достига до 132% от БВП. На заден план в Брюксел няма споразумение за това как да се справи с непокорния Рим. Докато хардлайнерите като заместник-комисаря на ЕС Валдис Домбровскис или комисарят по бюджета Гюнтер Йотингер искат да приложат наказателни мерки срещу Италия,  икономическият комисар Пиер Московичи е на път да им попречи. Той се опасява, че конкретните действия срещу Италия ще укрепят Салвини и неговата дясна \"Лига\".  \r\nСалвини многократно е обявявал правилата за дефицита на ЕС за остарели и е обещал намаление на данъците от поне десет милиарда евро. \"Съгласен съм със Салвини в бюджетната политика\", казва Карстен Бжески, главен икономист на холандската финансова група ING, подчертавайки, че одобрява само \"бюджетната му политика\". Той извлича този интересен извод от дългия бизнес цикъл, който първоначално беше изкуствено разширен в еврозоната от експанзивната парична политика на ЕЦБ и от слабото евро. Бжески вярва, че само фискалната политика ще даде нов тласък - като финансиране на дълга, държавни инвестиции в инфраструктура, технологии и образование. \r\nСлед бума на пазара на недвижими имоти и акции в Япония от края на 80-те години на миналия век, в Япония има смесица от нисък растеж и ниска инфлация, които въпреки изключително широката парична политика не могат да бъдат управлявани. \"Във всеки случай в Европа следваме стъпките на Япония\", казва Бжески. Италия просто е по-напред в \"японизацията\". За сравнение, страната на изгряващото слънце в момента е в дълг с повече от 230 процента от БВП.  \r\nИталия е в стагнация от 20 г., което доведе до силно разделение север-юг. Неравенството доведе и до недоволство, което според Бжески трябва да бъде посрещнато с преразпределение, а това е задача на фискалната политика. В момента няма фактически дискусии в еврозоната, но това може да се промени. Икономистът е на мнение, че постепенно такива ще бъдат инициирани.  \r\nИ така, какво ще стане, ако Италия повиши бюджетния дефицит от 2,4 на 5% тази година? Възможно е доходността на облигациите да падне заради опасения от дълга. Но, от друга страна, инвеститорите ще забележат, че в страната най-накрая има растеж. \"Това е експеримент\", признава Бжески, след което допълва - \"но от него може би зависи съдбата на еврозоната\".  \r\nПревод и редакция:", "date": "2019.07.01", "title": "Der Standard (Австрия): Матео Салвини има по-добри карти в бюджетния спор с ЕС"}
{"url": "http://www.focus-news.net/news/2019/07/01/2675652/sofiya-18-godishno-momiche-i-19-godishno-momche-sa-postradali-pri-paten-intsident-kray-pancharevo.html", "text": "18-годишно момиче и 19-годишно момче са пострадали при пътен инцидент край Панчарево. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска.  \r\nАвтомобилът е паднал в дере след Дяволския мост преди крепостта Урвич. Сигнал за инцидента е получен в 21.38 часа на 30 юни. В 21.39 часа той е препредаден на линейка, която е на адрес в Бистрица, и в 21.41 ч. тръгва от там, като пристига на място в 21.55 ч. В същата минута е пратена и втора линейка, която тръгва от кв. „Борово“ и пристига четири минути по-късно – в 21.59 ч. На място е установено 18-годишно момиче с фрактура на предмишницата, което е шофирало автомобила. Пострадалата е отведена за лечения в УМБАЛ „Св. Анна“. По-тежко пострадало е 19-годишно момче – то е контузия на глава, гръден кош и мозъчно сътресение, като е откарано в противошокова зала на ИСУЛ.  \r\nЦветилена СИМЕОНОВА", "date": "2019.07.01", "title": "София: 18-годишно момиче и 19-годишно момче са пострадали при пътен инцидент край Панчарево"}
{"url": "http://www.focus-news.net/news/2019/07/01/2675646/veliko-tarnovo-s-14-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 14 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 376 см, а температурата на водата 25.6 градуса. Слънчево и горещо ще е времето над българския участък на Дунав днес. Ще е тихо и безоблачно. Максималните температури ще са между 31° и 35°.", "date": "2019.07.01", "title": "Велико Търново: С 14 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/07/01/2675660/dobrich-tri-rayona-na-grada-sa-s-narusheno-vodopodavaneto-zaradi-avarii.html", "text": "Три района на града са с нарушено водоподаването заради аварии, съобщиха от ВиК – Добрич, предаде кореспондентът на  Радио „Фокус” – Варна . Засегнатите райони са: ул. „Кирил и Методи“ 74, квартала над гара Юг и по ул. „Климент Охридски“.   \r\nВ областта с нарушено водоподаване са: \r\n- в община Добрич-селска: с. Смолница, с. Бранище; \r\n- в община Балчик - с. Кранево и с. Оброчище; \r\n- в община Каварна - ул. „Хаджи Димитър“ в морския град и с. Камен бряг; \r\n- в община Тервел - с. Божан; \r\n- в община Генерал Тошево - с. Кардам; \r\n- в община Шабла - ул. „Черни връх“ в морския град у с. Черноморци; \r\n- в община Крушари - Помпена станция - Абрит. \r\n Жулиета НИКОЛОВА", "date": "2019.07.01", "title": "Добрич: Три района на града са с нарушено водоподаването заради аварии"}
{"url": "http://www.focus-news.net/news/2019/07/01/2675654/pazardzhik-rayonniyat-sad-shte-gleda-delo-sreshtu-shofyor-na-avtobus-za-prichinyavane-na-paten-intsident-s-trima-postradali.html", "text": "Районният съд в Пазарджик ще гледа дело срещу шофьор на автобус за причиняване на пътен инцидент с трима пострадали, съобщиха от пресцентъра на  съда . Срещу мъжа е повдигнато обвинение за това, че на 26 септември 2017 г. при управление на автобус е нарушил правилата за движение по пътищата, като се е движил с превишена скорост извън населено място, е допуснал ПТП и по непредпазливост е причинил телесна повреда на 3 души.  \r\nНачалото на съдебното заседание е предвидено за 10.00 часа, а съдия-докладчик по делото е Красимир Лесенски.", "date": "2019.07.01", "title": "Пазарджик: Районният съд ще гледа дело срещу шофьор на автобус за причиняване на пътен инцидент с трима пострадали"}
{"url": "http://www.focus-news.net/news/2019/07/01/2675658/zam-kmetat-na-sofiya-doncho-barbalov-bul-balgariya-nyama-da-se-zatvarya-iztsyalo-po-vreme-na-remonta-gradskiyat-transport-shte-prodalzhi-da-se-dvizhi-po-marshruta-si.html", "text": "Бул. \"България\" няма да се затваря изцяло по време на ремонта. Това каза зам.-кметът на София Дончо Барбалов в интервю за предаването \"Тази сутрин\" по  бТВ . Започна ремонт на участък от булевард \"България\" в София. Този път ще се подменя настилката от бул. \"Черни връх\" до бул. \"Гешов\". \"Фрезова се част от настилката, предстои поставянето на специална мрежа за укрепването на пътното платно, след това поставяне на износващ слой за изключително тежко движение, каквото е по този булевард\", обясни Барбалов. По думите му към края на седмицата изцяло ще бъде затворено Южното платно, като движението ще се извършва двупосочно в Северното, за да може да се приключи изцяло с ремонта в тази част на булеварда. \"Около 20 юли ще започне и работа по Северното платно\", посочи още Барбалов. \"Движението по булеварда няма да бъде затваряно изцяло. Избрали сме летните месеци за ремонта, за да има минимално натоварване от гледна точка на трафика. Движението на трамваите също няма да се променя. Автобусите с номера 204 и 76 ще запазят маршрута си, но някои от спирките им ще бъдат променени\", обясни още зам.-кметът.", "date": "2019.07.01", "title": "Зам.-кметът на София Дончо Барбалов: Бул. \"България\" няма да се затваря изцяло по време на ремонта, градският транспорт ще продължи да се движи по маршрута си"}
{"url": "http://www.focus-news.net/news/2019/07/01/2675655/vladimir-todorov-asotsiatsiya-na-postradalite-pri-katastrofi-nenavremennite-sanktsii-karat-patniya-huligan-da-se-chuvstva-beznakazan.html", "text": "Ненавременните санкции карат пътния хулиган да се чувства безнаказан. Това каза за сутрешния блок  „Добро утро, България“  на  Радио „Фокус“  Владимир Тодоров, председател на Асоциацията на пострадалите при катастрофи. По думите му и в България има строги наказания и се лежи в затвора, както в другите страни, но разликата е в безкомпромисността на наказанието. Той добави, че има случай, в които електронният фиш за превишена скорост пристигна след три месеца при нарушителя. „Ако административна санкция не се случи на момента – пътният хулиган се чувства безнаказан. Представете си, ако системата работи, както е в другите страни. Тръгва за нашето море, прави десет нарушения по АМ „Тракия“ – пристигайки в Бургас от банковата му сметка са взети, примерно, 2000 лв. Ако имаме система, която веднага прави наказанията – ще има съвсем друго поведение. Не е реално един електронен фиш да пристига между един и три месеца при нарушителя“, коментира председателят на Асоциацията на пострадалите при катастрофи. Владимир Тодоров каза още, че темата за пътната безопасност е въпрос на политическа воля и на държавна администрация, която да си постави това за цел. Той определи като безхаберие строенето на магистрали, без пускането на оптичен кабел, чрез който да има интелигентни транспортни системи, които да предупреждават за пътната обстановка и времето.  \r\nЙоланда ПЕЛОВА", "date": "2019.07.01", "title": "Владимир Тодоров, Асоциация на пострадалите при катастрофи: Ненавременните санкции карат пътния хулиган да се чувства безнаказан"}
{"url": "http://www.focus-news.net/news/2019/07/01/2675650/georgi-svilenski-bsp-predsedatelyat-na-partiyata-izbira-ekipa-s-koyto-da-raboti.html", "text": "Председателят на партията избира екипа, с който да работи. Това заяви зам.-председателят на ПГ на „БСП за България“ Георги Свиленски в сутрешния блок на бТВ, съобщиха от пресцентъра на  БСП . Той подчерта, че на Конгреса ясно е било заявено от делегатите, че трябва да има промени в управлението на партията, в Изпълнителното бюро и какви хора ще провеждат политиките, с оглед и предстоящите местни избори и отваряне на партията. „След голямата подкрепа, която председателят на БСП получи на Конгреса, вчера получи такава и от Националния съвет, именно с предложението ѝ за освобождаване на Валери Жаблянов от ИБ и включването на седем нови членове“, каза още той. Като аргументи за това решение Нинова е посочила липса на екипност в работата на бюрото, отсъствието на Жаблянов от ПАСЕ, където са били взети важни решения, както и забележки по дейността му като председател на Комисията по идейните въпроси и подготовката на конгресните документи. „На този пленум бяха отхвърлени всички спекулации относно финансите на партията - че били откраднати парите. Напротив, на членовете на НС на БСП бяха представени абсолютно всички финансови документи, справки и отчети. Касата на БСП не е пълна и не трябва да бъде. Това е политическа партия, която със субсидията си трябва да извършва конкретна дейност в конкретен период от време“, подчерта Свиленски. Той отхвърли твърдението, че решението за освобождаването на Жаблянов е взето еднолично, защото Изпълнителното бюро се състои от 21 човека, а Националният съвет от 185 човека – всички решения се вземат с мнозинство. „По устав председателят може да посочи хората, но Националният съвет трябва да ги избере“, уточни той.  \r\nПо повод дебатите за субсидиите на партиите, народният представител подчерта, че тази седмица се очакват преговори по покана на управляващата коалиция. „Нашата позиция е, че субсидията не може и не трябва да бъде 1 лв., но трябва да бъде намалена така, че да позволи нормалното функциониране на всички политически партии. БСП ще изпълни закона така, както е приет от управляващите – до 2021 г. на вноски да бъдат възстановени парите в държавния бюджет“, заяви Свиленски. Той подчерта, че БСП използва парите за реална дейност – не ги държи на сметка, откъдето да печели от лихви и когато ѝ ги поискат, да ги върне. „А лихвите кой ги връща, не е ясно“, коментира още той.", "date": "2019.07.01", "title": "Георги Свиленски, БСП: Председателят на партията избира екипа, с който да работи"}
{"url": "http://www.focus-news.net/news/2019/07/01/2675659/gabrovo-patishtata-v-oblastta-sa-suhi-i-normalno-prohodimi-trafikat-e-intenziven.html", "text": "В едната лента се осъществява движението в участък от пътя между Дряново и Габрово при км 145+256 поради реконструкция на кръстовище и от Областно пътно управление (ОПУ) – Габрово съветват шофьорите да карат с повишено внимание в свободната лента. На мястото е създадена временна организация на движение и трафикът се регулира със знаци, съобщиха за  Радио „Фокус“ – Велико Търново  от ОПУ. Времето в Габровска област е ясно и  слънчево, а пътищата са сухи и нормално проходими. Трафикът към момента е интензивен. Натоварено е движението,  както по главните, така и по част от второстепенните пътища в областта. Няма нововъведени ограничения през изминалото денонощие.  \r\nПропаднал участък затруднява движението между селата Селище и Стоките при км 11+675. Мястото е обезопасено и сигнализирано, а укрепването ще продължи до 31 юли. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско – Малки Вършец, при км 46+800 - по общински път до III–403 в село Малки Вършец. За прохода Шипка остава в сила забраната за преминаване на тежкотоварни автомобили над 12 тона. \r\nЛуиза ТРАНЧЕВА", "date": "2019.07.01", "title": "Габрово: Пътищата в областта са сухи и нормално проходими, трафикът е интензивен"}
{"url": "http://www.focus-news.net/news/2019/07/01/2675656/api-vremenno-dvizhenieto-pri-km-132-na-pat-i-4-veliko-tarnovo-sheremetya-se-osashtestvyava-v-edna-lenta-poradi-patnotransportno-proizshestvie.html", "text": "Временно движението при км 132 на път I-4 Велико Търново – Шереметя се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, като спазват указанията на „Пътна полиция\".", "date": "2019.07.01", "title": "АПИ: Временно движението при км 132 на път I-4 Велико Търново – Шереметя се осъществява в една лента поради пътнотранспортно произшествие"}
{"url": "http://www.focus-news.net/news/2019/07/01/2675657/mvr-dvama-dushi-sa-zaginalia-28-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали,а 28 са пострадали при 24 тежки катастрофи в страната през изминалото денонощие, съобщиха от пресцентъра на  МВР . В столицата са станали 4 тежки и 11 леки пътни инцидента, при които са пострадали 5 души. От началото на годинатаса станали 2891 инциденти на пътя, при които са загинали 253 души, а 3636 са пострадали. Данните за 2019 г. са динамични и не са окончателни. При сравнение с реалните данни за загиналите (247) през същия период на 2018 г. се отчитат 6 (шестима) повече загинали участници в движението по пътищата през 2019 г.", "date": "2019.07.01", "title": "МВР: Двама души са загинали,а 28 са пострадали при катастрофи в страната през изминалото денонощие"}
{"url": "http://www.focus-news.net/news/2019/07/01/2675663/sport-latsiskene-specheli-turnir-ot-diamantenata-liga-s-204.html", "text": "Световната шампионка в скока на височина в зала и на открито Мария Ласицкене продължава със силните си изяви от началото на сезона. Рускинята, която наскоро атакува световния рекорд на Стефка Костадинова от 2.09 м, се поздрави с успеха на турнира от Диамантената лига “Префонтейн Класик” в Станфорд с резултат от 2.04 метра. Световната шампионка в зала от Портланд 2016 Вашти Кънингам (САЩ) постигна личен рекорд от 2.00 метра за втората позиция, а младежката олимпийска шампионка от Буенос Айрес 2018 Ярослава Махучик (Украйна) също записа личен рекорд от 2.00 м за третото място.", "date": "2019.07.01", "title": "Спорт: Лацискене спечели турнир от Диамантената лига с 2,04"}
{"url": "http://www.focus-news.net/news/2019/07/01/2675664/veliko-tarnovo-zapochva-protsedura-za-opredelyane-na-sadebni-zasedateli-za-okrazhniya-sad-v-grada.html", "text": "Започва процедура за определяне на съдебни заседатели за Окръжния съд в града. Това съобщиха от пресцентъра на  Община Велико Търново . Решението за откриване на процеса за номинации бе взето на последното заседание на Великотърновски общински съвет. Поводът е изтичането на мандата на настоящите съдебни заседатели и необходимостта от избирането на нови. Техните правомощия ще бъдат за срок от четири години. \r\nОт днес до 26 юли включително кандидатите за съдебни заседатели могат да подават необходимите документи в деловодството на местния парламент – в сградата на Община Велико Търново, кабинет 311. Заявленията ще бъдат приемани всеки работен ден от 8.30 до 17.00 ч. \r\nПравилата за провеждане на процедурата, както и необходимите документи са достъпни на интернет страницата на Община Велико Търново – www.veliko-tarnovo.bg, раздел „Общински съвет“, подраздел „Съобщение за откриване на процедура за съдебни заседатели“.", "date": "2019.07.01", "title": "Велико Търново: Започва процедура за определяне на съдебни заседатели за Окръжния съд в града"}
{"url": "http://www.focus-news.net/news/2019/07/01/2675667/vratsa-50-godishen-mazh-ot-mezdra-e-zadarzhan-za-shofirane-s-373-promila-alkohol.html", "text": "50-годишен мъж от Мездра е задържан за шофиране с 3.73 промила алкохол. Това съобщиха от  ОДМВР - Враца . На 30 юни 2019 г. в 10.00 часа в гр. Мездра при движение на заден ход лек автомобил „Рено“ катастрофирал в оградата на частен имот. Пробата с техническо средство е отчела положителен резултат -  3.73 промила алкохол. В РУ - Мездра е задържан 50-годишен мъж от същия град - водач на автомобила. Образувано е бързо полицейско производство.", "date": "2019.07.01", "title": "Враца: 50-годишен мъж от Мездра е задържан за шофиране с 3.73 промила алкохол"}
{"url": "http://www.focus-news.net/news/2019/07/01/2675665/veliko-tarnovo-edin-chovek-e-postradal-pri-katastrofa-mezhdu-lek-avtomobil-i-tir-v-selo-sheremetya.html", "text": "Сигнал за пътен инцидент между лек автомобил и тир в село Шереметя на пътя в посока Варна е получен в 9.00 часа тази сутрин. Това съобщиха от пресцентъра на  МВР . По първоначална информация е пострадал водачът на лекия автомобил. Веднага към мястото на инцидента са насочени екипи на \"Пътна полиция\", пожарната и \"Спешна помощ\". Пътят временно е ограничен за движение. Екипи на \"Пътна полиция\" пренасочват леките автомобили през с. Арбанаси, а товарните изчакват на място. Обстоятелствата за инцидента се изясняват.", "date": "2019.07.01", "title": "Велико Търново: Един човек е пострадал при катастрофа между лек автомобил и тир в село Шереметя"}
{"url": "http://www.focus-news.net/news/2019/07/01/2675666/sliven-festival-na-etnosite-bagrite-i-kotlenskiya-kilim-se-provede-v-kotel.html", "text": "За четвърти пореден път Община Котел бе домакин на Фестивала на етносите, багрите и котленския килим. Това съобщиха от пресцентъра на  Областната администрация . \r\nФорумът популяризира традициите в занаятчийството, фолклорното изкуство, бита на възрожденския град и района. „Този фестивал е посветен още и на съвместното съжителство на няколко етноса в общината. Един от синонимите на думата „съжителство“ е разбирателство. Смятам, че разбирателството е ценност, която заслужава уважение, особено в днешни времена“, заяви областният управител Чавдар Божурски в приветствието си към организаторите и участниците в събитието. Гости на втория фестивален ден бяха още земеделският министър Десислава Танева, народните представители Мария Белова и Петър Петров, председателят на общинския съвет Христина Чолакова, кметският екип, кметове на населени места, съветници. \r\nФестивалът започна в петък вечерта с концерт на талантливите деца от НУФИ „Филип Кутев“, на Цветелина Христова и Деси Добрева. В програмата са включени занаятчийски базар, изложба на котленски килими и демонстрация на багрене на вълна, концерти на ансамбъл „Българе“, групите „Крос“ и „Сигнал“, представяне на местна кухня. По време на фестивала ще се състои и Петата национална среща на лютиерите в България. Предвидени са занимания за децата. Ще има и фермерски пазар. Сред акцентите е представянето на поминъка, което става в импровизирани села на българския, турския, каракачанския и ромския етнос. \r\nТазгодишният фестивал бе предшестван от проливен дъжд и наводнение, което причини материални щети на жилищни имоти и общинска инфраструктура. Кметът Коста Каранашев специално благодари на котленци за това, че са били сплотени и благодарение на това успяват да се справят с кризисната ситуация и да посрещнат гостите си на празника. „Когато сме сплотени, тогава сме силни. Това трябва да е пример…Това е философията на нашия фестивал“, подчерта на откриването Каранашев.", "date": "2019.07.01", "title": "Сливен: Фестивал на етносите, багрите и котленския килим се проведе в Котел"}
{"url": "http://www.focus-news.net/news/2019/07/01/2675669/el-pais-ispaniya-arestuvan-za-predpolagaem-zagovor-sreshtu-maduro-izdahna-v-ratsete-na-venetsuelskoto-voenno-razuznavane.html", "text": "Капитан Акоста Аревало, арестуван за организирането на заговор срещу държавния глава на Венецуела Николас Мадуро, издъгна в ръцете на военното разузнаване на латиноамериканската страна. Защитниците на правата на човека свързват смъртта му с възможни изтезания, отбелязват в редакцията на испанския национален ежедневник  El Pais . \r\nПоредният предполагаем заговор срещу Николас Мадуро доведе до арестуването на четирима войници, а двама полицейски служители и осем други граждани на Венецуела бяха обвинени в план за убийството на президента на страната. Сред тях бе и Рафаел Акоста Аревало, който е загинал, докато е бил под стража на длъжностни лица от Генералната дирекция за военно контраразузнаване. Инцидентът се е случил в събота.  \r\nДен по-рано военният бе обявен за изчезнал. По същото време на посещение в страната бе Мишел Бачелет, бивш президент на Чили и настоящ Върховен комисар по правата на човека.  \r\nПоследните, които са видели Аревало, съобщават, че на заседанието на военния съд в петък офицерът е бил докаран в инвалидна количка и с очевидни признаци за упражнявано върху него физическо насилие.  \r\n\"Той не говори, само помоли за помощ от адвоката си. Не можа да се изправи. Отговори с кимване на въпроса дали е бил измъчван от военното контраразузнаване. Състоянието му очевидно вече беше критично. Съдията нареди да бъде преместен в болница. По-късно той издъхна там\", разказва присъстващ на процеса. Тереза Герова", "date": "2019.07.01", "title": "El Pais (Испания): Арестуван за предполагаем заговор срещу Мадуро издъхна в ръцете на венецуелското военно разузнаване"}
{"url": "http://www.focus-news.net/news/2019/07/01/2675670/vidin-trafikat-v-uchastaka-na-glaven-pat-e-79-v-oblastta-v-posoka-gkpp-dunav-most-2-e-intenziven.html", "text": "Трафикът в участъка на главен път Е-79 в област Видин в посока ГКПП „Дунав мост 2“ е интензивен, като пътуват предимно тежкотоварни автомобили, съобщиха за  Радио „Фокус“ – Видин  от Областното пътно управление. Най-много автомобили се движат в участъка между Дунавци и Видин. От граничния пункт „Дунав мост 2“ съобщиха, че на пункта работят всички гишета за обработка на документите. На другите два гранични пункта в областта – „Връшка чука“ и „Брегово“, няма образувани опашки от чакащи автомобили и се преминава нормално. Остава затворен за автомобили над 12 тона проходът Петрохан, обиколният маршрут е през Своге.  \r\nВъв Видин трафикът е засилен на входно изходните артерии на града, в централната и по бул. „Панония“.  \r\nАнна ЛОЗАНОВА", "date": "2019.07.01", "title": "Видин: Трафикът в участъка на главен път Е-79 в областта в посока ГКПП „Дунав мост 2“ е интензивен"}
{"url": "http://www.focus-news.net/news/2019/07/01/2675672/pleven-39-godishen-mazh-e-zadarzhan-za-uchastie-v-telefonna-izmama.html", "text": "Участник в телефонна измама е задържан след незабавна реакция на криминалисти от Пордим и Плевен. Това съобщиха от   ОД МВР - Плевен  . На 28 юни в полицията в Пордим е заявено от 86-годишен жител на село Вълчитрън, че е станал жертва на телефонна измама. Тъжителят е обяснил, че за времето от 11.00 часа до 12.30 часа същия ден е потърсен на домашния телефон. Съобщено му било, че дъщеря му е пострадала и е необходима сумата от 3 000 лева, за да се извърши операция. Изпълнявайки получените указания възрастният човек предава на непознат събраните пари. След получаване на информация за случая, в РУ - Пордим е образувано досъдебно производство и са предприети незабавни оперативно-издирвателни действия, в които се включват и служители от сектор „Противодействие на криминалната престъпност“ при ОДМВР – Плевен. В резултат на професионалните действия - проведените незабавни оперативни действия и заградителни мероприятия е установен мъжът, който е взел парите – 39-годишен от село Обнова. Той се придвижвал с лек автомобил . Задържан за срок до 24 часа. При претърсване на лекия автомобил е установена инкриминираната сума в размер на 3 000 лева. 39-годишният е задържан за срок до 24 часа по Закона за МВР. Уведомен е дежурен прокурор в РП – Плевен. Образувано е досъдебно производство за престъпление  от НК. Продължава работа разследващ полицай и служители на РУ – Пордим.", "date": "2019.07.01", "title": "Плевен: 39-годишен мъж е задържан за участие в телефонна измама"}
{"url": "http://www.focus-news.net/news/2019/07/01/2675673/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Нордическият модел на сътрудничество все по-често се споменава като рецепта за интеграция на балканските държави. Президентът Александър Вучич отново го включи в дневния ред по време на неотдавнашна среща с външния министър на Норвегия Ине Ериксен Сориде, пише белградският ежедневник   в материал, представен без редакторска намеса.  \r\nРегионалната интеграция, въпреки сегашните лоши отношения в региона, е все по-важна тема, особено в светлината на вътрешната криза в ЕС, която превърна пълноправното членство в Съюза непосилна цел. Както казва Александър Попов, съпредседател на Игманската инициатива, макар и да се споменават различни модели за сътрудничество, нордическият може да бъде адаптиран най-лесно към обстоятелствата на Балканите:  \r\n„Преди всичко, нордическите държави, въпреки тясното сътрудничество, имат редица разлики помежду си – не всички са членки на ЕС, не всички са в НАТО, нито всички използват еврото“, отбелязва Попов. „Те са много близки и свързани географски. Те също имаха конфликти в историята, какъвто беше случаят със страните от нашия регион“.  \r\nСпоред идеята, представена от Игманската инициатива преди осем години, първоначалното ядро на балканската свързаност трябва да бъдат четири страни - Сърбия, Черна гора, Хърватия и Босна и Херцеговина. Сътрудничеството следва първо да се установи на парламентарно равнище, като се използва моделът на Северния съвет, съставен от депутати от националните асамблеи на Дания, Финландия, Норвегия, Исландия и Швеция, както и от автономните области Фарьорските острови, Гренландия и Оландските острови.  \r\nПопов смята, че политическата ситуация в региона е такава, че в момента е трудно да се очакват по-сериозни стъпки към установяване на сътрудничество по северния модел.  \r\n„Отношенията между държавите са лоши, в БиХ не успяват да създадат институции, в Сърбия опозицията е извън парламента“, обяснява специалистът. „За да се премине към сътрудничество и преодоляване на разногласията, е необходимо лидерите първо да покажат добра воля за такова нещо“.  \r\nТой вярва, че поради голямото взаимно недоверие, първите стъпки трябва да бъдат предприети в областите, в които общите интереси могат лесно да бъдат намерени. Например, това е хармонизирането на трудовото законодателство и възможността за създаване на общ пазар на труда на основата на договорени квоти.    \r\nОсвен в Нордическия съвет, сътрудничеството между тези страни е пренесено и на междуправителствено равнище, за което отговаря Съветът на министрите, основан през 1971 година. В работата на Съвета участват премиерите на държавите-членки, въпреки че на практика делегират отговорността на министрите за Северно сътрудничество. Въпреки че не всички скандинавски страни са членки на ЕС, техните представители се срещнаха в навечерието на заседанието на Европейския съвет и членовете на Съюза на практика представляват интересите на целия регион. По този начин те укрепват позициите си в рамките на Съюза, както и в международните отношения, като цяло.  \r\n***  Гърците, заедно с другите източно- и южно-европейци се чувстват по-самотни и социално изолирани от другите жители на Стария континент, показва проучване на общественото мнение, проведено от Joint Research Centre (ДРС) за Европейската комисия, пише електронното издание на гръцкия консервативен ежедневник  .  \r\nРезултатите от анализите на ДРС се основават на данните от European Social Survey (ЕСС).  \r\nИзследователите от ДРС разглеждат два показателя. Един индикатор се основава на субективни чувства на самота. Той измерва количеството на „самотни хора“, т.е. тези, които се чувстват самотни.  \r\nВторият показател се основава на специфични детерминанти на самотата, като честотата на срещите с приятели. Той измерва броя на „социално изолираните индивиди“, т.е. тези, които се срещат с приятели, роднини или работни колеги (извън работата) само веднъж месечно или по-малко.  \r\nСпоред този анализ около 30 милиона възрастни в Европа (7%) често се чувстват самотни.  \r\nТози брой достига до 10% в Унгария, Чехия, Италия, Полша, Франция и Гърция.  \r\nНай-нисък е делът на хората, които се чувстват самотни, в Холандия и Дания (3%), Финландия (4%), както и в Германия, Ирландия и Швеция (5%).  \r\nНад 40% от унгарците и гърците общуват само с приятели или семейство само веднъж месечно или по-малко. В Литва, Естония и Полша цифрата достига 35%.  \r\nВ другия край на спектъра социалната изолация е най-ниска в Холандия, Дания и Швеция, като около 8% от възрастните се срещат само с приятели или със семейството си на месец или по-малко.  \r\n***  От 2017 г. насам жителите на квартал Силани в южната част на Митровица се противопоставят на изграждането на джамия, отбелязва електронното издание на прищинския ежедневник  .  \r\nНастояванията им са за незабавно прекратяване на строителните дейности на терена, който е дарен на ислямската общност в града. Хората са категорични, че по-важно е изграждането на ново училище в района, а не на религиозен храм. Властите в града обаче отказват коментар по въпроса.   \r\nЗа да се противопоставят на изграждането на джамията, жителите също са подали петиция, в която уверяват, че са готови да съдействат за изграждането на джамия на друго място, но в сътрудничеството с властта, а не с хора, които не представляват институции - какъвто е случаят в квартал Силани.  \r\n***   След края на изборния ден министър-председателят на Албания Еди Рама даде пресконференция, на която обяви, че в страната е победило бъдещето, а опозицията е загубила, съобщава електронното издание на македонския  . \r\nОбединената опозиция, начело с Демократическата партия, бойкотира гласуването. \r\n\"Последните месеци на политически разделения бяха инициирани, насърчавани и организирани, за да се предотврати напредъкът към Европа, към демократично обединение и интеграция на албанците. Бъдещето, държавата и надеждата спечелиха днес. Албания и европейското бъдеще спечелиха\", заяви Рама. \r\nТой благодари на международната общност и помоли за извинение. Според Рама представители на международната общност са били обидени от опозицията. \r\n\"Благодаря на САЩ, ЕС, ОССЕ и всички останали от демократичния свят, които са допринесли за тази битка. Не само ви благодаря, но също така се извинявам на моите приятели от чужбина, които бяха подложени на позорно нападение. Тези нападения ни посрамиха като страна и като нация. Сега се ражда нов ден и Албания няма да има кошмари\", заяви Рама. \r\nИзбирателната активност е била 21,6%, т.е. гласували са 771 863 избиратели.", "date": "2019.07.01", "title": "Преглед на някои от основните теми в балканския печат (Агенция \"Фокус\")"}
{"url": "http://www.focus-news.net/news/2019/07/01/2675668/blagoevgrad-s-normalna-intenzivnost-se-osashtestvyava-preminavaneto-prez-gkpp-kulata-promahon-i-gkpp-ilinden-eksohi.html", "text": "С нормална интензивност се осъществява преминаването през ГКПП „Кулата-Промахон“ и ГКПП „Илинден-Ексохи“ на българо-гръцката граница. Това съобщиха за  Радио „Фокус“-Пирин  от „Гранична полиция“. Спокойно се преминава и през ГКПП „Златарево-Ново село“ на границата със Северна Македония. \r\nНатали СТЕФАНОВА", "date": "2019.07.01", "title": "Благоевград: С нормална интензивност се осъществява преминаването през ГКПП „Кулата-Промахон“ и ГКПП „Илинден-Ексохи“"}
{"url": "http://www.focus-news.net/news/2019/07/01/2675675/tass-nay-malko-34-dushi-sa-zaginali-pri-teroristichen-akt-v-kabul.html", "text": "Най-малко 34 души са загинали и 68 са ранени при експлозия в понеделник в Кабул според информация на китайската агенция Xinhua, цитирана от  TACC . \r\nАтентатът е извършен в дипломатическия квартал на афганистанската столицата. Според информацията една от сградите на Министерството на националната отбрана на Афганистан се намира близо до мястото на експлозията. Всички ранени са отведени в болница. Мястото на експлозията е оградено от силите за сигурност. \r\nСпоред афганистанският телевизионен канал TOLOnews, двама бойци, участвали в терористичното нападение, са се укрили в близка сграда и са влезли в престрелка със силите за сигурност. \r\nДо този момент никоя групировка не е поела отговорност за нападението.  Юлиян Марков", "date": "2019.07.01", "title": "TAСС: Най-малко 34 души са загинали при терористичен акт в Кабул"}
{"url": "http://www.focus-news.net/news/2019/07/01/2675674/smolyan-59-godishen-mazh-e-s-opasnost-za-zhivota-sled-kato-e-bil-pritisnat-mezhdu-dva-tovarni-avtomobila-v-selo-galabovo.html", "text": "59-годишен мъж е с опасност за живота след като е бил притиснат между два товарни автомобила в село Гълъбово. Това съобщиха от пресцентъра на  ОДМВР – Смолян . На 29 юни в 09.15ч. в Участък полиция – с. Баните при РУ - Мадан е получено съобщение от дежурен фелдшер във ФСМП - Баните. Той е съобщил за докаран 59-годишен мъж от гр. Пловдив, който е обяснил, че е пострадал при инцидент. Мъжът сочи, че в с. Гълъбово в двора на бившия цех на фабрика „Шина Андреева“, при опит да стартира двигателя на товарен автомобил „Ивеко“ с пловдивска регистрация, автомобилът тръгва и го притиска в паркирания в близост до него товарен автомобил „МАЗ“ – кран също с пловдивска регистрация. В следствие на инцидента 59-годишият пловдивчанин е получил множество фрактури на гръден кош. Оказана му е медицинска помощ в ФСМП – Баните и е транспортиран в МБАЛ – „Д-р Братан Шукеров“ АД гр. Смолян, където същият е настанен за лечение в „ОАИЛ“ с опасност за живота. Местопроизшествието е посетено от дежурна оперативна група на РУ – Мадан. Извършен е оглед и е образувано досъдебно производство. Произшествието е посетено и от служители на Дирекция инспекция по труда гр. Смолян. Причините са в процес на изясняване.", "date": "2019.07.01", "title": "Смолян: 59-годишен мъж е с опасност за живота след като е бил притиснат между два товарни автомобила в село Гълъбово"}
{"url": "http://www.focus-news.net/news/2019/07/01/2675671/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "През последните десет години страната, която вече се нарича Северна Македония, се надява да започне преговори за присъединяване към Европейския съюз. Правителството в Скопие дори направи рисков компромис, като се съгласи да промени името на държавата. Сега обаче Брюксел отново отложи решението за определяне на дата за стартиране на преговорите. Ситуацията притеснява новоизбрания президент Стево Пендаровски, пише германският национален ежедневник  Die Welt  в статия, озаглавена \"Страната, която се стреми към членство в ЕС на всяка цена\".  \r\n\"В продължение на две години Великобритания преговаря интензивно за излизане от ЕС, а Македония се опитва да намери своето място в Общността от 2003 г. насам\", подчертават от редакцията. Всъщност шансовете в момента са по-добри от всякога за страната от Западните Балкани. Скопие чака десет години за началото на присъединителните преговори с ЕС - първата препоръка от Европейската комисия в тази насока бе дадена още през 2009 г. Но за прилагането ѝ се изискваше единодушие сред страните-членки.   \r\nДълго време Гърция блокира началото на присъединителните преговори и планираното влизане в НАТО на Македония заради спора за името. Но тъй като Скопие се съгласи на промяната му, най-големият препъни камък бе отстранен от пътя към Брюксел.   \r\nРешението за започване на присъединителните преговори обаче отново бе отложено през юни тази година, а сред посочените причини бе забавянето на гласуването в германския парламент. Въпреки това северномакедонският президент Стево Пендаровски прояви търпение по време на посещението си в Берлин - макар самият той да е под натиск. В родината му от него и неговия СДСМ очакват постигане на напредък по отношение на присъединяването.  \r\nТримесечното забавяне трябва да бъде прието от македонците. Но с неприятно усещане в стомаха. „Страхуваме се, че през есента други държави-членки на ЕС изведнъж ще заявят, че поради технически или други политически причини или вътрешна динамика, те също искат да разполагат още няколко месеца, за да вземат решение. Страхуваме от това\", призна Пендаровски.  \r\nПреди всичко, общите избори в началото на юли в Гърция го тревожат. \"След изборите на 7 юли 2019 г. в Атина може да дойде ново правителство, което има други виждания за споразумението със Северна Македония\".  \r\nВсъщност гръцкият премиер Алексис Ципрас пое голям политически риск с подписването на Преспанското споразумение, а  мнозинството от гърците категорично се противопостави на това, че съседната страна на север може да носи името \"Македония\".  \r\n\"Президентът (на ФРГ Франк-Валтер) Щайнмайер и германският външен министър (Хайко Маас) ме увериха, че отлагането на решението за започване на преговори за членство в ЕС е само по технически причини, а не политически\", заяви Пендаровски за изданието. Той очаква от Бундестага зелена светлина за започване на преговорите в периода между 27 и 29 септември. \"Изпълнихме всичко, което ЕС поиска от нас\", повтори за пореден път македонският президент.   \r\nУправляващата партия в Македония също използва голям политическия капитал със споразумението. Не всички от двата милиона граждани са съгласни с преименуването на страната им. Ако надеждите за бързи преговори за присъединяване не бъдат изпълнени, това ще се отрази на СДСМ. Зад \"техническите причини\" обаче има и други мотиви - притесненията около Албания. \"Ако ЕС отново отблъсне желанието на Северна Македония през есента, тогава това ще има сериозни последици за всички проевропейски политици в Северна Македония\", опасява се Пендаровски. След това подкрепата за ЕС ще падне много, предупреди държавният глава на Македония.   \r\nПрез 2017 г., когато социалдемократите дойдоха на власт с подкрепата на две етнически албански партии, подкрепата на ЕС за ЕС бе на нива от 72%. През август 2018 г. одобрението бе 82%.   \r\nДокато Скопие показва напредък, политическата ситуация в Тирана е хаотична. Няколко държави от ЕС вече обсъждат разделянето на процеса на присъединяване на Албания и Северна Македония. За президента Пендаровски това би било балансиращо действие, в края на краищата, около 25% от населението на неговата страна са етнически албанци, които подкрепят правителството на социалдемократите. \"В Западните Балкани не бива да има отделяне, защото всички страни са свързани\", казва той. Ако някои държави бъдат изоставени в региона, те биха могли да търсят други възможности.  \r\nТой също така критикува, че страните от ЕС се интересуват само от Западните Балкани, ако техните интереси са засегнати. Регионът е достатъчно добър за Европа, \"когато бежанците попаднат в него\". Освен за това в Брюксел и важните столици на ЕС от друго не се интересуват.  \r\nРусия също присъства в региона и се опитва да разшири влиянието си на Балканите. Чувствате ли Скопие заплаха от това? Не, казва Пендаровски. Той говори за недържавни участници, които се чувстват застрашени. Северна Македония стана обект на фалшиви новини и политическа пропаганда, особено по време на референдума за промяна на името. \"Сами ние нямаме капацитета да се справим с тези заплахи\", признава Пендаровски.  \r\n***   Европа настоява на спазването на Пакта за стабилност, а Италия иска да стимулира растежа чрез дефицит. Мнозина икономисти са на мнение, че идеята на Рим не е никак лоша, коментират в редакцията на австрийския национален ежедневник  Der Standard  в статия под заглавие \"Защо Салвини има по-добри карти в бюджетния спор с ЕС\".  \r\n„Една стара, заминаваща си и след изборите за Европейски парламент - нелигитимна Европейската комисия не може да диктува нито на правителство, нито на един цял народ, нито може да налага санкции“. Това са думите на италианския вицепремиер и министър на вътрешните работи Матео Салвини, които не се харесаха на мнозина. В действителност обаче той има право. Миналата седмица ЕК отложи обявените производства срещу силно задлъжнялата страна, чийто дефицит достига до 132% от БВП. На заден план в Брюксел няма споразумение за това как да се справи с непокорния Рим. Докато хардлайнерите като заместник-комисаря на ЕС Валдис Домбровскис или комисарят по бюджета Гюнтер Йотингер искат да приложат наказателни мерки срещу Италия,  икономическият комисар Пиер Московичи е на път да им попречи. Той се опасява, че конкретните действия срещу Италия ще укрепят Салвини и неговата дясна \"Лига\".   \r\nСалвини многократно е обявявал правилата за дефицита на ЕС за остарели и е обещал намаление на данъците от поне десет милиарда евро. \"Съгласен съм със Салвини в бюджетната политика\", казва Карстен Бжески, главен икономист на холандската финансова група ING, подчертавайки, че одобрява само \"бюджетната му политика\". Той извлича този интересен извод от дългия бизнес цикъл, който първоначално беше изкуствено разширен в еврозоната от експанзивната парична политика на ЕЦБ и от слабото евро. Бжески вярва, че само фискалната политика ще даде нов тласък - като финансиране на дълга, държавни инвестиции в инфраструктура, технологии и образование.  \r\nСлед бума на пазара на недвижими имоти и акции в Япония от края на 80-те години на миналия век, в Япония има смесица от нисък растеж и ниска инфлация, които въпреки изключително широката парична политика не могат да бъдат управлявани. \"Във всеки случай в Европа следваме стъпките на Япония\", казва Бжески. Италия просто е по-напред в \"японизацията\". За сравнение, страната на изгряващото слънце в момента е в дълг с повече от 230 процента от БВП.   \r\nИталия е в стагнация от 20 г., което доведе до силно разделение север-юг. Неравенството доведе и до недоволство, което според Бжески трябва да бъде посрещнато с преразпределение, а това е задача на фискалната политика. В момента няма фактически дискусии в еврозоната, но това може да се промени. Икономистът е на мнение, че постепенно такива ще бъдат инициирани.   \r\nИ така, какво ще стане, ако Италия повиши бюджетния дефицит от 2,4 на 5% тази година? Възможно е доходността на облигациите да падне заради опасения от дълга. Но, от друга страна, инвеститорите ще забележат, че в страната най-накрая има растеж. \"Това е експеримент\", признава Бжески, след което допълва - \"но от него може би зависи съдбата на еврозоната\".   \r\n***   Русия превъзхожда САЩ в надпреварата за глобално влияние. Това е оценката на Пентагона и независими стратези, изложена в документ с обем над 150 страници, предназначен за началниците на щабовете, отбелязва изданието   в европейската си редакция, като подчертава, че разполага с копие от текста.   \r\nСАЩ не са добре подготвени да се противопоставят на все по-нахалната политическа война, която Русия води, за да подкопае демокрациите, предупреждават Пентагонът и независимите стратези. В Бялата книга се твърди, че САЩ   \r\nСАЩ все още подценяват обхвата на руската агресия, която включва използването на пропаганда и дезинформация, за да въздейства върху общественото мнение в Европа, Централна Азия, Африка и Латинска Америка. Проучването сочи също опасностите от нарастващото сближаване между Русия и Китай, които са свързани от споделения страх от международните съюзи на САЩ и привързаността си към \"авторитарната стабилност\".  \r\nВ документа не се съдържат никакви критики към американския държавен глава Доналд Тръмп, но той бе представен на фона на раздразнението сред мнозина от демонстративното одобрение, което той показва спрямо авторитарни лидери като Владимир Путин и Ким Чен-ун. На мнозина във Вашингтон не се харесва и фактът, че лидерът на Белия дом често се присмива на твърденията за руска намеса в президентските избори в САЩ от 2016 г.   \r\nВ интервюта с POLITICO други наблюдатели подкрепиха предупрежденията в доклада, като заявиха, че САЩ трябва да положат допълнителни усилия.   \r\n\"Русия атакува западните институции по начин, по-проницателен и стратегически дискретен, отколкото мнозина осъзнават\", каза Наталия Арно, председател на фондация \"Свободна Русия\", антипутиновски мозъчен тръст, базиран във Вашингтон. Наскоро фондацията е провела проучване на руските усилия за подкопаване на Запада. \"Атаките може и да изглеждат по-фини и хитри, но са също и разрушителни, защото повлияват на правителства, подкопават закони, възпрепятстват правоприлагащите органи и прикриват военната намеса\".   \r\nНекласифицираната „Стратегическа многопластова оценка“ отбелязва ясно заплахата за националната сигурност, която, ако не бъде туширана, в крайна сметка може да доведе до въоръжен конфликт.  \r\n***   Капитан Акоста Аревало, арестуван за организирането на заговор срещу държавния глава на Венецуела Николас Мадуро, издъгна в ръцете на военното разузнаване на латиноамериканската страна. Защитниците на правата на човека свързват смъртта му с възможни изтезания, отбелязват в редакцията на испанския национален ежедневник  El Pais .  \r\nПоредният предполагаем заговор срещу Николас Мадуро доведе до арестуването на четирима войници, а двама полицейски служители и осем други граждани на Венецуела бяха обвинени в план за убийството на президента на страната. Сред тях бе и Рафаел Акоста Аревало, който е загинал, докато е бил под стража на длъжностни лица от Генералната дирекция за военно контраразузнаване. Инцидентът се е случил в събота.   \r\nДен по-рано военният бе обявен за изчезнал. По същото време на посещение в страната бе Мишел Бачелет, бивш президент на Чили и настоящ Върховен комисар по правата на човека.   \r\nПоследните, които са видели Аревало, съобщават, че на заседанието на военния съд в петък офицерът е бил докаран в инвалидна количка и с очевидни признаци за упражнявано върху него физическо насилие.   \r\n\"Той не говори, само помоли за помощ от адвоката си. Не можа да се изправи. Отговори с кимване на въпроса дали е бил измъчван от военното контраразузнаване. Състоянието му очевидно вече беше критично. Съдията нареди да бъде преместен в болница. По-късно той издъхна там\", разказва присъстващ на процеса.", "date": "2019.07.01", "title": "Преглед на някои от основните теми в европейския печат (Агенция \"Фокус\")"}
{"url": "http://www.focus-news.net/news/2019/07/01/2675678/veliko-tarnovo-70-godishen-mazh-e-postradal-pri-katastrofata-mezhdu-lek-i-tovaren-avtomobil-na-patya-sofiya-varna.html", "text": "Отворена за движение е едната лента на пътя София – Варна в района на село Малки Чифлик, където тази сутрин стана инцидент. Това съобщи за  Радио „Фокус“ – Велико Търново  Марияна Христова, говорител на Областна дирекция на МВР. Тя уточни, че при катастрофата са се блъснали лек автомобил „Форд“, управляван от 70-годишен мъж от София, движещ се към Велико Търново и насрещно движещ се товарен автомобил „Мерцедес“, управляван от 31-годишен мъж от старата столица. Пострадал е шофьорът на лекия автомобил. Той е откаран в Спешна помощ – Велико Търново. Двамата водачи са изпробвани за употреба на алкохол, пробите са отрицателни. Причините за произшествието са в процес на изясняване. По случая е образувано досъдебно производство. \r\nЛуиза ТРАНЧЕВА", "date": "2019.07.01", "title": "Велико Търново: 70-годишен мъж е пострадал при катастрофата между лек и товарен автомобил на пътя София – Варна"}
{"url": "http://www.focus-news.net/news/2019/07/01/2675677/bdzh-obnovyava-interiora-na-spalnite-vagoni.html", "text": "БДЖ в партньорство с една от световноизвестните марки за обзавеждане обновява интериора на спалните вагони с асортименти на компанията. Това съобщиха от пресцентъра на  БДЖ . Брандирането е част от маркетинг стратегията на националния железопътен превозвач за отдаване на площи във влаковете с рекламна цел. \r\nОбзавеждането на спалните вагони с цветни аксесоари придава на кабините домашен уют и допълнително лятно настроение на пътниците в спалните вагони при пътуването им от София до Бургас и Варна. \r\nС обновени интериори ще пътуват всекидневно по един спален вагон в посока на нощните композиции, които се движат между столицата и морските градове.", "date": "2019.07.01", "title": "БДЖ обновява интериора на спалните вагони"}
{"url": "http://www.focus-news.net/news/2019/07/01/2675682/kmetat-gencho-genchev-stabilno-e-sastoyanieto-na-obshtinskata-bolnitsa-v-svishtov-za-parvi-pat-ot-godini-nared-otchita-pechalba.html", "text": "Стабилно е състоянието на общинската болница в Свищов, за първи път от години наред отчита печалба. Това каза за сутрешния блок „Добро утро, България“ на  Радио „Фокус“  кметът на Община Свищов Генчо Генчев. За 20 години, откакто е дошла демокрацията, тази година лечебното заведение за първото шестмесечие е на печалба 40 хил. лв., съобщи той, като уточни, че на фона на кризата в здравеопазването това са добри показатели за Свищов. „Това се дължи първо на работата на медицинските специалисти и лекари в лечебното заведение, които показаха готовност, сила и възможност да работят с пациентите. Другото се дължи на това, че правителството, в лицето на Министерството на здравеопазването, чуха нашия апел, особено за общинските болници, които изцяло се финансират от клиничните пътеки. Още в края на миналата година министър Кирил Ананиев обеща държавна помощ за лечебните заведения. Община Свищов получи допълнителна субсидия в размер на около 30 хил. лв. месечно“, обясни Генчев. Той припомни, че общинската болница в Свищов вече веднъж увеличи възнагражденията на медицинските сестри, като уточни, че след изготвяне на точни разчети е възможно повторно увеличение.  \r\nЙоланда ПЕЛОВА", "date": "2019.07.01", "title": "Кметът Генчо Генчев: Стабилно е състоянието на общинската болница в Свищов, за първи път от години наред отчита печалба"}
{"url": "http://www.focus-news.net/news/2019/07/01/2675681/atanas-zafirov-bsp-s-noviya-predizboren-shtab-i-izpalnitelno-byuro-bsp-varvi-uvereno-kam-sledvashtoto-izpitanie-mestnite-izbori.html", "text": "С новия предизборен щаб и Изпълнително бюро БСП върви уверено към следващото изпитание – местните избори. Това каза за сутрешния блок  „Добро утро, България“  на  Радио „Фокус“  Атанас Зафиров, член на ИБ на БСП във връзка с рокадите, които лидерът на партията направи по върховете на левицата. Той добави, че няма да има повече промени в националното ръководство на партията, както и че новия предизборен щаб е започнал своята работа. ИБ на БСП е започнало серия от заседания в страната, като е предвидено до края да август да са минали през всички структури, каза още Зафиров, като уточни, че на срещите не занимават с кадрови въпроси, а акцентират върху предстоящите местни избори. По думите му успехът на избори е свързан с няколко компонента. „Единият от тях е, безспорно, добрите предизборни документи. На последните избори се доказа, че нашата „Визия за Европа“ беше най-добрият документ. Другия важен елемент – качеството на нашите кандидати. Затова смятам, че на тези избори ще излезем отново с добри платформи, с визия за всяка отделна община, както и с качествени кандидати. Най-важният, третия компонент, както и най-важното, което трябва да е на вниманието и на нашите структури, това е качеството на нашата изборна администрация – създаването на предпоставки вота да не бъде опорочен или откраднат в самия изборен ден“, обясни Зафиров. Той каза още, че е освен промените в предизборния щаб и ИБ на партията, вчера е била актуализиран и структурата и щата, както и че е предоставена подробна информация за финансовото състояние на партията, с което, по думите му, се е сложил край на спецулациите по темата.  \r\nЙоланда ПЕЛОВА", "date": "2019.07.01", "title": "Атанас Зафиров, БСП: С новия предизборен щаб и Изпълнително бюро БСП върви уверено към следващото изпитание – местните избори"}
{"url": "http://www.focus-news.net/news/2019/07/01/2675661/malak-balgarski-targovets-e-zamesen-v-parviya-sluchay-na-falshifitsirane-na-lekarstvo.html", "text": "Малък български търговец е замесен в първия случай на фалшифициране на лекарства за онкоболни три месеца след старта на системата за верификация. Четири опаковки от едно лекарство са изнесени от България за Холандия. Случаят е уловен от европейската система за проверка на лекарствата. Това съобщи Деян Денев от Българската организация за верификация на лекарствата в предаването „Преди всички“ по  БНР . \r\nДенев поясни, че само опаковките са били фалшифицирани, но има вероятност ампулите в тях да са били с изтекъл срок на годност. \r\n„Всички търговци в Европа са предупредени да следят това лекарство, тези партиди. До момента не са открити други фалшифицирани опаковки… Ако във веригата на разпространение на лекарства има фалшифицирани опаковки или фалшифицирани лекарства, системата ги засича и те не стигат до пациента. В този случай системата ги е засякла“, допълни Деян Денев. \r\nТой припомни, че системата работи от 9 февруари тази година. „До момента са сканирани милиарди опаковки в цяла Европа и това е първият случай, в който се установява фалшифицирана опаковка“. \r\n„Аптеките и търговците, преди да освободят даден лекарствен продукт, трябва да го проверят, да го сканират, защото, ако не се сканират опаковките, дори и да има фалшификации във веригата на разпространение на лекарствата, те няма как да бъдат установени“, подчерта Денев. \r\nДеян Денев обяви, че 40% от аптеките в България все още не са свързани със системата за верификация на лекарствата.", "date": "2019.07.01", "title": "Малък български търговец е замесен в първия случай на фалшифициране на лекарство"}
{"url": "http://www.focus-news.net/news/2019/07/01/2675676/sofiya-34-godishen-motorist-e-zaginal-pri-katastrofa-s-lek-avtomobil-v-kostinbrod.html", "text": "34-годишен моторист е загинал при катастрофа с лек автомобил в Костинброд. Това съобщиха за  Агенция „Фокус“  от пресцентъра на  МВР . Инцидентът е станал малко преди 19.00 часа на 30 юни. На входа на Костинброд са се сблъскали лек автомобил и мотор. 34-годишният моторист е починал на място. Шофьорът на лекия автомобил е на 39 години, като са му взети проби за алкохол и наркотици, които са били отрицателни. По случая е образувано досъдебно производство. \r\nЦветилена СИМЕОНОВА", "date": "2019.07.01", "title": "София: 34-годишен моторист е загинал при катастрофа с лек автомобил в Костинброд"}
{"url": "http://www.focus-news.net/news/2019/07/01/2675679/aleksandar-simov-bsp-oprovergana-beshe-informatsiyata-che-bsp-e-vav-falit.html", "text": "Валери Жаблянов не изчезва никъде, той остава народен представител. Изваждането му от ИБ на БСП не означава край на обществения му живот. Това заяви народният представител от ПГ на „БСП за България“ Александър Симов в сутрешния блок на Нова телевизия, съобщиха от пресцентъра на  БСП . „Нинова предложи той да бъде изваден от ИБ на БСП поради няколко причини – липсата на доверие към неговата дейност, отсъствието му от заседанието на ПАСЕ, когато е имало важно гласуване. Той не беше уведомил ръководството достатъчно рано, за да бъде изпратен негов заместник. Нинова, като председател на партията, има правото да подбере екипа, с който да работи“, каза още Симов.  \r\nСпоред него оттеглянето на оставката на Нинова е било правилният ход и това си е проличало на Националния съвет, тъй като гласовете на т.нар. вътрешна опозиция са паднали до десет. „Това беше едно от заседанията, в които нямаше никакво напрежение“, каза още той. \" Опровергана беше информацията, че БСП е във фалит. Има финансов отчет, който се заверява от Сметната палата и няма как да се злоупотребява с тези пари“, обясни народният представител. Според него големият въпрос е не защо БСП няма средства да върне това, което е надвзела като субсидия, а откъде ГЕРБ имат тези пари. „БСП използва субсидията си за партийна дейност. Принудени сме да вземем мерки – централният апарат на партията ще бъде намален, ще се въведат и други ограничения. Най-малко ще бъде рязано от медиите – телевизията и в-к „Дума“. Там ще има най-малко съкращения, защото без своите медии, БСП не може да продължи да развива нормална политическа дейност“, каза още Симов.", "date": "2019.07.01", "title": "Александър Симов, БСП: Опровергана беше информацията, че БСП е във фалит"}
{"url": "http://www.focus-news.net/news/2019/07/01/2675684/varna-rayonniyat-sad-nalozhi-postoyanen-arest-na-mazh-obvinen-za-pritezhanie-na-40-000-kasa-tsigari-bez-banderol.html", "text": "Състав на Варненския районен съд уважи искането на Районната прокуратура във Варна и със свое определение взе най-тежката мярка \"задържане под стража\" спрямо 44-годишния Искрен И., който е привлечен като обвиняем за държане на 40 000 цигари без бандерол. Това съобщиха от пресцентъра на  Апелативна прокуратура - Варна . Деянието е било извършено в изпитателния срок на предходно осъждане. През януари тази година Искрен И. е бил осъден условно за същото престъпление от състав на Варненския районен съд.  \r\nУстановяването на 44-годишния обвиняем като извършител на престъплението е станало по време на втория етап на специализирана полицейска операция по противодействие на  разпространението на акцизни стоки без бандерол във Варна. Искрен И. е бил задържан в момент на разтоварване на кашони с цигари от лек автомобил заедно с още едно лице. Иззетите 40 000 къса цигари са от марката „Минск суперслимс“. Кутиите не са били облепени с акцизен бандерол.", "date": "2019.07.01", "title": "Варна: Районният съд наложи постоянен арест на мъж, обвинен за притежание на 40 000 къса цигари без бандерол"}
{"url": "http://www.focus-news.net/news/2019/07/01/2675687/nikolay-berievski-bsp-dava-shans-na-mladite-hora-i-tehniyat-glas-shte-prodalzhi-da-bade-chuvan.html", "text": "БСП дава шанс на младите хора и техният глас ще продължи да бъде чуван. Това, че МО в БСП има свой представител в Изпълнителното бюро на левицата, както и в Националния предизборен щаб е поредната стъпка, която се предприема  да се даде гласност на младите хора в партията. Това каза председателят на МО в БСП и член на ИБ на БСП Николай Бериевски пред БСТВ, съобщиха от пресцентъра на  БСП . Той добави, че след кампанията за европейските избори младите социалисти са направили проучване, което показва повишаване на подкрепата на младите хора към БСП в последната година. \"Затова за местните избори поставяме летвата още по-високо, за да покажем, че БСП е партия на младите хора\", каза още Бериевски.  \r\nНиколай Бериевски припомни, че в края на юли предстои най-голямото европейско младежко събитие за годината - летният лагер на младите европейски социалисти, който ще се проведе в Албена. \"Тази година той се провежда под надслова: \"Ние се борим срещу всяка социална несправедливост\", а за първи път в историята на лагера ще има тема, свързана с отношенията между ЕС и Русия. Вече имаме и над 800 души от цяла Европа, които са потвърдили участие. За пореден път ще дадем гласност на проблемите на младите хора и ще търсим решението им с европейски и български политици от най-високо ниво\", коментира още социалистът.", "date": "2019.07.01", "title": "Николай Бериевски: БСП дава шанс на младите хора и техният глас ще продължи да бъде чуван"}
{"url": "http://www.focus-news.net/news/2019/07/01/2675685/varna-dvizhenieto-v-uchastak-ot-patya-kam-k-k-zlatni-pyasatsi-tryabva-da-se-osashtestvyava-s-povisheno-vnimanie-poradi-pochistvane-na-regoli-i-trotoari.html", "text": "Движението по пътя Варна – к. к. „Златни пясъци“ в участъка от км 90+800 до км 100+100 трябва да се осъществява с повишено внимание от страна на шофьорите поради почистване на реголи и тротоари, предаде репортер на  Радио „Фокус“ – Варна . По трасето се извършва и подмяна на ограничителни системи. Участъкът е сигнализиран с пътни знаци. По автомагистрала „Хемус“, между пътен възел „Повеляново“ и „Слънчево“, трафикът се осъществява двупосочно в лявото платно в посока Варна. В отсечката от км 406+850 до км 416+200 все още се извършват ремонтни дейности. Затворено за движение е дясното платно. Ограничено е качването и слизането от магистралата при двата пътни възела, а трафикът се пренасочва по път I-2 Русе – Варна. Преминаването по път І-9 в участъка Кранево – Варна е ограничено за моторни превозни средства с маса над 10 тона. Алтернативният маршрут е през селата Кичево и Оброчище. \r\nДиана СТОЕВА", "date": "2019.07.01", "title": "Варна: Движението в участък от пътя към к. к. „Златни пясъци“ трябва да се осъществява с повишено внимание поради почистване на реголи и тротоари"}
{"url": "http://www.focus-news.net/news/2019/07/01/2675680/adelina-stefanova-hram-vavedenie-bogorodichno-blagoevgrad-v-prevod-kozma-oznachava-ukrasa-a-damyan-pobeditel.html", "text": "В превод Козма означава украса, а „Дамян – победител. Това каза за  Радио „Фокус“-Пирин  Аделина Стефанова, уредник в храм „Въведение Богородично“-Благоевград, по повод деня на светите братя Козма и Дамян. „Двамата братя Козма и Дамян са родени в Рим през 3 век. Възпитани в християнски дух, те изучили лекарското изкуство и церили болните безплатно. Заради тях много езичници станали християни, а властта възнегодувала и  арестували братята. Царят обаче се разболял, братята го излекували и той ги освободил. Заради това, че лекували болните безплатно, започнали да ги наричат безсребреници“, посочи тя. Стефанова допълни, че първият учител на братята завидял на успехите им, извел ги в полето уж да берат билки и ги убил с камъни. По думите й сред народа Козма и Дамян са известни като Светите безсребреници или Светите врачи – народни лечители и закрилници. \r\nАделина Стефанова отбеляза също, че светите братя Козма и Дамян са обявени за покровители на хирурзите и по иконите често са изобразени със скалпел или копие в ръка, а техният празник се отбелязва от народни лечители, знахари, чакръкчии, вражалци и всички други, които се грижат по някакъв начин за здравето на хората, извън медицината. „На този ден и билкарите изнасят събраните на Еньовден билки, сортират ги по болести, които церят, и сушените ги прибират, а другите ги остават да досъхнат. Според старите хора, ако слънцето при залез на този ден е оградено с червен кръг – ще има бури през годината, ако вали и от капките стават мехурчета в локвите – цялата седмица ще е дъждовна“, заяви храмовият уредник. Аделина Стефанова каза още, че в житията  на светите братя Козма и Дамян често се пише Христовата повеля – „Даром приехте, даром давайте“. \r\nНатали СТЕФАНОВА", "date": "2019.07.01", "title": "Аделина Стефанова, храм „Въведение Богородично“-Благоевград: В превод Козма означава украса, а „Дамян – победител"}
{"url": "http://www.focus-news.net/news/2019/07/01/2675689/vidin-s-37-sm-se-e-ponizhilo-nivoto-na-dunav-pri-novo-selo-za-izminaloto-denonoshtie.html", "text": "С 37 см се е понижило нивото на Дунав при Ново село за изминалото денонощие. Водният стоеж на реката там е 329 см, съобщиха от  Хидрометеорологична станция - Ново село . 385 см е водният стоеж, измерен край Видин, като нивото спада с 49 см. При Лом е отчетено понижение от 52 см, а водният стоеж е 414 см. Нивото на реката край Оряхово е 320 см. Там е регистрирано понижение с 38 см.  \r\nТемпературата на водата при Ново село е 25 градуса, а край Оряхово - 26.2 градуса.", "date": "2019.07.01", "title": "Видин: С 37 см се е понижило нивото на Дунав при Ново село за изминалото денонощие"}
{"url": "http://www.focus-news.net/news/2019/07/01/2675693/sofiya-vav-vrazka-s-visokite-letni-temperaturi-prez-tazi-sedmitsa-stolichna-obshtina-organizira-razdavane-na-mineralna-voda.html", "text": "От 13.00 часа във връзка с високите летни температури Столична община организира раздаване на минерална вода. Това съобщиха от пресцентъра на  Столична община . Водата ще се раздава на четири пункта – на площадното пространство при храма „Св. Неделя”, на пл. „Орлов мост\" при езерото „Ариана”, на пилоните на Националния дворец на културата и на пл. „Славейков“.  \r\nВодата e осигурена от Столична община, направление „Социални дейности и интеграция на хора с увреждания”.  \r\nИнициативата е част от ежегодната кампания на Столична община за предоставяне на вода на гражданите в горещите летни месеци. Водата ще бъде раздавана от служители на Общината до изчерпване на количествата.", "date": "2019.07.01", "title": "София: Във връзка с високите летни температури през тази седмица Столична община организира раздаване на минерална вода"}
{"url": "http://www.focus-news.net/news/2019/07/01/2675691/veliko-tarnovo-ostanki-ot-choveshki-skelet-sa-bili-namereni-v-zemlishteto-na-selo-kozlovets.html", "text": "Останки от човешки скелет са били намерени в землището на село Козловец. Това съобщиха от пресцентъра на  Областна дирекция на МВР – Велико Търново . Сигнал за случая е получен в петък в полицейското управление в Свищов. Местопроизшествието е посетено от дежурна оперативна група и съдебен лекар. При първоначалния оглед следи от травматични увреждания не са установени. По случая е започнато досъдебно производство.", "date": "2019.07.01", "title": "Велико Търново: Останки от човешки скелет са били намерени в землището на село Козловец"}
{"url": "http://www.focus-news.net/news/2019/07/01/2675690/sport-ivet-lalova-zavarshi-deveta-na-200-metra-za-diamantenata-liga.html", "text": "Лека атлетика:  Ивет Лалова завърши на девето място в бягането на 200м от Диамантената лига в Станфорд, САЩ. Тя финишира с време 23.12 сек, а победителка стана нигерийката Блесинг Окагбаре с 22.05 секунди. Втора завърши олимпийската шампионка на 100 и 200 м от Рио 2016 Илейн Томпсън (Ямайка) с 22.21 секунди.Трета е Дина Ашър-Смит (Великобритания) с 22.42 секунди", "date": "2019.07.01", "title": "Спорт: Ивет Лалова завърши девета на 200 метра за Диамантената лига"}
{"url": "http://www.focus-news.net/news/2019/07/01/2675692/blagoevgrad-zamestnik-kmetat-zornitsa-kraleva-dade-nachalo-na-evropeyski-turnir-po-tenis-v-grada.html", "text": "Турнир Европейска отборна лятна купа по тенис за девойки до 14-годишна възраст стартира в Благоевград. Това съобщиха от пресцентъра на  Общината . По време на официалното откриване заместник-кметът по европейски проекти и програми Зорница Кралева поздрави треньорите и участниците от свое име и от името на кмета д-р Атанас Камбитов.   \r\n„За нас е огромна чест, че сме домакини на Европейска отборна лятна купа по тенис за девойки до 14-годишна възраст. Убедена съм, че през следващите дни пред Вас стоят много предизвикателства, с които вие ще се справите и ще надградите своите умения. Тенисът определено не е от лесните спортове. Тук се изисква сериозна физическа активност, особена гъвкавост, но и много мисъл, защото без концентрация останалите качества са малко  полезни. Искам да благодаря на всички Вас за усилията, работата и желанието, с което се организира турнира и за участието в него. Община Благоевград ще продължи да подкрепя такива инициативи, защото вярваме, че спорът възпитава, учи на дисциплина, спортът изгражда характери и личности\", посочи тя. \r\nТурнирът по тенис се провежда в рамките на три дни на кортовете в парк „Бачиново“.  \r\nПървенството се организира от Община Благоевград, БФТенис и ТК „Мачпойнт“. \r\nВ турнира участват 8 отбора от България, Испания, Турция, Румъния, Полша, Сърбия, Италия, Австрия.", "date": "2019.07.01", "title": "Благоевград: Заместник-кметът Зорница Кралева даде начало на европейски турнир по тенис в града"}
{"url": "http://www.focus-news.net/news/2019/07/01/2675686/blagoevgrad-opashkata-na-gkpp-kulata-v-posoka-gartsiya-tazi-sutrin-e-okolo-2-km.html", "text": "Опашката на ГКПП „Кулата“ в посока Гърция около 09.30 часа тази сутрин е около 2 км, съобщи читател на  Агенция „Фокус“ .", "date": "2019.07.01", "title": "Благоевград: Опашката на ГКПП „Кулата“ в посока Гърция тази сутрин е около 2 км"}
{"url": "http://www.focus-news.net/news/2019/07/01/2675694/blagoevgrad-zhena-s-304-promila-alkohol-e-zadarzhana-na-patya-mezhdu-s-karnalovo-i-gr-petrich.html", "text": "Жена с 3,04 промила алкохол е задържана на пътя между с. Кърналово и гр. Петрич. Това съобщиха от пресцентъра на  ОДМВР-Благоевград . На 30 юни около 10.20 часа е спрян за проверка лек автомобил „Шкода Фабия“ на пътя между селата Кърналово и Петрич. Установено е, че шофьорката Е.Л. на 48 г. е с наличие на 3.04 промила алкохол в издишания въздух.", "date": "2019.07.01", "title": "Благоевград: Жена с 3,04 промила алкохол  е задържана на пътя между с. Кърналово и гр. Петрич"}
{"url": "http://www.focus-news.net/news/2019/07/01/2675683/kevr-shte-obyavi-na-brifing-tsenite-na-elektricheskata-i-na-toplinnata-energiya-v-sila-ot-1-yuli.html", "text": "Днес КЕВР ще проведе заседание, на което ще приеме решение за утвърждаване на цени в сектор „Електроенергетика“ за регулаторния период 1 юли 2019 г. - 30 юни 2020 г. и решение за утвърждаване на пределни цени на топлинната енергия от 1 юли 2019 г. Това съобщиха от пресцентъра на  КЕВР . \r\nЦеновите решения ще бъдат обявени на брифинг в 16.00 часа в Заседателна зала на КЕВР на ет. 4.", "date": "2019.07.01", "title": "КЕВР ще обяви на брифинг цените на електрическата и на топлинната енергия в сила от 1 юли"}
{"url": "http://www.focus-news.net/news/2019/07/01/2675695/targovishte-59-godishen-mazh-e-blasnat-ot-tragnaliya-mu-na-sobstven-hod-avtomobil-v-opaka.html", "text": "59-годишен мъж е блъснат от тръгналия му на собствен ход автомобил в Опака, съобщиха от  ОДМВР-Търговище . Пътният инцидент е възникнал около 10.15 часа в Опака. Правоспособен 59-годишен водач от същия град е паркирал собствения си лек автомобил „Рено Клио“ с търговищка регистрация на ул. „Вардар“, като след излизането на водача от автомобила моторното превозно средство се е самозадвижило в посока дома на мъжа и го е блъснало. В резултат на инцидента водачът е прегледан и настанен за лечение в МБАЛ-Търговище с разкъсно-контузна рана на главата с диагноза „комоцио“, без опасност за живота му. Взета му е проба по надлежния ред – с техническо средство алкотест „Дрегер“, за евентуално наличие на алкохол в издишания от него въздух, която е отрицателна. По случая е образувано досъдебно производство по описа на РУ-Попово.", "date": "2019.07.01", "title": "Търговище: 59-годишен мъж е блъснат от тръгналия му на собствен ход автомобил в Опака"}
{"url": "http://www.focus-news.net/news/2019/07/01/2675698/komisar-mariya-gabriel-v-pati-po-evtin-rouming-v-regiona-na-zapadnite-balkani-ot-dnes.html", "text": "От днес гражданите и бизнесът в шестте балкански държави - Албания, Босна и Херцеговина, Косово, Северна Македония, Черна Гора и Сърбия, ще плащат в пъти по-малко, когато са в роуминг в региона на Западните Балкани, съобщиха от  представителството на ЕК в София .  \r\nПотребителите ще ползват значително намаление на техните роуминг тарифи в региона, като цените за изходящи обаждания падат средно с 65%, а за входящи с 62%. За един смс ще се плаща с 58% по-малко. Най-драстично е намалението за пренос на данни – 78%. Така един мегабайт вече ще струва максимум 20 евроцента. Новото регионално споразумение е първата стъпка за постигане на “роуминг като у дома” в рамките на Западните Балкани, като допълнителни намаления на тарифите се очакват от 1 януари 2020.   \r\nПостигнатото споразумение е част от Цифровата програма за Западните Балкани, инициирана от българския еврокомисар Мария Габриел по време на Българското председателство на Съвета на ЕС. Трудният процес, по време на който тя беше авторитетен медиатор на преговорите между политическите лидери на шестте държави и мобилните оператори, се придвижи с бързи темпове напред и споразумението беше подписано на 4 април. Така само година по-късно, драстичното намаление на роуминг тарифите е факт благодарение на усилията на българския еврокомисар.    \r\n“Регионалното споразумение за роуминга, което влиза в сила днес, е важен сигнал за регионално сътрудничество и интеграция. Радвам се, че като комисар, сред чиито приоритети са Западните Балкани, и Европейската комисия като цяло подпомогнахме този процес с опита, който натрупахме с роуминга в ЕС.  Приветствам политическия ангажимент, показан от всички в региона при договарянето и прилагането на това споразумение навреме. Неговата основна цел е защита по най-добрия начин на интересите на гражданите и бизнеса от Западните Балкани\", коментира българският еврокомисар за цифровата икономика и общество Мария Габриел.", "date": "2019.07.01", "title": "Комисар Мария Габриел: В пъти по-евтин роуминг в региона на Западните Балкани от днес"}
{"url": "http://www.focus-news.net/news/2019/07/01/2675697/blagoevgrad-evropeyski-beyzbolen-shampionat-za-natsionalni-otbori-shte-se-provede-v-grada.html", "text": "Европейски бейзболен шампионат за национални отбори ще се проведе в Благоевград. Това каза пред  Радио „Фокус“-Пирин  президентът на Българската федерация по бейзбол и треньор на бейзболен клуб „Бизоните“ Ясен Неделчев. Той отбеляза, че на откриването на шампионата ще присъстват представители на американското посолство и Министерството на младежта и спорта. По думите му церемонията по откриването ще се проведе от 17.00 часа, а първият двубой започва от 17.30 часа, като той е между България и Русия. Другите срещи, които ще се играят днес, са между Гърция и Израел, и Сърбия и Ирландия. Утре жителите и гостите на Благоевград ще имат възможността да наблюдават двубоите между Израел и Сърбия, Гърция и Русия, и Ирландия и България. Финалът на шампионата ще бъде в събота – 6 юли. \r\nНатали СТЕФАНОВА", "date": "2019.07.01", "title": "Благоевград: Европейски бейзболен шампионат за национални отбори ще се проведе в града"}
{"url": "http://www.focus-news.net/news/2019/07/01/2675696/v-burgas-sa-zadarzhani-55-kg-narkotitsi.html", "text": "В 12.00 часа в Апелативната прокуратура ще се състои брифинг по повод задържани 55 кг наркотици. Това съобщиха от пресцентъра на  Апелативна прокуратура - Бургас . Участие ще вземат Йовита Григорова – зам. апелативен прокурор и говорител при Апелативна прокуратура – Бургас, Георги Чинев – административен ръководител на Окръжна прокуратура – Бургас, Ангел Георгиев – наблюдаващ прокурор по случая и старши комисар Калоян Калоянов – директор на ОДМВР - Бургас.", "date": "2019.07.01", "title": "В Бургас са задържани 55 кг наркотици"}
{"url": "http://www.focus-news.net/news/2019/07/01/2675699/api-do-1700-chasa-dvizhenieto-na-pv-belokopitovo-na-am-hemus-pri-km-338-na-kachvaneto-za-sofiya-se-osashtestvyava-v-edna-lenta-poradi-remontni-deynosti.html", "text": "До 17.00 часа днес временно движението при п.в. „Белокопитово“ на АМ „Хемус“ при км 338 на качването за София се осъществява в една лента поради ремонтни дейности. Това съобщиха от пресцентъра на  Агенция „Пътна инфраструктура“ . Шофьорите трябва да се придвижват с повишено внимание и съобразена скорост, като спазват пътната сигнализация.", "date": "2019.07.01", "title": "АПИ: До 17.00 часа движението на п.в. „Белокопитово“ на АМ „Хемус“ при км 338 на качването за София се осъществява в една лента поради ремонтни дейности"}
{"url": "http://www.focus-news.net/news/2019/07/01/2675700/sofiya-klinikata-po-nevrohirurgiya-na-umbalsm-n-i-pirogov-poluchi-kato-darenie-ultramoderen-mikroinstrumentarium.html", "text": "София: Клиниката по неврохирургия на УМБАЛСМ „Н. И. Пирогов“ получи като дарение ултрамодерен микроинструментариум. Това съобщиха от пресцентъра на  Университетската спешна болница . С него водещите специалисти в областта на неврохирургията вече ще могат да оперират деца и възрастни с туморни, съдови и гръбначни заболявания. Специалният инструментариум ще допълни модерната техника, която беше закупена за Клиниката по неврохирургия в началото на тази година.  \r\nСпоред светилото в областта на неврохирургията проф. Николай Габровски това дарение ще разшири възможностите за по-прецизна и сигурна оперативна намеса. Професорът подчерта значимостта на акта на дарение и желанието да се помага на другите. \r\nДарението направи Йордан Бончев. Той организира свои приятели и партньори с благородната идея да подари шанс за живот и здраве на непознати хора. Близо половин месец след като организира набирането на средства, г-н Йордан Бончев купува модерния инструментариум. Реалната пазарна стойност на микроинструментариума е над 80 000 лв.", "date": "2019.07.01", "title": "София: Клиниката по неврохирургия на УМБАЛСМ „Н. И. Пирогов“ получи като дарение ултрамодерен микроинструментариум"}
{"url": "http://www.focus-news.net/news/2019/07/01/2675701/atanas-zafirov-bsp-za-godina-i-polovina-shte-badat-izplateni-dalzhimite-sumi-po-nadvzetite-sredstva-ot-subsidii.html", "text": "За година и половина ще бъдат изплатени дължимите суми по надвзетите средства от субсидии. Това каза за сутрешния блок  „Добро утро, България“  на  Радио „Фокус“  Атанас Зафиров, член на ИБ на БСП. По думите му държавата е предложила механизъм, който ще бъде спазен. Той добави, че още с първата вноска от субсидията, която ще получи БСП, ще бъде удържана част от дължимата сума. „И така в продължение на година и половина с останалите вноски ще бъдат изплатени дължимите суми по надвзетите средства. Това е една манипулация, която върви последно време, че БСП няма намерение да плаща. Нищо подобно. Още с първата вноска, която ще получим от оставащата субсидия – държавата, по закон, дава субсидията след съответното тримесечие – от нея вече ще бъдат удържани първите проценти“, обясни Зафиров. Той заяви, че средствата, получени от държавата, са изразходвани за предизборна и медийна кампания, за поддръжка на структурите на БСП и всички неща, които съпътстват нормалната дейност на една партия.  \r\nЙоланда ПЕЛОВА", "date": "2019.07.01", "title": "Атанас Зафиров, БСП: За година и половина ще бъдат изплатени дължимите суми по надвзетите средства от субсидии"}
{"url": "http://www.focus-news.net/news/2019/07/01/2675703/blagoevgrad-2-430-lv-predade-vazrastna-zhena-na-mazh-predstavyasht-se-za-politseyski-sluzhitel.html", "text": "2 430 лв. предаде 83-годишна жена на телефонен измамник, който се представил за полицейски служител и поискал парична сума като съдействие за залавяне на телефонни измамници.Това съобщиха от пресцентъра на  ОДМВР-Благоевград . По делото е образувано досъдебно производство. Работата по случая продължава.", "date": "2019.07.01", "title": "Благоевград: 2 430 лв. предаде възрастна жена на мъж, представящ се за полицейски служител"}
{"url": "http://www.focus-news.net/news/2019/07/01/2675706/blagoevgrad-vremenno-dvizhenieto-pri-km-49-na-patya-dobrinishte-mesta-se-osashtestvyava-v-edna-lenta-poradi-ptp.html", "text": "Временно движението при км 49 на път II-19 Добринище – Места се осъществява в една лента поради ПТП.Това съобщиха от  Агенция „Пътна инфраструктура“ . Шофьорите да се придвижват с повишено внимание и съобразена скорост, като спазват указанията на „Пътна полиция“.", "date": "2019.07.01", "title": "Благоевград: Временно движението при км 49 на пътя Добринище – Места се осъществява в една лента поради ПТП"}
{"url": "http://www.focus-news.net/news/2019/07/01/2675705/vidin-18-godishen-shofyor-e-blasnal-peshehodets.html", "text": "18-годишен шофьор е блъснал пешеходец, съобщиха от  ОДМВР-Видин . На 29 юни в 01.37 часа чрез тел.112 постъпил сигнал за пострадал при пътен инцидент 35-годишен видинчанин. На ул. „Широка“ във Видин 18-годишен видинчанин – водач на „Ауди А3“, при потегляне в посока към бул. „Панония“, блъска пресичащ пътното платно пешеходец. При последвал преглед на пострадалия в болницата лекарите констатирали фрактура на черепната кост, без опасност за живота. Водачът на лекия автомобил бил тестван с дрегер за наличие на алкохол и упойващи вещества, пробите са отрицателни. По случая е образувано досъдебно производство.", "date": "2019.07.01", "title": "Видин: 18-годишен шофьор е блъснал пешеходец"}
{"url": "http://www.focus-news.net/news/2019/07/01/2675704/plovdiv-pozhar-e-goryal-v-echemichen-blok-v-rayona-na-selo-bolyarino.html", "text": "Пожар е горял в ечемичен блок в района на село Болярино. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“ – Пловдив. Сигналът за случая е получен в оперативния център на пожарната в 15.54 часа на 30 юни. Огънят е унищожил 30 дка ечемик, а други 200 дка са спасени от пожарникарите. \r\nТони МИХАЙЛОВ", "date": "2019.07.01", "title": "Пловдив: Пожар е горял в ечемичен блок в района на село Болярино"}
{"url": "http://www.focus-news.net/news/2019/07/01/2675702/smolyan-v-eparhiyskiya-manastir-sv-panteleymon-se-otbelyazva-10-ata-godishnina-ot-osveshtavaneto-na-hrama-sv-sv-kozma-i-damyan.html", "text": "В епархийския манастир  „Св. Пантелеймон“ над Смолян се отбелязва 10-ата годишнина от освещаването на храма  „Св. св. Козма и Дамян“. Това съобщиха от Архиерейско наместничество – Смолян. Тържествената св. божествена Литургия по повод годишнината и за прослава на двамата безсребреници и чудотворци Козма и Дамян започна в 09.30 часа и е възглавена от архиерейския наместник на Смолянска духовна околия Негово Високопреподобие архимандрит Висарион в съслужие с  изпълняващия длъжността игумен на манастира иконом Запрян Шиков и свещеници от духовната  околия. \r\nСлед  тържествената  св. Литургия ще бъде отслужен празничен водосвет и ще има благословена трапеза. \r\nВ навечерието на храмовия празник  на манастирската църква „Св. св. Козма и Дамян“, в  недел, в храма бе отслужена празнична Вечерня с Петохлебие.", "date": "2019.07.01", "title": "Смолян. В епархийския манастир  „Св. Пантелеймон“ се отбелязва 10-ата годишнина от освещаването на храма  „Св. св. Козма и Дамян“"}
{"url": "http://www.focus-news.net/news/2019/07/01/2675708/vidin-34-godishen-mazh-prostrelya-kuche-v-tsentara-na-dimovo.html", "text": "34-годишен мъж в прострелял куче в центъра на Димово, съобщиха от  ОДМВР-Видин . На 28 юни в 09.31 часа в дежурната част на полицията чрез тел.112 постъпил сигнал за простреляно куче в центъра на град Димово. Дежурна оперативна група извършила оглед на местопроизшествието. В хода на проведените оперативно-издирвателни мероприятия и процесуално-следствени действия разследващите установили, че по кучето е стреляно от прозорец на частен имот в района. Използвана била пневматична пушка - законно притежавана и заявена в РУ-Белоградчик от жител на Димово, а изстрела произвел 34-годишният му син. Оръжието е предадено на полицията. Трупът на животното е транспортиран за ветеринарна аутопсия в ОДБХ-Видин. Работата по разследването продължава, образувано е досъдебно производство по чл.325б, ал.1 от Наказателния кодекс.", "date": "2019.07.01", "title": "Видин: 34-годишен мъж простреля куче в центъра на Димово"}
{"url": "http://www.focus-news.net/news/2019/07/01/2675713/vitsepremierat-mariyana-nikolova-shte-uchastva-v-mezhdunarodnata-konferentsiya-po-protsesa-na-reformite-v-ukrayna.html", "text": "Заместник министър-председателят по икономическата и демографска политика Марияна Николова ще участва в международната конференция по процеса на реформите в Украйна, която ще се проведе на 2 юли в Торонто, Канада. Това съобщиха от пресцентъра на  Министерски съвет . \r\nТази година събитието е под мотото „Иновации, възможности и демокрация в Украйна“. Форумът има за цел да надгради резултатите от предишните две конференции, състояли се в Лондон и Копенхаген. В изпълнение на разработената от Украйна „Стратегия за реформи 2020“ през последните пет години бяха инициирани реформи в основните сектори с цел постигане на стабилен икономически растеж и подготовка на страната за членство в Европейския съюз и НАТО.  \r\nБългарският вицепремиер ще проведе двустранни срещи с украинския първи заместник министър-председател и министър на икономическото развитие и търговията Степан Кубив и с министъра на външните работи и търговията на Унгария Петер Сиярто.", "date": "2019.07.01", "title": "Вицепремиерът Марияна Николова ще участва в  международната конференция по процеса  на реформите в Украйна"}
{"url": "http://www.focus-news.net/news/2019/07/01/2675709/milka-hristova-bsp-na-levitsata-podhozhda-da-se-bori-za-po-dobro-kachestvo-na-zhivot.html", "text": "\"На левицата й подхожда да вдъхва  надежда, да дава решения, да създава позитивни настроения и да бори за по-добро качество на живот. Това трябва да е цел на всички партии\". Това заяви пред телевиция BG on AIR Милка Христова,  член на ИБ на НС на БСП, съобщиха от пресцентъра на  партията .  Христова бе категорична, че е време местните политики да бъдат поставени във фокуса на вниманието на партията. По думите й хората искат да чуят критики по отношение на провеждани политики, но и отговор на въпроса \"Как\". \"Това е нашата амбиция при разработване на платформата за участие на БСП в местните избори, в частност и на партийната организация  в София, от която съм част - да предложим на софиянци конкретни решения на проблеми, които вече са хронични в управлението на града\", каза още тя.  \r\nНа въпрос за кандидата на БСП за кмет на София, тя отговори, че той ще е ясен от началото на септември. По думите й ще се търси, фигура, която да отвори ветрилото на подкрепата.  \r\nМилка Христова изрази категорично несъгласие с мнението, че с разширяването на Изпълнителното бюро Нинова прави опит да се бетонира. \"Напротив, тя прави опит да попълни бюрото с членове с различни мнения, да има представители на различни области, което е правилно и с оглед на наближаването на местните избори\", обясни тя и допълни, че приема своето избиране за член на ИБ като добра оценка за работата на градската партийна организация в София и на общинските съветници в Столичния общински съвет. Христова подчерта, че причина за разширяването на ИБ с народни представители е било и отчитането като грешка на отсъствието на депутати от бюрото, което е нарушило комуникацията между двете основни звена - ПГ и ИБ.  \r\nПомолена да коментира изваждането на Валери Жаблянов от ИБ, Христова подчерта, че председателят на НС има прави да предлага състав на бюрото, а Националния съвет да го одобри или не. Тя обясни, че изваждането на Жaблянов от бюрото е било прието почти единодушно и означава, че това е и мнение на Националния съвет, не само на Нинова.", "date": "2019.07.01", "title": "Милка Христова, БСП: На левицата подхожда да се бори за по-добро качество на живот"}
{"url": "http://www.focus-news.net/news/2019/07/01/2675711/finlandskiyat-premier-reshavaneto-na-klimatichnata-kriza-shte-bade-sledvashtiyat-geroichen-akt-na-evropa.html", "text": "Решаването на климатичната криза ще бъде следващият героичен акт на Европа, написа финландският премиер Анти Рине в реч, посветена на финландското ротационно председателство на ЕС, публикувана на официалния сайт на председателството  eu2019.fi \r\nСкъпи приятели из цяла Европа! Имам удоволствието да се обърна директно към вас като към европейци. Независимо дали живеете в Каликс в Северна Швеция, в Кросно, Полша, в Ница в Южна Франция, в Болоня, Италия или в Бад Сегеберг в Северна Германия, тази статия е за Вас. \r\nПиша ви, защото моята страна, Финландия, председателства Съвета на Европейския съюз от началото на юли - и аз самият съм министър-председател на Финландия. Точно като вас, аз съм европеец. И съм горд да бъде един от Вас. \r\nКъде другаде в света, освен в Европейския съюз, хората работят толкова широко извън националните граници? Ние сме изключение и то положително. Всъщност бих казал „уникална“ е точната дума, която описва историята на Европейския съюз. \r\nДнес германците могат да минават през границата по всяко време да вечерят с приятелите си във Франция. Трудно е да се повярва, че тези две държави са водили две ожесточени и кървави войни през 20-ти век. \r\nНа континент, който преди 30 години все още е бил разделен от бодлива тел и стени, е родено и израснало цялото поколение, което никога не е познавало нищо друго освен свободното движение през границите. \r\nЕдин континент, преживял ужасите на войната и тоталитаризма и станал свидетел на зверски геноцид преди 80 години, сега е най-силният защитник на демокрацията, правата на човека и мира в света. \r\nТази уникална история е източник на гордост. Но с тази гордост идва голяма отговорност, тъй като ЕС сега е обект на нови очаквания. Макар че запазването на стабилността и мира все още е една от основните задачи на ЕС, много други големи въпроси остават без отговор. \r\nФакт е, че новините ни казват всеки ден, че светът е нестабилен, а това означава, че се нуждаем и от стабилизиращи сили. Нуждаем се от сили, които подкрепят сътрудничеството пред конфликта и приемаме, че единственият начин да се намерят устойчиви решения е да работим заедно. \r\nВ епоха, в която актьорската игра често се възприема като най-висшата форма на смелост, се нуждаем от хора, които се осмеляват да говорят за свободата на словото, демокрацията, правосъдието, правата на човека и върховенството на закона. Това е задача за Европейския съюз, не само в Европа, но и в света като цяло. \r\nЛозунгът за Финландското председателство е Устойчива Европа - Устойчиво бъдеще. Под „устойчиво бъдеще“ имам предвид бъдеще, което е социално, икономически и екологично устойчиво за всички европейци и за цяла Европа. \r\nНавсякъде в Европа и по света хората се притесняват от изменението на климата. Вместо да се тревожат обаче, те също започнаха да изискват решения. Когато бях млад, прескачахме училище, за да отидем и да се качим на мотопеди или да излезем с приятелите си. Днес младите хора в Европа се събират пред националните парламенти, за да покажат какво мислят за големия проблем, който ги тревожи: климатичната криза. \r\nТе имат едно послание, само едно - за нас, които взимат решения: правете това, което сте избрани да правите, вземайте решения за нещата, които ни интересуват. Вземайте решения, за да спасите бъдещето на човечеството и нашата планета. \r\nПо време на финландското председателство не само ще слушаме загрижеността на младите хора, но и ще им отговорим. По време на председателството на Финландия искаме да покажем, че политическата воля - най-важният ресурс, необходим за спиране на изменението на климата - е възобновяем ресурс и няма да се изчерпи. \r\nНякои хора ме попитаха защо финландската програма на правителството започва с думите „изменение на климата“. Моят отговор е много прост. Програмата на правителството започва с изменението на климата, защото не искаме изменението на климата да отбележи края. \r\nСъс сигурност знам, че една устойчива Европа и устойчиво бъдеще са възможни, стига да се обединим, за да преследваме смели, далновидни политики. Така можем да продължим нашата уникална история. Решаването на кризата с климата може да бъде следващият героичен акт на Европа, който ще бъде възхитен и похвален от бъдещите поколения. Това е, което Финландия, както председателството, обещава да се стреми. Сега е времето за решения.  Юлиян Марков", "date": "2019.07.01", "title": "Финландският премиер: Решаването на климатичната криза ще бъде следващият героичен акт на Европа"}
{"url": "http://www.focus-news.net/news/2019/07/01/2675712/kardzhali-52-godishen-mazh-e-postradal-pri-katastrofa-na-patya-selo-fotinovo-selo-dryanova-glava.html", "text": "52-годишен мъж е пострадал при катастрофа на 30 юни около 12.00 часа на пътя село Фотиново - село Дрянова глава. Това съобщиха от  ОДМВР - Кърджали . Мъжът се движил с „Фолксваген“ на завой навлязъл в насрещната лента и се блъснал в „Опел“. Шофьорът на фолксвагена бил транспортиран от екип на Филиала на Спешна помощ в Бенковски до кърджалийската болница, където бил опериран. На пострадалия е издаден талон за медицинско изследване и е взета кръвна проба за анализ. Тестът на другия водач е с отрицателен резултат. Следовател е извършил оглед на мястото на произшествието.", "date": "2019.07.01", "title": "Кърджали: 52-годишен мъж е пострадал при катастрофа на пътя село Фотиново - село Дрянова глава"}
{"url": "http://www.focus-news.net/news/2019/07/01/2675710/pazardzhik-v-pravoslavnite-hramove-v-grada-se-otsluzhva-praznichna-sveta-liturgiya-za-denya-na-sv-bezsrebarnitsi-i-chudotvortsi-kozma-i-damyan.html", "text": "В православните храмове в Пазарджик се отслужва празнична света Литургия в чест на св. безсребърници и чудотворци Козма и Дамян, предаде репортер на  Радио „Фокус“-Пазарджик .  \r\nКукленският манастир „Св. Козма и Дамян“ в дела Чернатица в северната част на Родопите, намиращ се на 15 км южно от Пловдив и 3 км от град Куклен, отбелязва своя храмов празник. Той е известен още като „Св.Врачове“. Манастирът е основан в периода на Второто българско царство и е прочут още от времето на цар Иван Александър, заради богатата си книжовна школа и културното си влияние. Сред най-ценните забележителности на манастира са аязмото, старият стенопис в църквата, библиотеката, в която са запазени ценни ръкописи и книги. \r\nСв. безсребърници и чудотворци Козма и Дамян били братя от Асирия, живели вероятно не по-късно от 4 век в Мала Азия. Баща им грък - езичник, починал рано. Майка им Теодотия била християнка. Тя ги утвърждавала във вярата и добродетелите. Впоследствие била причислена към лика на светците. И двамата братя изучили целебните свойства на разни билки и се прочули като целители. Надарени с чудотворна целебна сила, те лекували безплатно и хора, и добитък. Над гроба им по-късно бил построен храм, в който ставали чудеса по тяхно небесно молитвено застъпничество.  \r\nАлбена ЖИЛЕКОВА", "date": "2019.07.01", "title": "Пазарджик: В православните храмове в града се отслужва празнична света Литургия за деня на св. безсребърници и чудотворци Козма и Дамян"}
{"url": "http://www.focus-news.net/news/2019/07/01/2675688/lulzim-basha-albantsite-obarnaha-grab-na-ednopartiynite-izbori-na-edi-rama.html", "text": "Лидерът на албанската опозиционна Демократическа партия Лулзим Баша, след края на гласуването за местни органи на властта в 61 общини в страната, каза, че 85% от албанците са отхвърлили еднопартийното гласуване, обръщайки гръб на маскарада на Еди Рама, съобщи кореспондентът на Македонската информационна агенция от Тирана, цитирана от скопското електронно издание  “Локално“ \r\n„Албанците масово обърнаха гръб на маскарада на Еди Рама. До 85 процента от албанците отхвърлиха еднопартийното гласуване. Еди Рама също беше изоставен от социалистите, защото гласуваха по-малко избиратели, отколкото през 2017 г. Днешното еднопартийно гласуване при пълен еднопартиен контрол беше събитие, което не се случва никъде в Европа от времето на комунизма. Организацията на прераждането (лозунгът на Партията на социалистите  на парламентарните избори) се състезаваше със себе си, гласуваше за себе си, преброяваше се и се потвърждаваше. Това е трагична пародия на демокрацията, конституцията и върховенството на закона“, каза Баша. \r\nТой обвини управляващото мнозинство в масовата манипулация на гласове със заплахи и купуване на гласове. Баша спомена, че 150 служители в администрацията са получили заплаха, че ще бъдат освободени от работа, ако не отидат да гласуват с други членове на своите семейства, което, според него, не е новост, след представените записи от германския вестник Bild, . Баша обеща на служителите в администрацията, че \"скоро ще бъдат освободени от това престъпление срещу тях и техните деца\". \r\nИзборният процес според Баша само потвърди всички обвинения срещу Еди Рама и докато той е премиер на Албания не може да има свободни и демократични избори. Той нарече Централната избирателна комисия \"сляп слуга\" на Рама. \r\n„Ясната воля на албанците днес е да обърнат гръб на незаконните еднопартийни избори . Това е единствената воля, която е показана на изборите. Нашата задача остава да гарантираме, че тази воля ще бъде уважавана. И накрая, искам да се обърна към всички албанци, които не са гласували, и към всички, които искат промяна: тази промяна ще дойде бързо. Това ще бъде дълбока и реална промяна. Това ще бъде промяна за обикновените албанци и ще подобри директно живота ви“, заключи Баша.  Юлиян Марков", "date": "2019.07.01", "title": "Лулзим Баша: Албанците обърнаха гръб на еднопартийните избори на Еди Рама"}
{"url": "http://www.focus-news.net/news/2019/07/01/2675714/tatyana-dacheva-bogoslov-ikona-na-svetite-bratya-kozma-i-damyan-e-izlozhena-i-v-hudozhestvena-galeriya-darenie-kolektsiya-svetlin-rusev-v-pleven.html", "text": "Икона на светите братя Козма и Дамян е поставена и в Художествена галерия дарение ,,Колекция Светлин Русев“. Това каза за  Радио „Фокус“  богословът Татяна Дачева по повод 1 юли, когато се почитат светите братя безсребърнинци и лечители Козма и Дамян. ,,Иконата е поставена в галерията по препоръка на Светлин Русев. Както светите братя са известни като безсребърници, така и по волята на акад. Светлин Русев събитията в галерията са безплатни“, каза Татяна Дачева. ,,Козма и Дамян от Рим имали благодат да лекуват по чудесен начин. Даром лекували, като молили излекуваните да повярват в Христа. Търпели мъчения в тъмница и на съд. Като невинни, били освободени. Един лекар, някогашен техен учител от завист измамнически ги завел на една планина, за да търсят билки и там с камъни ги убил през 284 година“, допълни Татяна Дачева.  \r\nВиолета КРЪСТЕВА", "date": "2019.07.01", "title": "Татяна Дачева, богослов: Икона на светите братя Козма и Дамян е изложена и в Художествена галерия дарение ,,Колекция Светлин Русев“ в Плевен"}
{"url": "http://www.focus-news.net/news/2019/07/01/2675716/9-godishna-balgarka-e-nay-krasivata-na-planetata-za-tazi-godina.html", "text": "9-годишната Бриана Петрова от Варна бе обявена за най-красивата на земята за тази година. Тя извоюва титлата GRAND  PRIX „Мини Мис и Мини Мистър Планета - 2019“, съобщиха  организаторите .  \r\nТази година домакин на конкурса за красота и талант „Мини Мис и Мини Мистър Планета - 2019“ беше България. Той се проведе от 21 до 27 юни в курортен комплекс „Албена“. Нашата страна беше представена от победителката на миналогодишния конкурс за красота и талант „Мини мис и мини мистър Свят - 2018“. \r\nСред над 20 държави участници от цял свят, Бриана успя да се пребори и да грабне титлата GRAND  PRIX „Мини Мис и Мини Мистър Планета - 2019“. Деца от 4 до 17 години от Южна Африка, Бразилия, Индия, Русия, Румъния, Грузия и др. се конкурираха помежду си. Участниците бяха оценявани от компетентно международно жури, съставено от професионалисти в сферата на шоубизнеса и красотата, журналисти и дизайнери. Имаше и детско звездно жури, което се състоеше от победители от предишни години, спечелили титлата „Мини Мис и Мини Мистър Планета“ от България, Русия, Грузия.  \r\nУчастниците се представиха в няколко тура: интервю с жури, модно ревю, представяне на талант, финално шоу, представяне с национални носии, тематично дефиле „Морско дъно“, официални рокли и костюми \r\nБриана Петрова е професионален детски модел и фотомодел. Има опит в телевизионни реклами, ревюта и многобройни фотосесии. \r\nОсвен като модел, участва и в много други международни и национални конкурси, където се изявява още като певица, пианистка и танцьорка на латиноамерикански танци и е печелила много престижни награди. Има покани за участия в модни ревюта на световноизвестни дизайнери, както  и за участия във филмови продукции.", "date": "2019.07.01", "title": "9-годишна българка e най-красивата на планетата за тази година"}
{"url": "http://www.focus-news.net/news/2019/07/01/2675719/montana-900-ovoshtni-dravcheta-sa-izgoreli-pri-pozhar-v-selo-vasilovtsi.html", "text": "900 овощни дръвчета са изгорели при пожар в село Василовци, община Лом. Това съобщиха от пресцентъра на  ОДМВР-Монтана.  На 30.06.2019 г. около 12,50 ч. е подаден сигнал на ЕЕН 112 в РУ Лом от 28-годишна ломска жителка, която съобщила, че в с. Василовци в района до сметището е възникнал пожар в овощната й градина, в резултат на който са изгорели около 900 овощни дръвчета, различни по вид, засадени на площ от 32 декара. Местопроизшествието е посетено от дежурна оперативна група на РУ Лом, извършен е оглед и е образувано досъдебно производство по чл. 331, ал. 1 от НК. Работа по изясняване на случая продължава Участък Брусарци.", "date": "2019.07.01", "title": "Монтана: 900 овощни дръвчета са изгорели при пожар в село Василовци"}
{"url": "http://www.focus-news.net/news/2019/07/01/2675720/sport-levski-shte-igrae-kontrola-s-nemski-otbor.html", "text": "Футбол: Отборът на Левски ще изиграе третата си контрола в Йенбах, Австраия. Съперник на „сините” ще е отборът на Тюркгюджю-Атаспор (Мюнхен) от германската регионална лига. Мачът е от 18.00 часа българско време. \r\nДо момента воденият от треньора Петър Хубчев тим записа две загуби с с 0:1 от бразилския Ред Бул и руския Зенит Санкт Петербург. Във вторник, 2-и юли пък е последната контрола на Левски в Австрия срещу швейцарския шампион Йънг Бойс.  „Сините” се прибират в България на 3-и юли.", "date": "2019.07.01", "title": "Спорт: Левски ще играе контрола с немски отбор"}
{"url": "http://www.focus-news.net/news/2019/07/01/2675721/blagoevgrad-3-leki-avtomobila-sa-katastrofirali-na-vtoroklasen-pat-19-v-uchastaka-mezhdu-dobrinishte-i-selo-mesta-nyama-postradali.html", "text": "3 леки автомобила са катастрофирали на второкласен път 19 в участъка между Добринище и село Места. Това съобщи за  Радио „Фокус“-Пирин  Йорданка Шаркова, говорител в Областна дирекция на МВР-Благоевград. Сигналът за инцидента е получен в „Пътна полиция“ в 09.50 часа. Няма пострадали, щетите са само материални. Движението в участъка се пропуска само в една лента, като пътуващите могат да използват и обходен маршрут през село Баня-Генерал Ковачев-Гоце Делчев. \r\nНатали СТЕФАНОВА", "date": "2019.07.01", "title": "Благоевград: 3 леки автомобила са катастрофирали на второкласен път 19 в участъка между Добринище и село Места, няма пострадали"}
{"url": "http://www.focus-news.net/news/2019/07/01/2675722/silistra-institutat-po-bioraznoobrazie-i-ekosistemni-izsledvaniya-tarsi-sadeystvie-za-osiguryavane-na-hrana-za-chervenite-angachi-v-bazata-kalimok-v-nova-cherna.html", "text": "В Регионална инспекция по околната среда и водите – Русе постъпи молба за съдействие от Института по биоразнообразие и екосистемни изследвания за намиране на храна (фураж, гранули за патици) за птиците от защитения вид червен ангъч (Tadorna ferruginea) в базата в с. Нова Черна. Това съобщиха от пресцентъра на  РИОСВ - Русе . Институтът при БАН извършва консервационни дейности, свързани с размножаване и освобождаване в природата на птиците.   \r\nРИОСВ - Русе ще потърси съдействие от кметовете на общините Сливо поле и Тутракан и земеделските производители в землищата им да подкрепят дейността на експерименталната база.  \r\nЖелаещите да подкрепят благородната кауза могат да се обадят в централата на екоинспекцията на тел. 082/ 820 772, която ще ги свърже с координатора на базата.  Биологична експериментална база „Калимок“ функционира от 1995 г., като  отглежда индивиди от застрашения вид в полуестествена среда с цел размножаване и реинтродукция на млади птици обратно в природата. Ежегодно съвместно със съдействието на РИОСВ - Русе са освобождавани между 15 и 25 млади индивида, което допринася за възстановяването и стабилизирането на дивата популация в българската природа. Червеният ангъч (Tadorna ferruginea) е рядък за България вид, включен в приложенията на Закона за биологичното разнообразие, както и в Червената книга. Населява различни типове водни басейни, но предпочита предимно откритите и без много подводна растителност. В България гнезди по река Дунав и Черноморието, рядко в Добруджа и Лудогорието .", "date": "2019.07.01", "title": "Силистра: Институтът по биоразнообразие и екосистемни изследвания търси съдействие за осигуряване на храна за червените ангъчи в базата „Калимок“ в Нова Черна"}
{"url": "http://www.focus-news.net/news/2019/07/01/2675717/deloto-za-dobiva-na-gaz-v-dobrichko-shte-se-gleda-prez-oktomvri.html", "text": "Поради заболяване на вещото лице, което налага замяната му с друго вещо лице и изготвянето на заключение, което е от компетентността на хидрогеолог, Административен съд - Варна отмени заседанието по адм. дело №1060/2018 г. и го пренасрочи за 8 октомври 2019 г. от 11.30 часа. Това съобщиха от пресцентъра на  Административен съд - Варна . \r\nСъдът даде възможност на страните да посочат в 14-дневен срок своите предложения за специалист хидрогеолог, като след изтичане на срока, съдът ще определи новото вещо лице в закрито заседание. \r\nПроизводството е образувано по жалба от „Русгеоком“ ЕАД – гр. София срещу Решение № ВА-1/01.02.2018 г. на Директора на Регионалната инспекция по околната среда и водите – Варна, с което е отказано одобряване на осъществяването на инвестиционно предложение „Разработване и усвояване на находище „Спасово“ с площ 219 кв. км в блок „Добрич“, включващо четири участъка: „Рогозина“, „Чернооково“, „Калина“ и „Рогозина изток“ за проучване и добив на природен газ на територията на област Добрич“ в предложените от възложителя и оценени в документацията по оценка на въздействието върху околната среда и по оценка за съвместимостта параметри. \r\nНа следващото заседание предстои изслушване на вещите лица по назначените от съда експертизи.", "date": "2019.07.01", "title": "Делото за добива на газ в Добричко ще се гледа през октомври"}
{"url": "http://www.focus-news.net/news/2019/07/01/2675715/blagoevgrad-podnovyavat-se-arheologicheskite-prouchvaniya-na-antichen-grad-herakleya-sintika.html", "text": "Подновяват се археологическите проучвания на античен град Хераклея Синтика. Това съобщи за  Радио „Фокус“ – Пирин  д-р Сотир Иванов, директор на Исторически музей – Петрич. Той обясни, че на терен отново ще работи екип от археолози и експерти, ръководени от доц. д-р Людмил Вагалински. Продължителността на разкопките ще зависи от откритията, които ще бъдат направени. През настоящия проучвателен период археолозите ще се фокусират върху проучването на големия канал Клоака максима - канализационната система на Хераклея Синтика, която е с изключително внушителни размери.  \r\n„В източната част на форума размерите са 3 м широчина и 4 м височина с изключително масивен градеж. Ще се опитаме да влезем в тези канали, да проучим какво е запазено в тези пластове и евентуално да ги експонираме за посещение и като туристическа атракция за в бъдеще“, заяви д-р Иванов. Директорът на Исторически музей – Петрич подчерта, че по време на разкопките обектът ще остане отворен за посетители. \r\nЛивия НИНОВА", "date": "2019.07.01", "title": "Благоевград: Подновяват се археологическите проучвания на античен град Хераклея Синтика"}
{"url": "http://www.focus-news.net/news/2019/07/01/2675718/desetki-grazhdani-i-obshtestvenitsi-sa-se-sabrali-v-natsionalniya-istoricheski-muzey-za-da-otbelezhat-edna-godina-ot-konchinata-na-prof-bozhidar-dimitrov.html", "text": "Десетки граждани и общественици са се събрали в Националния исторически музей, за да отбележат една година от кончината на проф. Божидар Димитров, предаде репортер на  Агенция „Фокус“ . Събитието започна с изказвания в памет на проф. Димитров и неговия научен труд. НИМ ще отбележи годишнината с представяне на един от последните научни проекти на професор Димитров - книгата „Светите братя Кирил и Методий – съпокровители на Европа“ Тя е посветена на икони и църковна утвар, свързани с почитта и преклонението пред делото на св. Кирил и св. Методий, и на техните най-близки последователи, съхранявани в музея. „Фокус“ припомня:  Проф. Божидар Димитров е български историк и дългогодишен директор на Национален исторически музей от 1994 до 2017 година с прекъсвания. Автор е на около 20 монографии и над 200 студии и статии в областта на българското средновековие, османския период и новата история. Tой е почетен професор вУниверситета по библиотекознание и информационни технологии. В първото правителство на ГЕРБ е назначен за министър без портфейл, който отговаря за Агенцията за българите в чужбина, Държавна агенция „Архиви“ и Дирекцията по вероизповеданията към Министерския съвет. На 5 март 2018 г. обявява учредяването на Българско надпартийно движение \"Кубрат\" (БНСК), известно и като „професорското движение“. Сред съучредителите са арх. Миломир Богданов, музикантът Костадин Георгиев - Калки, Христо Бойчев и ген. Стоимен Стоименов - съветник по сигурността на президента Росен Плевнелиев. В края на април Агенцията по вписванията отказва регистрация на движението. Умира на 1 юли 2018 година на 72-годишна възраст.  \r\nТеодора ПАТРОНОВА", "date": "2019.07.01", "title": "Десетки граждани и общественици са се събрали в Националния исторически музей, за да отбележат една година от кончината на проф. Божидар Димитров"}
{"url": "http://www.focus-news.net/news/2019/07/01/2675725/mvr-kolona-ot-2-km-avtomobili-se-e-obrazuvala-pri-12-ti-km-na-am-trakiya-v-posoka-plovdiv.html", "text": "Колона от 2 км автомобили се е образувала при 12-ти км на АМ „Тракия“ в посока Пловдив, съобщиха от пресцентъра на  МВР . Причина е засиленият трафик в посока към морето и ремонтните дейности в района на 12 км на магистралата. Полицейски екипи са на място и подпомагат движение. От пътна полиция препоръчват ползването на обходен маршрут -  през  Нови хан - Вакарел -  АМ „Тракия“.", "date": "2019.07.01", "title": "МВР: Колона от 2 км автомобили се е образувала при 12-ти км на АМ „Тракия“ в посока Пловдив"}
{"url": "http://www.focus-news.net/news/2019/07/01/2675724/gd-granichna-politsiya-napomnya-na-grazhdanite-za-neobhodimite-dokumenti-za-patuvane-na-maloletni-i-nepalnoletni-izvan-granitsa.html", "text": "ГД „Гранична полиция“ напомня на гражданите за необходимите документи за пътуване на малолетни и непълнолетни извън граница. Това съобщиха от пресцентъра на  МВР .   \r\nПри излизане от България на ненавършили пълнолетие български граждани и такива с двойно гражданство (българско и чуждо) на граничния пункт следва да бъдат представени следните документи:  \r\n- документ за пътуване – валидни български паспорт или лична карта. За децата с двойно гражданство – български документ за пътуване и чужд документ за пътуване (при наличие на такъв). Гранична полиция обръща внимание, че актовете за раждане на български граждани не са документи за пътуване.  \r\n- оригинал на нотариално заверено писмено съгласие от отсъстващия при пътуването родител. С цел намаляване времето за проверка, родителите/придружаващите лица предварително да подготвят и представят незаверено копие на документа за съгласие, което да остане на граничния пункт след преминаване;  \r\nВ случай на починал родител или изцяло присъдени права на единия от родителите не се изисква декларация. Задължително е представянето на граничния пункт на оригинал и съответно на копие/незаверено от смъртен акт или съдебно решение  \r\nПодробна информация за условията за напускане на страната на малолетни и непълнолетни български граждани и такива с двойно гражданство е достъпна на интернет страницата на ГД „Гранична полиция“ в рубриката „За пътуващите“.", "date": "2019.07.01", "title": "ГД „Гранична полиция“ напомня на гражданите за необходимите документи за пътуване на малолетни и непълнолетни извън граница"}
{"url": "http://www.focus-news.net/news/2019/07/01/2675723/dobrich-dve-mentorski-programi-podkrepyat-detsa-i-mladezhi-ot-tsentrovete-za-nastanyavane-ot-semeen-tip.html", "text": "Две менторски програми подкрепят деца и младежи от Центровете за настаняване от семеен тип в Добрич. Програмите се осъществяват от доброволци към Социална чайна – Варна. Това съобщи Александрина Илиева, координатор и доброволец в чайната в морския град, предаде кореспондентът на  Радио „Фокус” – Варна . Инициативите се реализират със съдействието на Община град Добрич, Дирекция „Закрила на детето“ в Добрич и с изключителното финансово съдействие на американска фирма за производство на етерични масла, която оперира на територията на Добрич и от няколко години е активен партньор на Общината чрез дарения в полза на местната общност. Първата менторска програма в Добрич стартира през месец октомври миналата година. Тя обхваща 33 деца и младежи на възраст от 7 до 17 г. от Центровете за настаняване от семеен тип (ЦНСТ) на територията на град Добрич. Занятията се провеждат всеки уикенд. Целта е да достигне до повече деца, лишени от родителски грижи и да ги подпомогне да изградят ключови умения и ценностна система, за да бъдат по-подготвени за света извън дома. Началото на втората програма -“Искам да бъда”, е дадено през месец април тази година. Работи се фокусирано с деца в юношеска възраст (15+) от ЦНСТ за деца лишени от родителска грижа на територията на града и се провежда целогодишно. Стремежът е да бъдат запознати младежите с различни възможности за професионална реализация - професии, квалификация, структура на работа, да възпита у тях интерес към различна форма на реализация, нагласи за успех и престижност. „Целта ни е да изградим екосистема от работодатели, институции и образователни организации, които да съдействат с общи усилия и ограничена инвестиция в подобряване възможностите за професионална реализация и независим начин на живот на младежите в средна и късна тийнейджърска възраст за ориентация в перспективи за безопасен и независим начин на живот“, посочи Александрина Илиева.  \r\nЖулиета НИКОЛОВА", "date": "2019.07.01", "title": "Добрич: Две менторски програми подкрепят деца и младежи от Центровете за настаняване от семеен тип"}
{"url": "http://www.focus-news.net/news/2019/07/01/2675727/shumen-49-godishen-mototsikletist-e-zaginal-sled-paten-intsident-kray-kaspichan.html", "text": "49-годишен мотоциклетист е загинал след пътен инцидент край Каспичан снощи. Това съобщиха от пресцентъра на   ОДМВР-Шумен.  Произшествието възникнало около 21:10 часа на път I-2 / Русе- Шумен- Варна/ до пътен възел Каспичан. М.Н. от Нови пазар управлявал Сузуки с шуменска регистрация. Поради движение с несъобразена скорост загубил контрол над мотоциклета, паднал на пътното платно вдясно по посока на движението си.  Ударил се в бордюр на обезопасителен остров и стълб на указателна табела. Починал е на място. Извършен е оглед, образувано е досъдебно производство.", "date": "2019.07.01", "title": "Шумен: 49-годишен мотоциклетист е загинал след пътен инцидент край Каспичан"}
{"url": "http://www.focus-news.net/news/2019/07/01/2675729/veliko-tarnovo-politsai-sa-spasili-76-godishen-mazh-izgubil-se-v-elenskiya-balkan.html", "text": "Специализирана полицейска операция за установяването на обявен за местно издирване 76-годишен мъж се е провела в гориста местност в землището на село Косевци, община Елена в периода 26-29 юни, съобщиха от пресцентъра на  Областна дирекция на МВР – Велико Търново . В акцията са участвали служители на Горското стопанство, на Областната дирекция на МВР (ОДМВР), Районното управление в Елена, полицейско служебно куче, представители на звено „Специализирани полицейски сили“ при ОДМВР – Велико Търново, Регионална дирекция „Пожарна безопасност и защита на населението“, местни доброволчески отряди и членове на местна ловна дружинка. На 29 юни по обяд възрастният мъж е бил открит в дере жив и без видими травми. Той е откаран за преглед в Спешна помощ – Елена и след това е бил транспортиран във великотърновската болница, където е оставен за наблюдение.", "date": "2019.07.01", "title": "Велико Търново: Полицаи са спасили 76-годишен мъж, изгубил се в Еленския балкан"}
{"url": "http://www.focus-news.net/news/2019/07/01/2675731/api-vazstanoveno-e-dvizhenieto-pri-km-193-na-am-trakiya-v-posoka-sofiya.html", "text": "Възстановено е движението при км 193 на АМ „Тракия“ в посока София. Това съобщиха от пресцентъра на  Агенция „Пътна инфраструктура“ .", "date": "2019.07.01", "title": "АПИ: Възстановено е движението при км 193 на АМ „Тракия“ в посока София"}
{"url": "http://www.focus-news.net/news/2019/07/01/2675730/mvr-zapochva-operatsiya-na-tispol-aktsent-sa-proverki-na-tranzitno-preminavashti-prevozni-sredstva.html", "text": "Започва полицейска операция за контрол на транзитно преминаващите моторни превозни средства на чуждестранни граждани през територията на нашата страна. Това съобщиха от пресцентъра на  МВР . Тя е част от календара на Европейската мрежа на службите на Пътна полиция – TISPOL.  \r\nВ хода на акцията основно ще се следи за спазване на скоростните режими, използването на обезопасителни средства – предпазни колани, каски и детски столчета, недопускане на управление след употреба на алкохол, наркотични вещества и/или техните аналози, проверка за неплатени и невръчени глоби по Закона за движение по пътищата.  \r\n„Пътна полиция“ напомня едно от основните правила за безопасно шофиране на транзитно преминаващите чуждестранни водачи - не подценявайте почивките по време на път, умората може да бъде причина за настъпване на пътен инцидент", "date": "2019.07.01", "title": "МВР: Започва операция на TISPOL, акцент са проверки на транзитно преминаващи превозни средства"}
{"url": "http://www.focus-news.net/news/2019/07/01/2675733/stara-zagora-na-sporten-kompleks-kolodruma-beshe-otkrita-initsiativata-sedmitsa-na-futbola.html", "text": "На спортен комплекс „Колодрума“ днес бе открита „Седмица на футбола“. Това съобщиха от пресцентъра на  Община Стара Загора . Над 100 деца от Стара Загора ще участват в безплатни занимания по футбол с лицензирани треньори от УЕФА, ще изучават английски или италиански език. Проявата се организира от Община Стара Загора и сдружение „Свят без граници“.  \r\n„Инициативата е част от програмата на Община Стара Загора „Лято 2019“, която се организира съвместно с Местната комисия за борба срещу противообществените прояви на малолетни и непълнолетни. Благодаря на „Свят без граници“ за успешното сътрудничество. Освен че ще спортувате, ще учите и друг език. Отнесете се с отговорност, защото това ще Ви е полезно занапред“, поръча на децата Иванка Сотирова, зам.-кмет на Община Стара Загора. \r\nЛагерът започва днес с изпит по спортни умения. До края на седмицата момчетата ще тренират футбол до обяд, а следобед ще учат език. Момичетата ще се занимават с танци, волейбол и бадминтон и също  ще преминат езиков курс, обясни Гейбриъл Хилман, един от организаторите на лагера. \r\nУчастниците са деца от Стара Загора, както и възпитаници на домовете за деца лишени от родителска грижа.  \r\n„Лагерът се провежда за втора поредна година и се надяваме децата да преживеят една страхотна седмица и да останат доволни“, коментира Ганчо Илиев, председател на сдружение „Свят без граници“.", "date": "2019.07.01", "title": "Стара Загора: На спортен комплекс „Колодрума“ беше открита инициативата „Седмица на футбола“"}
{"url": "http://www.focus-news.net/news/2019/07/01/2675726/reuters-obsazhdat-kristalina-georgieva-za-predsedatel-na-evropeyskiya-savet.html", "text": "Лидерите на Европейския съюз са близо до избирането на холандския социалист Франс Тимерманс за председател на Европейската комисия, а Кристалина Георгиева от квотата на ЕНП  е обсъждана за председател на Европейския съвет на мястото на Доналд Туск, заявиха двама дипломати в понеделник, цитирани от агенция  Reuters . \r\nБелгийският премиер Шарл Мишел е силен кандидат за длъжността върховен представител на ЕС, казаха двамата дипломати. \r\nМанфред Вебер, който беше водещ кандидат на дясноцентристката Европейска народна, изглежда, че ще оглави Европейския парламент, казаха дипломатите, добавяйки, че дискусиите все още се финализират след повече от 18 часа преговори.  Юлиян Марков", "date": "2019.07.01", "title": "Reuters: Обсъждат Кристалина Георгиева за председател на Европейския съвет"}
{"url": "http://www.focus-news.net/news/2019/07/01/2675732/kmetat-na-sofiya-yordanka-fandakova-shte-vnesem-predlozhenie-za-trigodishno-sporazumenie-za-uvelichavane-na-zaplatite-na-shofyorite-ot-gradskiya-transport-s-10-na-godina.html", "text": "Ще внесем в Столичния общински съвет предложение за тригодишно споразумение за увеличаване на заплатите на шофьорите от градския транспорт с 10% на година. Това каза кметът на София Йорданка Фандъкова след среща със синдикатите във връзка със заплатите на шофьорите от градския транспорт, предаде репортер на  Агенция „Фокус“ . \r\nКметът на София посочи, че има напредък и по отношение на социално-битовите условия на служителите в столичния градски транспорт – депата, спирките, сервизните помещения и др. „За мен е важно ние да работим последователно, както го правим, за да може професията на водачите да бъде привлекателна. Сериозен е ангажиментът на общината“, обясни тя. „Постигнахме споразумение, че аз и зам.-кметът Барбалов поемаме ангажимент да внесем в общината тригодишно споразумение за увеличаване на заплатите в столичния транспорт с 10% годишно“, обясни тя. Агенция „Фокус“ припомня:  Заплатите на шофьорите в градския транспорт в София бяха увеличени два пъти през 2019 г. - през февруари и април. С промените основната заплата в бранша стана 1150 лв., а средната брутна – 1800 лв. Има и предвиден бонус от 100 лв. за добре свършена работа. Целта на мерките е да се облекчат условията за работа на шофьорите в градския транспорт и да се намали извънредният труд. До промени в заплащането се стигна, след като водачите алармираха Столична община за тежките условия, в които работят, както и за извънредния труд, който им се налага да полагат заради липсата на кадри.  \r\nЦветилена СИМЕОНОВА", "date": "2019.07.01", "title": "Кметът на София Йорданка Фандъкова: Ще внесем предложение за тригодишно споразумение за увеличаване на заплатите на шофьорите от градския транспорт с 10% на година"}
{"url": "http://www.focus-news.net/news/2019/07/01/2675734/shumen-79-godishna-zhena-e-pochinala-pri-manevra-na-zaden-hod-sas-sobstveniya-si-avtomobil.html", "text": "79-годишна жена е починала при маневра на заден ход със собствения си автомобил. Това съобщиха от пресцентъра на  ОДМВР-Шумен . Около 13:20 часа на 28 юни на ул.“Хан Аспарух“ в село Дибич е възникнало произшествие. 79-годишна жена, която била зад волана на лек автомобил Фолксваген“ Голф“ с шуменска регистрация при маневра на заден ход отворила предна лява врата на автомобила. Минала близо до стена на сграда, с вратата удря стената. Била увлечена и затисната между автомобила и стената. Екип на РСПБЗН- Шумен оказал съдействие за изваждане на пострадалата, спасителите я качили в линейката. 79-годишната жената била настанена в МБАЛ- Шумен в тежко състояние. Тази сутрин починала в болничното заведение.", "date": "2019.07.01", "title": "Шумен: 79-годишна жена е починала при маневра на заден ход със собствения си автомобил"}
{"url": "http://www.focus-news.net/news/2019/07/01/2675735/kyustendil-chitalishte-bratstvo-otbelyazva-150-godini-ot-sazdavaneto-si.html", "text": "Читалище „Братство” – Кюстендил отбелязва 150 години от създаването си. Това съобщи за  Радио „Фокус” – Кюстендил  Иван Андонов, председател на читалището. По думите му в далечната 1869 година родолюбиви кюстендилци прозорливо решават, че на България ще са нужни културни, образовани и духовно извисени хора. Така на 1 юли пламва огънят на знанието за основаването на читалище „Братство”.  \r\n„Тогава неизвестен калиграф е записал в първия устав впечатляващия девиз: „Богатството е смертно, добродетелта – безсмертна”. \r\nТози девиз е крепял през годините на възход и униние духа на кюстендилци за културно възраждане и просперитет, крепи духа и традициите ни и в днешния ден, ще поддържа оптимизма и пази нашата идентичност на българи в голямото семейство на европейските народи”, каза Иван Андонов. По думите му читалище „Братство” е най-старата културна институция в кюстендилския регион, дала началото на библиотеката, театъра, историческия музей и други институти в областния град. \r\nВенцеслав ИЛЧЕВ", "date": "2019.07.01", "title": "Кюстендил: Читалище „Братство” отбелязва 150 години от създаването си"}
{"url": "http://www.focus-news.net/news/2019/07/01/2675737/dobrich-hilyadi-privarzhenitsi-na-dzhulay-morning-se-sabraha-na-kamen-bryag-za-da-posreshtnat-parvoto-yulsko-utro.html", "text": "Хиляди привърженици на Джулай морнинг се събраха на Камен бряг, за да посрещнат първото юлско утро. Това съобщиха от пресцентъра на  Община Каварна . Слънцето изгря над Камен бряг в 5.28 часа.  \r\n\"Честит Джулай морнинг - Празник на свободата на личността и на безкрайните човешки възможности, на близостта до природата и между хората!\", заявиха от Общината.", "date": "2019.07.01", "title": "Добрич: Хиляди привърженици на Джулай морнинг се събраха на Камен бряг, за да посрещнат първото юлско утро"}
{"url": "http://www.focus-news.net/news/2019/07/01/2675741/veche-125-godini-chitalishte-sv-sv-kiril-i-metodiy-v-topolovgrad-pazi-i-razviva-balgarskite-traditsii.html", "text": "Вече 125 години читалище „Св. св. Кирил и Методий“ в Тополовград пази и развива българските традиции. Това каза в интервю за предаването „Съкровищница на тайните“ на  Радио „Фокус“  председателят на читалището Трифон Ламбов. Той отбеляза, че читалището е най-голямото на територията на община Тополовград. „Читалището е създадено през 1894 година. Не знаем точната дата на неговото създаване, но в дописка на сливенски вестник се говори, че в Кавакли – това е старото име на Тополовград, има добре уредена библиотека и редовно се играят вечеринки. Тъй като това е първата официална публикация ние приехме, че читалището е създадено през месец май 1894 година. В годините читалището се е развивало изключително успешно, вероятно е имало малки прекъсвания по време на войните, но в останалото време читалището успешно е изпълнявало своята роля“, обясни Трифон Ламбов. По думите му през годините успехите на читалището са били изключително високи и в певческото изкуство, и в театралното изкуство, и в танците. „Читалището е развивало много и изключително добри състави, които са били почти на професионално ниво. Така в 125-годишната си история читалището винаги е имало като основна своя задача да съхранява и обогатява духовния и културен живот в града и общината, да пази и да развива българските традиции“, каза още Трифон Ламбов. В днешно време читалището развива около 12 състава с над 200 участници, в това число театрален състав, който продължава да развива традициите на театралното дело в Тополовград. В певческото изкуство има мъжки, дамски и детски хор, които разнасят певческата слава на Тополовград в страната и чужбина. „В танцовото изкуство имаме в три възрастови групи, имаме и мажоретен състав в две възрастови групи. Имаме клуб на художниците с галерия, като фондът наброява над 400 произведения на наши и чужди художници. Клуб на поетите и писателите също редовно представят свои произведения в библиотеката на читалището. Сградата ни е изключително добра, много функционална, развиваме през цялото време. Имаме възможност да развиваме дейността си така, както трябва“, обясни той. По думите му настоятелството на читалището се старае да осигурява средства и условия за развиване на основната дейност. На територията на читалището се провежда Международния фестивал на любителските комедийни театри, пантомима и сатира. Събитието се организира със съдействието на Министерството на културата, Агенцията за българите в чужбина, Съюза на артистите в България, Община Тополовград и читалището. „Даваме възможност 21 състава от чужбина и от България да представят своите постановки. От 2 години имаме нов формат - всички пиеси се играят на български език. Това са наши сънародници от Канада,  Украйна, Молдова, Сърбия, Испания и Австрия“, каза още Трифон Ламбов. Читалището си сътрудничи успешно с културни институции от Турция, Сърбия, Македония, Молдова и Украйна. \r\nМарияна ВАЛЕНТИНОВА", "date": "2019.07.01", "title": "Вече 125 години читалище „Св. св. Кирил и Методий“ в Тополовград пази и развива българските традиции"}
{"url": "http://www.focus-news.net/news/2019/07/01/2675739/reuters-neizvesten-obekt-e-izbuhnal-v-severnata-chast-na-ostrov-kipar.html", "text": "Неизвестен обект, вероятно отклонила се ракета, е експлодирала рано в понеделник сутринта в непризната турска република в северната част на остров Кипър, предава Reuters , позовавайки се на администрацията на непризнатата от световна общност Турска република Северен Кипър (ТРСК). \r\nСпоред информацията експлозията е станала в района на Ташкент в северната част на Кипър около 1 часа местно време (съвпада с българското). \r\nЛидерът на турската общност в Кипър Мустафа Акинчъ каза, че предполагаемата експлозия на ракета на територията на острова може да бъде свързана с военните действия в Близкия изток. Той добави също, че инцидентът се разследва. \r\nВъншният министър на ТРСК Кудрет Озерсай каза, че обектът е избухнал във въздуха, не достигайки земята, в резултат на което никой не е бил ранен. Според него, според предварителните оценки обектът, който е избухнал, може да бъде ракета, произведена в Русия. \r\n„По предварителни данни, това е фрагмент от ракета на сирийската система за противовъздушна отбрана, произведена в Русия, която беше изстреляна за отблъскване на въздушна атака. Според турската агенция Demiroren, падналата на територията на ТРСК ракета е изстреляна от сирийската противовъздушна ракетна система C-200. \r\nАгенция Reuters отбелязва, че Кипър не е далеч от Сирия. Агенцията цитира думите на военен анализатор, пенсиониран генерал на кипърската армия Андреас Пантенас, който смята, че ракетата може да се отклони от курса под влияние на военно устройство за създаване на радиосмущения.  Юлиян Марков", "date": "2019.07.01", "title": "Reuters: Неизвестен обект е избухнал в северната част на остров Кипър"}
{"url": "http://www.focus-news.net/news/2019/07/01/2675740/inzh-dimitar-manolov-kt-podkrepa-imame-uverenie-che-skoro-shte-ima-moderno-obshtezhitie-za-shofyorite-ot-gradskiya-transport-koito-ne-sa-ot-sofiya.html", "text": "Имаме уверение, че скоро ще има модерно общежитие за шофьорите от градския транспорт, които не са от София. Това каза президентът на КТ „Подкрепа“ инж. Димитър Манолов след среща в Столична община във връзка със заплатите на шофьорите от градския транспорт, предаде репортер на  Агенция „Фокус“ . „През март се събрахме с моите колеги от системата на градския транспорт на един много труден разговор, на който се разбрахме да направим снимка на проблемите и да предложим на общината да започнем да ги решаваме един по един. И ние предложихме този разговор да бъде постоянен“, обясни инж. Манолов. \r\nТой посочи, че диалогът вече е институционализиран и периодичен. „Поставихме въпросите и за развитието на човешкия персонал – например изграждане на общежития на шофьорите, които не са от София. Получихме уверение, че сградата на някогашното общежитие в кв. „Дружба“ вече е в процес на обследване. И нямам причини да се съмнявам, че хората ще си свършат работата в срокове – между 1 и 2 месеца, което ще направи общежитията по модерен начин, а не както едно време – едно стайче с тоалетна“, обясни президентът на КТ „Подкрепа“. \r\nЦветилена СИМЕОНОВА", "date": "2019.07.01", "title": "Инж. Димитър Манолов, КТ „Подкрепа“: Имаме уверение, че скоро ще има модерно общежитие за шофьорите от градския транспорт, които не са от София"}
{"url": "http://www.focus-news.net/news/2019/07/01/2675728/kmetat-na-sofiya-yordanka-fandakova-v-stolichniya-avtotransport-se-nablyudava-tendentsiya-za-privlichane-na-novi-hora-pri-napusnali-42-shofyori-idvat-97-novi.html", "text": "В столичния автотранспорт се наблюдава тенденция за привличане на нови хора – при напуснали 42 шофьори, идват 97 нови. Това каза кметът на София Йорданка Фандъкова след среща със синдикатите във връзка със заплатите на шофьорите от градския транспорт, предаде репортер на  Агенция „Фокус“ . \r\n„Проведохме поредния кръг от преговори с двата синдиката в системата за градския транспорт. Преговорите винаги са много тежки – имат няколко етапа, няколко нива. Целта е една – да осигуряваме по-добър градски транспорт в града“, заяви Фандъкова и посочи, че това е свързано с основната визия за промяна на столицата в по-зелен град с по-чист въздух. „Само в последните няколко месеца бяха пуснати в движение 170 нови автобуса, предстои пускане на новата линия на метрото до края на годината, очакваме през септември да пристигнат 13 нови трамвая и 15 нови електробуса“, каза още кметът на София. „Но за да има по-добър транспорт, трябва да има кой да го кара“, заяви Фандъкова и припомни, че от края на миналата година се водят преговори за увеличение на заплатите на водачите от градския транспорт, като за тази година те са увеличени с 20%. „През март постигнахме договореност за тригодишно споразумение с цел да привличаме повече желаещи да работят в системата на градския транспорт и тези, които работят, да остават“, обясни Фандъкова. \r\nТя посочи, че досега  в столичния автотранспорт има тенденция за привличане на нови хора. По думите ѝ при напуснали 42 шофьори има 97 нови. „В столичния електротранспорт съотношението между напусналите и новодошлите е 50/50, но има голям интерес към безплатните курсове, които се провеждат“, заяви Фандъкова.  \r\nЦветилена СИМЕОНОВА", "date": "2019.07.01", "title": "Кметът на София Йорданка Фандъкова: В столичния автотранспорт се наблюдава тенденция за привличане на нови хора – при напуснали 42 шофьори, идват 97 нови"}
{"url": "http://www.focus-news.net/news/2019/07/01/2675744/shumen-300-kvm-posevi-sa-unishtozheni-pri-pozhar-v-mestnostta-hipodruma-kray-s-todor-ikonomovo.html", "text": "300 кв.м посеви са унищожени при пожар в местността Хиподрума край с. Тодор Икономово. Това съобщиха от пресцентъра на  ОДМВР - Шумен . На 29 юни в 17:54 часа в дежурната част на РДПБЗН - Шумен е приет сигнал за възникнал пожар в житен масив в местността Хиподрума край село Тодор Икономово.  На място бил насочен противопожарен екип от РСПБЗН - Каолиново. При пристигане на място огнеборците загасили пламъците, които обхванали около 300 кв. м. посеви. Пожарът е загасен с помощта на 5 тона вода от два екипа. Унищожени са 50 декара посеви пшеница, 290 декара са спасени от опожаряване. Причина за възникване на пожара е паднала искра от електрически стълб.", "date": "2019.07.01", "title": "Шумен: 300 кв.м посеви са унищожени при пожар в местността Хиподрума край с. Тодор Икономово"}
{"url": "http://www.focus-news.net/news/2019/07/01/2675738/spetsializiraniyat-nakazatelen-sad-ostavi-v-aresta-chetirimata-obvineni-za-uchastie-v-grupa-za-izdavane-na-telk-ove-na-zdravi-litsa-sreshtu-podkupi.html", "text": "На 30 юни 2019 г. Специализираният наказателен съд определи най-тежката мярка за неотклонение „Задържане под стража“ на четиримата обвинени от Специализираната прокуратура за участие в организирана престъпна група за осигуряване на ТЕЛК решения на здрави лица срещу подкупи в София. Това съобщиха от пресцентъра на  Апелативна специализирана прокуратура . \r\nСъдът прие изцяло тезата на обвинението, че са налице достатъчно доказателства, за да се предположи, че участниците са извършили престъпленията, за които са обвинени, както и че могат да извършат нови. \r\nТрима от задържаните са лекари - двама председатели на ТЕЛК комисии и психиатър, управител на медицински център. Четвъртият от групата, който играел ролята на посредник, осигурявал „клиенти“, които срещу сумата от \r\n1500 лв. до 3000 лв., получавали степен на инвалидност, без дори да се явят на преглед. Т.нар. посредник е задържан след както осигурил на служител в МВР над 50% нетрудоспособност срещу 400 евро капаро и \r\n1200 лв. при получаване на документа. \r\nРешението на Специализирания наказателен съд не е окончателно и може да се обжалва пред Апелативния специализиран наказателен съд.", "date": "2019.07.01", "title": "Специализираният наказателен съд остави в ареста четиримата обвинени за участие в група за издаване на ТЕЛК-ове на здрави лица срещу подкупи"}
{"url": "http://www.focus-news.net/news/2019/07/01/2675743/inzh-dimitar-manolov-kt-podkrepa-predlagame-na-stolichna-obshtina-uslugata-noshten-transport-da-se-predostavya-ot-chastni-litsa.html", "text": "Предлагаме на Столична община услугата нощен транспорт да се предоставя от частни лица. Това каза президентът на КТ „Подкрепа“ инж. Димитър Манолов след среща в Столична община във връзка със заплатите на шофьорите от градския транспорт, предаде репортер на  Агенция „Фокус“ . Инж. Манолов заяви, че на срещата е било отчетено, че проблемът с различието в заплащането в електро- и автотранспорта е почти преодолян. „Говорихме и по темата за нощния транспорт в София. От данните, които днес получихме, излиза следното – един автобус нощно време вози по 20 души. А средните разходи за превозване на един са около 10 лв. От друга страна обаче, тази дейност се извършва от хора, които полагат извънреден и нощен труд, за да возят по 20 души нощно време. Това ми напомня за историята на Мария-Антоанета – за едни няма хляб, за други има пасти. И при недостига на шофьори ми се струва, че това е не просто луксозна услуга, а разхищение. Затова предлагаме на общината да предостави тази услуга на частни лица, а не за сметка на работещите в столичния транспорт“, обясни той. Инж. Манолов обясни, че това може да става в други европейски столици, но за София е разхищение на средства и труд. \r\nЦветилена СИМЕОНОВА", "date": "2019.07.01", "title": "Инж. Димитър Манолов, КТ „Подкрепа“: Предлагаме на Столична община услугата нощен транспорт да се предоставя от частни лица"}
{"url": "http://www.focus-news.net/news/2019/07/01/2675745/burgas-trima-dushi-sa-se-udavili-na-yuzhnoto-chernomorie-v-nedelya.html", "text": "Трима души са се удавили на Южното Черноморие в неделя. Това съобщиха от пресцентъра на  ОДМВР-Бургас . На 30.06.т.г. около 12.15 ч. в Участък – Обзор към Районно управление - Несебър е получено съобщение за инцидент в местността \"Иракли\", при който се удавила 48 годишна бургазлийка - установено е, че жената заедно със съпруга си малко по-рано дошла на неохраняемия плаж, като влязла 30-40 м. навътре в морето. Въпреки опитите й да излезе от бурното море, бургазлийката не успяла. Тялото й е извадено от плажуващ мъж от Враца.  \r\nНа 30.06.т.г. около 14.10 ч. в Районно управление - Царево е получено съобщение за това, че в бурно море край неохраняемата зона на плаж \"Делфин\" до Ахтопол, се удавил 44 годишен пловдивчанин. Тялото му е откарано за аутопсия в отделение «Съдебна медицина» при УМБАЛ – Бургас. Работата по случая продължава от служители на Районно управление – Царево. \r\nНа 30.06.т.г. около 17.40 ч. в Районно управление - Поморие е получено съобщение за удавен мъж в морето край поморийската местност \"Косата\" - установено е, че това е 64 годишен софиянец, влязъл малко по-рано да се къпе в морето. Тялото му е открито на пясъчната ивица на неохраняем плаж пред почивна станция \"Мак\" - Габрово.", "date": "2019.07.01", "title": "Бургас: Трима души са се удавили на Южното Черноморие в неделя"}
{"url": "http://www.focus-news.net/news/2019/07/01/2675742/veliko-tarnovo-polaga-se-parviyat-plast-asfalt-na-novata-patna-vrazka-kam-kvartalite-buzludzha-i-zona-b.html", "text": "Полага се първият пласт асфалт на новата пътна връзка към кварталите „Бузлуджа“ и „Зона Б“ във Велико Търново, съобщиха за  Радио „Фокус“ – Велико Търново  от Общината. Дейностите са започнали през уикенда и се очаква до средата на месеца съоръжението да е изцяло завършено. От Община Велико Търново посочиха още, че доизграждането на ул. „Иларион Драгостинов“ обхваща целия участък от Дома за възрастни хора „Венета Ботева“ до пътен възел „Качица“. В проекта е включен и новият подход към улиците „Лазурна“ и „Венета Ботева“. „Фокус“ припомня, че улицата ще е с широчина 14 метра. С тротоарите ще бъде монтирано уличното осветление, а новият асфалт ще е 13 000 кв. метра. Пътната връзка ще подобри транспортното обслужване на над 25 000 жители на града. \r\nЗа реализацията на инфраструктурния проект на Община Велико Търново бе осигурено финансиране от републиканския бюджет, в резултат на проведени разговори и срещи на кмета Даниел Панов с представители на изпълнителната власт. \r\nЛуиза ТРАНЧЕВА", "date": "2019.07.01", "title": "Велико Търново: Полага се първият пласт асфалт на новата пътна връзка към кварталите „Бузлуджа“ и „Зона Б“"}
{"url": "http://www.focus-news.net/news/2019/07/01/2675736/dots-boni-petrunova-nim-prof-bozhidar-dimitrov-ostavi-svoeto-ime-v-istoriyata-zatova-izlozhbata-koyato-mu-posvetihme-e-krastena-toy-zhivya-za-balgariya.html", "text": "Проф. Божидар Димитров остави своето име в историята, затова изложбата, която му посветихме, е кръстена „Tой живя за България“. Това каза директорът на Национален исторически музей на събитието, с което НИМ отбелязва 1 година от кончината на проф. Божидар Димитров, предаде репортер на  Агенция „Фокус“ . „Той беше колега, приятел, музеен работник, беше си и нашият професор. Всеки от вас си е запазил своя спомен, но аз може би съм от хората, които най-малко са усетили загубата му през тази година, защото всичко в този музей ми напомняше за него ежедневно, ежеминутно“, каза тя. „Той остави своето име в историята, затова изложбата, която посветихме на него е кръстена „Tой живя за България“. Без да афишира, да демонстрира на постерите е показано колко много неща е свършил той и колко не можа да направи. Просто времето не му стигна“, допълни тя. Петрунова каза още, че буквално до последния си дъх проф. Божидар Димитров е работел за България. „Аз съм благодарна, че имах щастието да познавам този човек и да наследя поне част от неговата необикновена харизма и това, което той направи за НИМ“, каза още тя.  \r\nТеодора ПАТРОНОВА", "date": "2019.07.01", "title": "Доц. Бони Петрунова, НИМ: Проф. Божидар Димитров остави своето име в историята, затова изложбата, която му посветихме, е кръстена „Tой живя за България“"}
{"url": "http://www.focus-news.net/news/2019/07/01/2675746/kmetat-na-sofiya-yordanka-fandakova-kam-momenta-ne-predvizhdame-promyana-v-noshtniya-transport.html", "text": "Към момента не предвиждаме промяна в нощния транспорт. Това каза кметът на София Йорданка Фандъкова след среща със синдикатите във връзка със заплатите на шофьорите от градския транспорт, предаде репортер на  Агенция „Фокус“ . \r\n„По отношение на нощния транспорт не сме постигнали съгласие със синдикатите. Въвеждането на нощния транспорт беше стъпка към подобряването на условията в града. Факт е, че разходите са много, но предстои тепърва да мислим. Ще продължим да разсъждаваме по тази тема, към момента не предвиждаме някаква промяна“, обясни Фандъкова. \r\nТя посочи, че за 5 години е постигнат изключително сериозен напредък по отношение на модернизацията на градския транспорт. „Много средства са вложени - и от Европа, и от Общината. В момента недостигът в електро- и автотранспорта е по над 100 водачи във всяко едно от дружествата – т.е. над 200 души. В системата на „Метрополитен“ няма недостиг, служителите там не полагат извънреден труд“, обясни Фандъкова. \r\nКметът на София коментира и търга за къщата на Яворов, като посочи, че се търсят варианти Общината да придобие сградата. „Нашата стратегия е успешна. Все още проучваме въпроса“, обясни тя. По думите ѝ все още не е ясно обаче дали Общината ще участва в следващия търг.  \r\nЦветилена СИМЕОНОВА", "date": "2019.07.01", "title": "Кметът на София Йорданка Фандъкова: Към момента не предвиждаме промяна в нощния транспорт"}
{"url": "http://www.focus-news.net/news/2019/07/01/2675751/blagoevgrad-blizo-500-detsa-shte-uchastvat-v-darzhavno-lichno-otborno-parvenstvo-po-pluvane-koeto-shte-se-provede-v-zakritiya-pluven-baseyn-na-sk-pirin.html", "text": "Близо 500 плувци от клубове от цяла България ще вземат участие в Държавно лично отборно първенство по плуване „Деца“ в Благоевград. Това съобщиха от пресцентъра на  Общината . Турнирът ще се проведе от 5 до 7 юли в закрития плувен басейн на СК „Пирин“ – Благоевград. В него ще вземат участие плувни надежди, родени 2007 и 2008 г. Официалното начало ще бъде поставено в 17.00 часа в петък.  \r\nТурнирът е част от вътрешния календар на Българската федерация по плувни спортове, а съорганизатори на събитието са Община Благоевград и Спортен комплекс „Пирин“. \r\nДържавното лично отборно първенство за деца е едно от състезанията от висок ранг, които се провеждат в Благоевград. През месец март тази година, Благоевград бе домакин и на Международен турнир по плуване „Пирин - Благоевград“, в който участие взеха 660 деца от страната и чужбина. \r\nПлувният басейн, в който се провеждат състезанията, се намира в Спортен комплекс „Пирин“. Той бе открит в края на 2015 година в резултат на целенасочената политика, водена от кмета на Община Благоевград д-р Атанас Камбитов, за подкрепа и развитие на спорта в града. Съоръжението отговаря на всички изисквания за провеждане на национални и международни турнири. Басейнът е с размери 50х25 м.", "date": "2019.07.01", "title": "Благоевград: Близо 500 деца ще участват в Държавно лично отборно първенство по плуване, което ще се проведе в закрития плувен басейн на СК „Пирин“"}
{"url": "http://www.focus-news.net/news/2019/07/01/2675752/nimh-zhalt-kod-za-visoki-temperaturi-e-obyaven-za-tsyalata-strana-na-2-yuli.html", "text": "Жълт код за високи температури е обявен за цялата страна на 2 юли. Това показва справка на сайта на  Националния институт по метеорология и хидрология (НИМХ) . Очаква се горещо време, като преобладаващите максимални температури ще бъдат между 34°-39°. При тази степен на предупреждение са възможни здравни проблеми за чувствителни и болни хора, възрастни и деца.", "date": "2019.07.01", "title": "НИМХ: Жълт код за високи температури е обявен за цялата страна на 2 юли"}
{"url": "http://www.focus-news.net/news/2019/07/01/2675749/st-komisar-nikolay-dimov-odmvr-smolyan-prez-lyatoto-v-oblastta-trafikat-se-zasilva-tay-kato-regionat-e-predpochitano-myasto-za-turizam.html", "text": "Всяка година през лятото традиционно полицията стартира различни инициативи и специализирани полицейски акции и операции за осигуряване на пътната безопасност в област Смолян. Това каза за  Радио „Фокус“ – Смолян  старши комисар Николай Димов – директор на Областна дирекция на МВР – Смолян. По думите му трафикът в областта през този сезон се засилва по всички пътища и подходите към границата, защото областта става предпочитано място за туризъм, не само през зимата, но и целогодишно. „Стартирахме акцията „Ваканция – да пазим децата на пътя“, друга операция на европейската мрежа на службите от пътна полиция TISPOL и други специализирани полицейски операции. Предвижда се засилен контрол на пътния трафик през летните месеци, особено в дните предшестващи почивните дни и ще има наряди с технически средства“, поясни ст. комисар Димов. \r\nТой обясни, че по акцията „Ваканция – да пазим децата на пътя“, превантивната част на кампанията е осъществена в края на учебната година. Тогава служители от Пътна полиция и Детска педагогическа стая се осъществили много беседи и лекции с ученици. „Сега приоритет са жилищните райони, тъй като през лятото децата играят навън, карат велосипеди. Пешеходецът е един от основните участници в движението, но застрашаващият фактор са автомобилите. В по-малките налени места също има контрол, тъй като има много децата, които са при баби и дядовци в селата. Това са оперативни действия, които извършваме всяка година с оглед безопасността“, подчерта ст. комисар Димов. \r\nТой призова гражданите да спазват въведените ограничения, като приоритет е спазването на скоростта, правилността на маневрите, използване на обезопасителни колани, каски и седалки за деца. Директорът на ОДМВР – Смолян посочи, че се увеличава броят на хората, които използват мобилните си телефони, без системата „свободни ръце“ и така създават допълнителни предпоставки за пътнотранспортни произшествия. Затова водачите трябва да спазват правилата за движение и да бъдат по-отговорни на пътя, каза още ст. комисар Димов. \r\nНели ГЕРГЬОВСКА", "date": "2019.07.01", "title": "Ст. комисар Николай Димов, ОДМВР - Смолян: През лятото в областта трафикът се засилва, тъй като регионът е предпочитано място за туризъм"}
{"url": "http://www.focus-news.net/news/2019/07/01/2675750/afp-zaginali-sa-15-dushi-sled-noshtni-izraelski-udari-v-siriya.html", "text": "Израелските въздушни удари в Сирия причиниха смъртта на девет предимно чуждестранни про-правителствени  бойци и шест цивилни, включително три деца, съобщи базираната в Лондон Сирийска обсерватория за правата на човека, цитирана от  AFP . \r\nНападенията край Дамаск и провинция Хомс късно в неделя довели до смъртта на военните, но не е ясно как точно са загинали цивилните – дали при ударите или след тях, каза Сирийската обсерватория за правата на човека. \r\nВ информацията се казва, че ударите са поразили няколко ирански позиции близо до Дамаск и са били насочени към изследователски център и военно летище на запад от град Хомс, където са разположени ливанското шиитско движение „Хизбула“ и иранците. \r\nЕдин от убитите войниците е сириец, а останалите са от други националности, каза ръководителят на Обсерваторията Рами Абдел Рахман. \r\nДържавната информационна агенция SANA по-рано съобщи, че четирима цивилни са били убити, след като сирийската противовъздушна отбрана е отговорила на израелска атака. \r\n\"Нашата въздушна отбрана прихвана вражески ракети, изстреляни от израелски военни самолети ... към някои от позициите ни в Хомс и в околностите на Дамаск\", съобщи SANA, цитирайки сирийски военен източник. \r\nИзраелска армия засега не е коментирала съобщението. \r\nИзраел е извършил стотици въздушни удари в Сирия от началото на конфликта през 2011 г. срещу силите, лоялни на президента Башар Асад и съюзниците на режима Иран и „Хизбула“.  Юлиян Марков", "date": "2019.07.01", "title": "AFP: Загинали са 15 души след нощни израелски удари в Сирия"}
{"url": "http://www.focus-news.net/news/2019/07/01/2675748/prof-stanislav-stanilov-bozhidar-dimitrov-beshe-chovek-muzey.html", "text": "Божидар Димитров беше човек-музей. Това каза зам.-председателят на комисията по култура и медии към Народното събрание проф. Станислав Станилов на събитието, с което Националният исторически музей отбелязва 1 година от кончината на проф. Божидар Димитров, предаде репортер на  Агенция „Фокус“ . „Той пишеше различни книги по различни исторически въпроси в България. Успяваше на едро да оцени проблемите, историческите събития и личности, които са в тях. За него говори делото му“, заяви проф. Станилов. „Винаги ще си спомняме за него. Аз имам една приказка за починали колеги и приятели, че докато сме живи и те ще бъдат живи, защото ние ще ги помним и ще можем да ги оценим не чрез книги и спомени, а непосредствено,както го познаваме“, каза още той. \r\nТеодора ПАТРОНОВА", "date": "2019.07.01", "title": "Проф. Станислав Станилов: Божидар Димитров беше човек-музей"}
{"url": "http://www.focus-news.net/news/2019/07/01/2675747/haskovo-20-semeystva-poluchiha-po-560-leva-za-detsa-rodeni-prez-2019-godina.html", "text": "20 семейства вече получиха по 560 лева за децата си, родени през 2019 година, съобщиха от пресцентъра на  Община Хасково . Те са подали документи и са одобрени по реда за предоставяне на финансова помощ за живородено или осиновено дете, приет от Общински съвет - Хасково. (Решението и условията можете да видите  ). \r\n10 кандидати са отхвърлени защото не отговарят на условията, най-често децата са родени преди 1 януари 2019 година или родителите нямат настоящ адрес в община Хасково. \r\nДруги нови повече от 90 заявления предстои да бъдат разгледани от комисията.", "date": "2019.07.01", "title": "Хасково: 20 семейства получиха по 560 лева за деца, родени през 2019 година"}
{"url": "http://www.focus-news.net/news/2019/07/01/2675756/varna-sluzhiteli-na-odmvr-v-grada-razkriha-izvarshitelya-na-krazhba-na-kasa-s-nad-24-000-lv-v-neya.html", "text": "Служители на полицията разкриха извършителя на кражба на каса с над 24 000 лв. в нея. Районната прокуратура е повдигнала обвинение. Това съобщиха от пресцентъра на  ОДМВР-Варна . След множество действия по разследване на случая с открадната каса от офис на куриерска фирма, намиращ се на ул. „Уста Колю Фичето” във Варна, служители на ОД на МВР в града задържаха извършителя на деянието.  \r\nМъжът е на 20 години, местен жител, като същият е бил служител във фирмата. Престъплението е извършено на 15 юни, след приключване на работа и заключване на офиса. С.Д. е проникнал в него и е извършил кражбата на незакрепена метална каса, съдържаща сумата от 24 120 лв. и шест пратки.  \r\nИзвършителят е задържан за срок до 24 часа, повдигнато му е обвинение. Работата по доказване и документиране на извършеното престъпление продължава под надзора на Районната прокуратура в града. По-голямата част от парите е намерена и приложена към материалите по досъдебното производство.", "date": "2019.07.01", "title": "Варна: Служители на ОДМВР в града разкриха извършителя на кражба на каса с над 24 000 лв. в нея"}
{"url": "http://www.focus-news.net/news/2019/07/01/2675753/varna-okrazhnata-prokuratura-iska-postoyanen-arest-na-rumanets-pregazil-na-parking-5-godishno-dete.html", "text": "Окръжната прокуратура във Варна внася искане във Варненския окръжен съд за определяне мярка за неотклонение „Задържане под стража“ на румънския гражданин Адриан К. Това съобщиха от пресцентъра на  Апелативна прокуратура - Варна . На 30 юни той е бил привлечен като обвиняем за причиняване по непредпазливост смъртта на 5-годишно дете на паркинг в Морската градина във Варна. С постановление на дежурния прокурор в Окръжната прокуратура е задържан за срок до 72 часа с цел довеждането му в съда.  \r\nРоденият през 1986 г. Адриан е без постоянен адрес в България и затова има реална опасност да се укрие, смята прокуратурата, което е едно от основанията да се поиска най-тежката мярка за неотклонение.  \r\nТежкото пътно-транспортно произшествие, при което бе прегазено 5-годишно дете стана на 29 юни около 17.00 часа на паркинг в Морската градина. Румънският гражданин навлязъл с автомобила си в паркинга до зоологическата градина, за да паркира. Семейството на пострадалото дете вървяло към своя автомобил, който вече бил паркиран на там. Механизмът на настъпване на произшествието е в процес на установяване чрез всички надлежни процесуални способи и средства.  \r\nАдриан К. бил тестван с дрегер, който не показал наличие на алкохол в кръвта.  Взета му е и кръвна проба, която ще установява дали е употребил упойващи вещества. В автомобила освен водача била съпругата му и нейните родители, които предстои да бъдат разпитани.  \r\nРазпитани са очевидци на тежкото пътно-транспортно произшествие. Назначени са автотехническа, биологична и съдебномедицинска експертиза.", "date": "2019.07.01", "title": "Варна: Окръжната прокуратура иска постоянен арест на румънец, прегазил на паркинг 5-годишно дете"}
{"url": "http://www.focus-news.net/news/2019/07/01/2675757/martin-mitev-obshtinski-savet-pleven-novata-zdravna-investitsiya-v-pleven-za-koyato-obshtinskiyat-savet-dade-saglasie-za-teren-shte-bade-poreden-plyus-za-grada-ni.html", "text": "Новата здравна инвестиция в Плевен, за която Общинският съвет даде съгласие за терен, ще бъде пореден плюс за града ни. Това каза за  Радио „Фокус“  Мартин Митев, председател на Общински съвет - Плевен, по повод изграждането на крило за лечение на онкологични болести и кампус за специализанти към Многопрофилната болница за активно лечение ,,Сърце и мозък\" в Плевен. „Предстоящата нова здравна инвестиция в Плевен, за която Общинският съвет даде своето предварително съгласие за продажба на общински терен по реда на Закона за насърчаване на инвестициите, е пореден огромен плюс за града ни. Излишно е да изброявам ползите, които води след себе си реализацията на такъв мащабен проект на местно ниво“, каза Мартин Митев. По думите му Плевен е избран за реализацията на проект на стойност 28 милиона лева. „Идеята за кампуса е във връзка с големия интерес, които има от страна на специализанти към болницата. Знам, че такъв проявяват представители на Китай, на Саудитска Арабия“, каза Мартин Митев. „Съгласно Закона за насърчаване на инвестициите по искане на инвеститор, получил сертификат за клас инвестиция, съответният компетентен орган може да извършва продажба на недвижим имот - частна общинска собственост, по местонахождение на инвестицията, без провеждане на търг или конкурс, след оценка и решение на Общинския съвет. Именно въз основа на това решение се издава заповед от кмета  на Общината и се сключва договор с инвеститора“, поясни още председателят на Общинския съвет. Мартин Митев посочи още, че теренът е с обща площ 22 323 кв. м и се намира в близост до МБАЛ ,,Сърце и мозък\".  \r\nВиолета КРЪСТЕВА", "date": "2019.07.01", "title": "Мартин Митев, Общински съвет - Плевен: Новата здравна инвестиция в Плевен, за която Общинският съвет даде съгласие за терен, ще бъде пореден плюс за града ни"}
{"url": "http://www.focus-news.net/news/2019/07/01/2675754/zam-kmetat-na-sofiya-doncho-babralov-ot-1-mart-2020-g-mozhem-da-ochakvame-sledvashto-uvelichenie-na-zaplatite-na-shofyorite-ot-gradskiya-transport.html", "text": "От 1 март 2020 г. можем да очакваме следващо увеличение на заплатите на шофьорите от градския транспорт. Това каза зам.-кметът на София Дончо Барбалов след среща  със синдикатите във връзка със заплатите на шофьорите от градския транспорт, предаде репортер на  Агенция „Фокус“ . \r\nБарбалов обясни, че тригодишната програма за увеличение на заплатите на шофьорите от градския транспорт, която ще бъде предложена за гласуване в Столичния общински съвет, ще стартира от 2020 г. „Тоест,  от тогава броим три години напред, за да дадем хоризонт на всички, които ще работят в двете дружества – столичния авто- и електро транспорт. За да може шофьорите да са спокойни, че ще получават добри доходи за една много важна работа, която виждат за доброто на града“, обясни той. Зам.-кметът посочи, че от 1 март 2020 г. може да се очаква следващото увеличение на заплатите на шофьорите в градския транспорт. \r\nНа въпрос дали се е облекчил трафикът в бус лентите след въвеждането на камерите, Бабралов подчерта, че това се е случило. „Облекчаваме движението на градския транспорт, облекчаваме работата на шофьорите и успяваме да спазваме графика. Надявам се скоро да успеем да вземем и мерки за скоростта, тъй като тя е сериозен проблем за някои от булевардите“, обясни той. \r\nЦветилена СИМЕОНОВА", "date": "2019.07.01", "title": "Зам.-кметът на София Дончо Бабралов: От 1 март 2020 г. можем да очакваме следващо увеличение на заплатите на шофьорите от градския транспорт"}
{"url": "http://www.focus-news.net/news/2019/07/01/2675758/dobrich-chetvartoto-izdanie-na-detskiya-festival-pyasachni-tvoreniya-shte-se-provede-na-plazha-pred-darzhavniya-kulturen-institut-kulturen-tsentar-dvoretsa-kray-balchik.html", "text": "Четвъртото издание на детския фестивал „Пясъчни творения“ ще се проведе на 13 юли на плажа пред Държавния културен институт - Културен център „Двореца“ край Балчик. Това съобщи Ивелина Романова, член на журито от самото начало на провеждане на фестивала, предаде кореспондентът на  Радио „Фокус” – Варна . Инициатор на това интересно събитие, уникално за Приморска Добруджа, е един ученик от Белия град - Мартин Кръстев. През годините инициативата получи подкрепата на мнозина и вече се е превърнала в традиция. Фестивалът събира деца от различни градове и държави, които обичат да творят. Целите на фестивала са децата да работят сред природата, с естествени материали и да разкрият своя талант. Фестивалът насочва интерес към изкуството и не е с конкурсен характер през тази година. Малките участници имат възможност да работят край морето, на открито и дадат воля на своето въображение и талант. Участниците ще бъдат разделени в четири възрастови групи: от 3 до 6 години, от 7 до 9 години, от 10 до 12 години и от 13 до 18 години. Може да се участва индивидуално, в групи, със семейството или с роднини. Всеки получава диплома за своето участие. Във всяка възрастова категория има и материални награди. Петчленното жури връчва и специални награди за най-доброто пясъчно творение. Наградният фонд е осигурен от ДКИ - КЦ „Двореца“ и партньори на фестивала. От миналата година е в сила и новата категория – семейна, в която от тази година се допуска участието не само на родители, но и на роднини. От създаването си празникът на плажа е посрещнал над 150 деца от България, Русия, Турция, Белгия, Швеция, Украйна и Дания. Записването за участие продължава до 10 юли. Повече подробности за програмата и регламента са публикувани на сайта на фестивала. \r\nЖулиета НИКОЛОВА", "date": "2019.07.01", "title": "Добрич: Четвъртото издание на детския фестивал „Пясъчни творения“ ще се проведе на  плажа пред Държавния културен институт - Културен център „Двореца“ край Балчик"}
{"url": "http://www.focus-news.net/news/2019/07/01/2675755/glavniyat-prokuror-sotir-tsatsarov-poiska-snemane-na-imuniteta-na-narodniya-predstavitel-georgi-mihaylov-zaradi-danachno-prestaplenie.html", "text": "Главният прокурор Сотир Цацаров сезира повторно 44-то Народно събрание с искане за даване на разрешение за започване на наказателно преследване на народния представител Георги Михайлов - за извършено от него данъчно престъпление. Това съобщиха от пресцентъра на  Прокуратурата . \r\nНа 8 ноември 2018 г. главният прокурор Сотир Цацаров внесе в Народното събрание искане за снемане имунитета на Георги  Михайлов за безстопанственост и сключване на неизгодни сделки в качеството му на изпълнителен директор на „СБАЛХ“ ЕАД. На 9 ноември 2018 г. Михайлов даде съгласието си за възбуждане на наказателно преследване срещу него. На 13 ноември 2018 г. Софийска градска прокуратура образува наказателно производство за престъпления, извършени от Михайлов, а на 22 ноември 2018 г. главният прокурор възложи разследването да се проведе от Национална следствена служба. На 26 юни 2019 г., под ръководството на Софийска градска прокуратура, следовател от Национална следствена служба привлече като обвиняем народния представител Георги Михайлов за безстопанственост (престъпление по чл. 219 ал. 4 вр. ал. 1 от НК) и му взе мярка за неотклонение „Гаранция в пари“ в размер на 15 000 лв. Наказателната отговорност на Михайлов е ангажирана за това, че в периода   31 юли 2015 г. - 18 април 2017 г. в гр. София като длъжностно лице - изпълнителен директор на „Специализираната болница за активно лечение на хематологични заболявания“ („СБАЛХЗ“) ЕАД, не е положил достатъчно грижи за ръководенето, управлението, стопанисването и запазването на повереното му имущество и за възложената му работа, от което са последвали значителни щети за предприятието - „СБАЛХЗ“ ЕАД, в размер на 164 106 лв., като престъплението е в особено големи размери и представлява особено тежък случай. Въпреки задълженията си за законосъобразното управление на финансите на „СБАЛХ“ ЕАД по Закона за финансово управление и контрол в публичния сектор и Закона за лечебните заведения, обвиняемият Михайлов е извършил парични плащания без правно основание в полза на дружеството „Екофарм“ ЕООД в общ размер на 164 106 лв., въз основа на две фактури, издадени след изтичане срока на договора с „Екофарм“ ЕООД. Разследването по досъдебното производство продължава и се събират доказателства и за други престъпни деяния против стопанството/ чл. 219 – 220 НК/. \r\n В хода на разследването са събрани доказателства и за извършено от Георги Михайлов данъчно престъпление. Те са дали основание на наблюдаващия прокурор при СГП да приеме, че са достатъчни, по смисъла на чл. 219, ал. 1 НПК, за привличане на  Георги Михайлов към наказателна отговорност и за престъпление по чл. 255 ал. 1 предл. 1 и 2 т. 2 предл. 2 вр. чл. 26 ал. 1 от НК. \r\nГлавният прокурор повторно е сезирал Народното събрание за даване на разрешение за възбуждане на наказателно преследване на Михайлов за извършено данъчно престъпление, тъй като даденото от него писмено съгласие, на основание чл. 70, ал. 2 от Конституцията на Република България, не включва разследването и привличането към наказателна отговорност за извършено от него престъпление по чл.  255 ал. 1 предл. 1 и 2 т. 2 предл. 2 вр. чл. 26 ал. 1 от Наказателния кодекс. Тълкуването, дадено в Решение № 10 от 27 юли 1992 г. по к. д. № 13/92г. на Конституционния съд на Република България  предпоставя повторното   сезиране на Народното събрание, с оглед статута на Георги Михайлов на народен представител.", "date": "2019.07.01", "title": "Главният прокурор Сотир Цацаров поиска снемане на имунитета на народния представител Георги Михайлов заради данъчно престъпление"}
{"url": "http://www.focus-news.net/news/2019/07/01/2675761/dobrich-uslovno-nakazanie-postanovi-okrazhniyat-sad-na-mazh-ot-balchik-izpolzval-danni-ot-bankovi-karti-na-turisti.html", "text": "Условно наказание от 1 година лишаване от свобода, с 3-годишен изпитателен срок ще търпи мъж от Балчик, след като Окръжният съд в Добрич одобри постигнатото между него и прокуратурата споразумение, съобщиха от пресцентъра на   съда . Подсъдимият се признава за виновен в това, че от 9 август 2016 г. до 4 юли 2017 г., при условията на продължаващо престъпление, е използвал данни от платежни инструменти, без съгласието на титулярите. 39-годишният мъж стопанисвал къща за гости във вилна зона в Балчик и имал регистрация в сайт за резервации. При запазване на нощувки през сайта, като част от необходимата информация, гостите предоставяли данни за банковите си карти, след което подсъдимият имал достъп до тях. В посочения период той използвал данни от 3 банкови карти, чрез които направил покупки от сайтове за онлайн търговия. Закупени били три смартфона, на обща стойност 4 525,33 лева. Ощетени били двама българи и една румънска гражданка, като причинените им от престъплението имуществени вреди вече са възстановени. Щетите на румънката били възстановени от банката, издател на кредитната й карта, веднага след като тя оспорила транзакцията. Сумите, с които били ощетени двамата българи, са възстановени от подсъдимия. Той ще плати и направените по делото разноски в размер на 1167,06 лева. Одобреното от Окръжния съд споразумение e окончателно и има последиците на влязла в сила присъда.", "date": "2019.07.01", "title": "Добрич: Условно наказание постанови Окръжният съд на мъж от Балчик, използвал данни  от банкови карти на туристи"}
{"url": "http://www.focus-news.net/news/2019/07/01/2675760/ministar-boil-banov-bozhidar-dimitrov-vleze-v-panteona-na-neprezhalimite-i-nad-prinosa-mu-v-balgarskata-duhovnost-tlennoto-nyama-vlast.html", "text": "Божидар Димитров влезе в пантеона на непрежалимите и над приноса му в българската духовност тленното няма власт. Това се посочва във възпоменателен адрес от министъра на културата Боил Банов по случай една година от кончината на проф. Божидар Димитров, предаде репортер на  Агенция „Фокус“ . „Днес отбелязваме една година, откакто един истински родолюбец, изгарящ от обичта по всичко българско, физически не е сред нас. Проф. Божидар Димитров и неговото отношение към историята и фактите в нея, откритост към широката публика, ангажираност към актуалните теми на деня, със сигурност оставиха пространство в делника ни, което е запазено специално за него“, пише още в адреса. „Очакваме да го срещнем в залите на музея в Деня на отворените врати, да прочетем интересния му коментар към настояща международна тема или какво мисли за последните археологически открития край неговия Созопол“, сочи поздравителният адрес от министъра. „Замисляйки се за неговата мисия, за неговата дейност, с която доказваше, че в работата с миналото трябва да имаш железен характер, хъс и харизма, днес строим живото присъствие на един наш съвременник и учен, който до такава степен е слял живота си с историята, че днес тя е неговият дом. Един силен българин влезе в пантеона на непрежалимите, над чиито принос в българската духовност тленното няма власт“, пише още Боил Банов.  \r\nТеодора ПАТРОНОВА", "date": "2019.07.01", "title": "Министър Боил Банов: Божидар Димитров влезе в пантеона на непрежалимите и над приноса му в българската духовност тленното няма власт"}
{"url": "http://www.focus-news.net/news/2019/07/01/2675763/burgas-v-obshtinata-shte-se-provede-preskonferentsiya-po-proekta-za-patronazhna-grizha-za-vazrastni-hora-i-litsa-s-uvrezhdaniya.html", "text": "На 2 юли 2019 г. от 11.00 часа в Заседателната зала на Община Бургас (ул. „Александровска” 26, ет.1) ще се проведе пресконференция по проекта „Осигуряване на патронажна грижа за възрастни хора и лица с увреждания на територията на община Бургас\". Това съобщиха от пресцентъра на  Община Бургас . \r\nДоговорът е № BG05M9OP001-2.040-0051-C01 за предоставяне на безвъзмездна финансова помощ по ОП „Развитие на човешките ресурси” 2014-2020. Процедура BG05M9OP001-2.040 „Патронажна грижа за възрастни хора и лица с увреждания – компонент 2”.", "date": "2019.07.01", "title": "Бургас: В Общината ще се проведе пресконференция по проекта за патронажна грижа за възрастни хора и лица с увреждания"}
{"url": "http://www.focus-news.net/news/2019/07/01/2675765/varna-okrazhnata-prokuratura-vnese-iskaniya-za-postoyanen-arest-na-trima-dushi-obvineni-za-pritezhanie-na-narkotitsi.html", "text": "С постановление на Окръжната прокуратура във Варна за срок до 72 часа в ареста са задържани трима мъже, които са обвинени за държане с цел разпространение на високорискови наркотични вещества. Това съобщиха от пресцентъра на  Апелативна прокуратура - Варна . Днес прокуратурата ще внесе искане във Варненския окръжен съд за определяне мярка за неотклонение „Задържане под стража“ спрямо обвиняемите, единият от които е служител на Регионалната дирекция „Пожарна безопасност и защита на населението“ във Варна. \r\nДимитър Д. и неговият съквартирант Тодор М. са привлечени като обвиняеми за държане без надлежно разрешително с цел разпространение на кокаин с тегло 0,79 грама - престъпление, извършено в съучастие като съизвършители на 28 юни тази година. Третият обвиняем - Петър Д., е установен да държи на същата дата 14,62 грама кокаин и 12,55 грама екстази.   \r\nСъдебните заседания за определяне мерките за неотклонение на тримата ще бъдат разгледани днес във Варненския окръжен съд.", "date": "2019.07.01", "title": "Варна: Окръжната прокуратура внесе искания за постоянен арест на трима души, обвинени за притежание на наркотици"}
{"url": "http://www.focus-news.net/news/2019/07/01/2675762/euraktiv-evropeyskite-lideri-ne-se-razbraha-za-rakovodnite-postove-enp-se-razbuntuva-sreshtu-merkel.html", "text": "Европейските лидери не се разбраха за ръководните постове, ЕНП се разбунтува срещу Меркел, пише електронното издание   EURAKTIV . \r\nВ ранните часове на 1 юли, лидерите на ЕС не успяха да постигнат консенсус относно разпределението на най-важните постове в Европа, тъй като консерваторите от Централна и Източна Европа отхвърлиха план, одобрен от Ангела Меркел, който щеше да постави социалиста Франс Тимерманс начело на нова Европейска комисия. \r\nПървият опит за постигане на споразумение относно определянето на новите ръководители на институции на ЕС се провали на 21 юни. \r\nТри работни места в ЕС са в очакване: председателството на Европейската комисия, председателството на Европейския съвет и върховният представител на ЕС за външните работи. \r\nПредседателството на Европейския парламент също е вакантно, но то следва отделен път, като се очаква новоизбраните членове на ЕП да изберат своя нов ръководител по време на встъпителната пленарна сесия на Парламента в сряда (3 юли). \r\nПрез уикенда лидерите от Германия, Франция, Испания и Холандия се срещнаха в кулоарите на срещата на върха на Г-20 в Осака, за да преодолеят задънената улица. \r\nГрупата, която представлява трите най-големи политически семейства в Европа (ЕНП, социалистите и либералите), постигна съгласие, че ръководството на Комисията в идеалния случай трябва да бъде възложено на Франс Тимерманс, социалистическия кандидат. \r\nКато част от споразумението „Осака“, ЕНП трябваше да получи Европейския парламент и главния пост на външната политика на ЕС, докато либералите - председателството на Европейския съвет. Бунтът на ЕНП срещу сделката в Осака \r\nСделката в Осака бе възприета като голяма отстъпка от германския канцлер Ангела Меркел от името на дясноцентристката Европейска народна партия (ЕНП), която спечели най-много места в Европейския парламент след изборите за ЕС на 26 май. ЕНП обаче отказа да приеме компромиса от Осака и повтори, че техният водещ кандидат спечели изборите и трябва да получи председателството на Комисията. \r\nСъобщава се, че „бунтът“ срещу Меркел е станал, след като тя напусна срещата на ЕНП, проведена вчера в рамките на подготовката за срещата на ЕС. „Меркел представлява Германия, а не ЕНП“, каза Паулу Рангел, португалският вицепрезидент на ЕНП. Пристигайки вчера на срещата на върха на ЕС, българският премиер Бойко Борисов по същество каза същото: \"Меркел представлява германската партия, а не ЕНП\". Антонио Таяни, настоящият председател на Европейския парламент, който също е от ЕНП, заяви, че ще бъде \"невъзможно\" дясноцентристите да гласуват за социалистически кандидат, заявявайки, че това ще противоречи на волята на хората. \r\n„За нас водещ кандидат означава кандидат от политическата сила, която печели изборите“, каза Таяни след среща с лидерите на ЕС. \r\nТаяни заяви също, че в сряда Европейският парламент ще гласува за избор на нов президент, независимо дали лидерите на ЕС постигнат компромис по новия шеф на Комисията. \r\nЕвропейският парламент трябва да гласува доверие на новия председател на Европейската комисия, определен от лидерите на ЕС по време на пленарна сесия в средата на юли. \r\n„За мен е много важно да се избегне междуинституционален конфликт между Съвета и Парламента“, каза Меркел пред репортери преди да се отправи към заседателната зала на Съвета. \r\nИменно твърдото противопоставяне на споразумението, постигнато в Осака, отложи вчера началото на срещата за почти три часа, защото някои лидери се опитаха да намерят решение на безизходната ситуация в разговорите на четири очи. \r\nНеназован дипломат каза, че разделенията в семейството на ЕНП са отчасти отговорни за липсата на напредък. Тъй като лидерите на ЕНП продължиха да поддържат линията си, Туск прекрати срещата на върха около 23 часа за двустранни разговори с лидерите на ЕС. Тези разговори продължиха почти пет часа. \r\nБългарският премиер Бойко Борисов се срещна с кандидата на социалистите Франс Тимерманс в Постоянното представителство на България и му каза, че се оформя компромис, според който холандецът ще заеме върховната длъжност на Комисията, а Вебер - работата на парламента. Двуминутно видео беше публикувано на страницата на Борисов в социалната мрежа „Фейсбук“. \r\nВ двустранните си разговори Туск е разговарял за алтернативни кандидати за ЕНП за върха на Комисията: главният преговарящ на ЕС за Brexit Мишел Барние, изпълнителният директор на Световната банка Кристалина Георгиева и ирландският премиер Лео Варадкар. \r\nВарадкар е един от водещите критици на „компромиса от Осака“, заедно с Вишеградската четворка (Полша, Унгария, Чехия и Словакия). Дипломатическите източници казаха на EURACTIV, че това трио е „странно“, защото Варадкар няма никаква амбиция да напусне работата си като ръководител на ирландската изпълнителна власт. \r\nВъзможността встъпителната сесия на Европейския парламент да започне без номинация за нов председател на Европейския парламент добави спешност на дискусията. \r\nДипломат от ЕС призна, че „лидерите на ЕС осъзнават факта, че е за предпочитане тази вечер да се направи избор“, за да се избегне избирането на председател на парламента, различен от Вебер. \r\n\"Гласуването в ЕП в сряда може да доведе до значителни промени в пакетната сделка\", заяви дипломатът на ЕС. \r\nДруга трудност е да се посочат кандидатите за позициите на председателя на Европейския съвет и върховния представител на ЕС за външната политика с кандидат, представляващ центристката група „Обнови Европа“, и да осигури баланс между половете.  Юлиян Марков", "date": "2019.07.01", "title": "EURAKTIV: Европейските лидери не се разбраха за ръководните постове, ЕНП се разбунтува срещу Меркел"}
{"url": "http://www.focus-news.net/news/2019/07/01/2675759/prezidentat-na-knsb-plamen-dimitrov-shte-nastoyavam-izvanredniyat-trud-na-shofyorite-ot-gradskiya-transport-da-vleze-v-ramkite-na-pozvoleniya-ot-zakona-na-godishna-baza.html", "text": "Ще настоявам извънредният труд на шофьорите от градския транспорт да влезе в рамките на позволения от закона на годишна база. Това каза президентът на КНСБ Пламен Димитров след среща в Столичната община във връзка със заплатите на шофьорите от градския транспорт, предаде репортер на  Агенция „Фокус“ .  \r\nДимитров даде за пример заплатите на учителите, което увеличение мотивира все повече млади хора да работят в тази сфера. Относно тяхната заплата Димитров каза: „Достигна средната заплата и ще я премине през следващите месеци“. По думите му увеличението с 10% ще гарантира предвидимост на дохода и условията на труд от гледна точка на финансите. „Увеличават се заплатите на шофьорите с 10%, тоест ще се вдигнат със 120 до 200 лева в зависимост дали смятаме основна или брутна заплата.“  \r\n„Ние знаем кого представляваме и следим условията на работа в градския транспорт“, допълни той. „Доста повече водачи се наемат, отколкото се губят. Ще настоявам извънредният труд на шофьорите да влезе в рамките на позволения от закона на годишната база“, каза още Пламен Димитров.", "date": "2019.07.01", "title": "Президентът на КНСБ Пламен Димитров: Ще настоявам извънредният труд на шофьорите от градския транспорт да влезе в рамките на позволения от закона на годишна база"}
{"url": "http://www.focus-news.net/news/2019/07/01/2675764/dots-todor-chobanov-stolichna-obshtina-prof-bozhidar-dimitrov-beshe-edna-ot-nay-yarkite-figuri-v-balgarskiya-obshtestven-zhivot.html", "text": "Действително можем да кажем, че Божидар Димитров беше една от най-ярките фигури в българския обществен живот през втората половина на 20-и и началото на 21-ви век. Това каза зам.-кметът на Столична община по направление „Култура, образование, спорт и превенция на зависимости” доц. Тодор Чобанов на събитието, с което Националния исторически музей отбелязаа 1 година от кончината на проф. Божидар Димитров, предаде репортер на  Агенция „Фокус“ . По думите на Чобанов проф. Димитров е бил човек, надарен с много и уникални таланти, с харизма, с красноречие, с обаятелност, лидерски качества и с изключително силна научна интуиция, много човещина и огромна любов към българина и България. „Мисля, че когато говорим за патриотизъм, първото, което ни хрумва, е огромната енергия, която влагаше Божидар Димитров да защитава българските кауза във всичките и измерения“, каза още той. „Божидар Димитров макар и пренесъл се в света на вечното, на духовното, продължава да е сред нас. Много често, когато се говори по една или друга тема, чувам отнякъде боботещия му глас с уникалния му тембър, който съумяваше по един разбираем начин да обясни сложни проблеми на нашата действителност“, каза още доц. Чобанов. \r\nТеодора ПАТРОНОВА", "date": "2019.07.01", "title": "Доц. Тодор Чобанов, Столична община: Проф. Божидар Димитров беше една от най-ярките фигури в българския обществен живот"}
{"url": "http://www.focus-news.net/news/2019/07/01/2675770/veliko-tarnovo-v-debelets-shte-se-provede-9-ata-initsiativa-lyatna-detska-politseyska-akademiya.html", "text": "За девета поредна година „Лятна детска полицейска академия 2019” ще бъде официално открита с празнична програма на 2 юли 2019 г. от 10.30 часа на стадиона в гр. Дебелец, като на събитието ще присъстват над 300 деца и младежи от 20-те Центрове за работа с деца и младежи, функциониращи на територията на община Велико Търново. Това съобщиха от пресцентъра на  Общината . \r\nАкцент в провеждането на Академията ще бъде безопасността на пътя под мотото „Пазете децата на пътя“ и здравословния начин на живот под мотото „Спортът е по-добрият начин децата да пораснат“. И тази година партньори на Община Велико Търново при провеждане на Академията са Сдружение „Св. Иван Рилски“, ОДМВР - Велико Търново, РД „Пожарна безопасност и защита на населението“ - Велико Търново, Сдружение на кметовете и кметските наместници Янтра 2001 и Съюза на пивоварите в България. \r\nПо време на Лятна детска полицейска академия децата от Центровете за работа с деца и младежи в малките населени места се запознават с основни теми за безопасност на движението, трафик на хора, спазване на обществения ред, как да противодействат на агресията, реализират се редица спортни прояви и беседи, съвместно с представители от полиция, пожарна се провеждат срещи и се организират занимания по оказване на първа помощ, за реакция при пожари и други бедствия. По предварителен график през летните месеци децата ще преминат практически и теоретично занятия в Център за превенция и спорт в с. Балван.", "date": "2019.07.01", "title": "Велико Търново: В Дебелец ще се проведе 9-ата инициатива „Лятна детска полицейска академия“"}
{"url": "http://www.focus-news.net/news/2019/07/01/2675769/burgas-kmetat-dimitar-nikolov-poiska-zavishen-kontrol-na-tovarnite-avtomobili-koito-pri-visoka-temperatura-povrezhdat-gradskite-patishta.html", "text": "Кметът Димитър Николов проведе разговори с Изпълнителна агенция \"Автомобилна администрация\" и компетентните служби на Агенция \"Пътна инфраструктура\", в чиито правомощия е да проверяват изрядността на товарните автомобили. Това съобщиха от пресцентъра на  Община Бургас . През цялото лято техните инспектори ще извършват извънредни проверки при входовете и изходите на Бургас, както и на територията на града, като ще замерват на терен с мобилни кантари колко са натоварени камионите. Глобите за нарушителите са сериозни. В проверките ще участват и служители на ОД на МВР.  \r\nПреминаването на претоварени машини по градските улици при високите температури през лятото е изключително вредно за асфалта. Образуват се коловози и нарушения в целостта на покритието. Случва се вместо разрешени до 40, камионът да пренася 60 тона, защото собственикът на стоката не иска да плаща за втори курс. В такива случаи той причинява щети на инфраструктурата, а и се движи по-бавно, причинявайки задръствания. \r\nПри температури над 35 градуса ще бъдат налагани ограничения на товарните автомобили, които пренасят над 20 тона. Една от пътните артерии, за които ще се следи стриктно, е бул. \"Захарий Стоянов\". \r\nОбщина Бургас ще предупреди всеки от големите превозвачи поотделно за предстоящите проверки, които ще текат през цялото лято. Тя ги призовава да бъдат коректни и да пазят градската инфраструктура.", "date": "2019.07.01", "title": "Бургас: Кметът Димитър Николов поиска завишен контрол на товарните автомобили, които при висока температура повреждат градските пътища"}
{"url": "http://www.focus-news.net/news/2019/07/01/2675768/varna-oblastnoto-rakovodstvo-na-bchk-e-postavilo-zadacha-da-se-izgotvi-kontseptsiya-za-vavezhdane-na-obuchenie-po-pluvane-v-uchilishtata.html", "text": "Варна се оформя като морски град, а броят на умеещите да плуват не е толкова голям. Трябва да се обърне особено внимание на уменията на децата да плуват и да се въведе обучение в училищата – начални, средни и висши. За целта Областното ръководство на Българския Червен кръст (БЧК) във Варна е поставило задача до два-три месеца да се изготви концепция, която ще бъде внесена в националния съвет на червенокръстката организация, до кмета и до областния управител на Варна. Това каза на пресконференция по повод началото на Седмицата на водното спасяване председателят на Областния съвет на БЧК Илия Раев, предаде репортер на  Радио „Фокус“ – Варна . По думите му от години градът няма изявен плувец на международно ниво, какъвто навремето е бил Илиян Русев и затова трябва да се обърне внимание на плувната подготовка на децата. Раев даде за пример страна като Австралия, в която почти всички могат да плуват, а идеята е хората да могат да предпазят себе си и семействата си от водни инциденти.  \r\n„Преди 30-40 години имаше обучение по плуване в трети клас. Възможно е по този начин да се обхване максимален брой деца, за да се избегнат инциденти“, коментира един от инициаторите на идеята за възобновяването на обучението по плуване в училищата - Вили Цеков, член на Областния съвет на БЧК. Според него неумението на един човек да плува е предпоставка за инцидент. „Ние, за да можем да развиваме спасителни умения в специфични техники, трябва да имаме хора, владеещи плуването. Когато правим приемни курсове, много хора идват, но един кандидат, за да стане спасител, трябва да има определени качества. За съжаление около 30% не могат да покрият нормата, въпреки че имат желание, именно защото плувните им умения са недостатъчни и няма как да ги вземем“, коментира той по повод курсовете за спасяване на басейн и на море, които Водноспасителната служба при БЧК организира във Варна. Вили Цеков е подчерта, че червенокръстката организация във Варна ще направи всичко възможно, като използва всички възможни инструменти, повече деца да бъдат обучавани в морски умения.  \r\n„Имаме конкретни идеи, предстои развитие. Вили Цеков и зам.-председателят Юлиян Страшимиров до два три месеца трябва до изготвят концепция“, обясни Илия Раев. Той припомни, че по време на наскоро провелия се във Варна Международен фестивал на здравните и червенокръстки филми, в много от продукциите е обърнато внимание именно на водното спасяване по света. Той допълни, че в града за събитието имаше представители от Националната асоциация по водно спасяване на Гърция, заедно с най-възрастния действащ спасител – 90-годишния Лукас Бистаракис, който е бил във Варна преди 40 години за Международната седмица по водно спасяване. \r\nДиана СТОЕВА", "date": "2019.07.01", "title": "Варна: Областното ръководство на БЧК е поставило задача да се изготви концепция за въвеждане на обучение по плуване в училищата"}
{"url": "http://www.focus-news.net/news/2019/07/01/2675767/slav-monov-stolichen-avtotransport-uvelichili-sme-s-55-broya-na-vodachite-v-avtotransporta-za-dva-mesetsa.html", "text": "Увеличили сме с 55 броя на водачите в автотранспорта за два месеца. Това каза директорът на „Столичния автотранспорт ЕАД“ Слав Монов след среща в Столична община във връзка с увеличаването на заплатите от Столичния градски транспорт, предаде репортер на  Агенция „Фокус“ .  \r\n„През април и май брутните заплати за водач са около 2300 лева, което чисто се получава към 1800-1900 лева устойчива заплата“, заяви Монов. Той обясни, че с предложението за 3-годишна устойчива програма за увеличаване на заплатите на шофьорите, той обясни, след 3 години ще има увеличение на работните заплати на шофьорите с 30%. „Извънредният труд на шофьорите се заплаща за всеки час“, каза още той. Във връзка с недостига на водачи Монов заяви: „Увеличили сме с 55 броя на водачите в автотранспорта за два месеца.“  \r\nНадежда", "date": "2019.07.01", "title": "Слав Монов, „Столичен автотранспорт“: Увеличили сме с 55 броя на водачите в автотранспорта за два месеца"}
{"url": "http://www.focus-news.net/news/2019/07/01/2675771/sport-dzhon-obi-mikel-shte-igrae-v-trabzonspor.html", "text": "Футбол: Бившият полузащитник на Челси Джон Оби Микел премина в турския Трабзонспор, съобщи сайтът на клуба. Срокът на договора и други подробности не се обявяват. Нигериецът преминава като свободен агент, след като договорът му с Мидълзбро изтече.32-годишният Оби Микел игра в Челси в периода 2006-2017 и за 11 години спечели 11 трофея , сред които две шампионски титли, четири Купи на Футболната асоциация и по веднъж Шампионската лига и Лига Европа. За националния отбор на Нигерия Оби Микел е изиграл 85 мача.", "date": "2019.07.01", "title": "Спорт: Джон Оби Микел ще играе в Трабзонспор"}
{"url": "http://www.focus-news.net/news/2019/07/01/2675774/dobrich-pevtsite-na-studio-sarandev-kam-obshtinskiya-mladezhki-tsentar-specheliha-presti-zhni-otlichiya-na-mezhdunarodniya-festival-triksi-v-albena.html", "text": "Певците на Студио „Сарандев“ към Общинския младежки център „Захари Стоянов“  в Добрич спечелиха престижни отличия на Международния фестивал „Трикси“ в Албена, съобщиха от пресцентъра на   Община Добрич . Поп изпълнителите на Младежкия център с вокален педагог Елена Карабельова са се представили отлично в Международния фестивал на изкуствата в курортния комплекс и са спечелили девет престижни  награди - Гран При за Стефани Маринова, Голямата награда във втора възрастова група - за Преслава Тодорова, две първи места за Мартин Стоянов и дуета Денислава Димитрова и Мартин Стоянов, три втори награди – за Ванина Григорова, Симона Тодорова и Неда Александрова, трета награда – за Теодора Велинова и поощрение – за Денислава Димитрова. Преслава Тодорова е получила и покана за участие в Международен конкурс в Москва през месец ноември. Надпреварата при певците в Раздел „Поп, рок и джаз пеене“ се е провела на 29 и 30 юни във Вариете-театър „Албена“, като участниците са били разпределени в четири възрастови групи при индивидуалните изпълнители и в две възрастови групи при ансамблите. Петчленно международно жури с председател проф. д-р Пламен Арабов е оценявало младите таланти. Гала концертът се е състоял в неделя и е донесъл много положителни емоции за поп изпълнителите от Студио „Сарандев“. Международният фестивал „Трикси“ с директор Емил Струнджев и тази година е събрал участници от много държави - България, Русия, Молдова, Румъния, Казахстан и Украйна.", "date": "2019.07.01", "title": "Добрич: Певците на Студио „Сарандев“ към Общинския младежки център спечелиха прести жни отличия на Международния фестивал „Трикси“ в Албена"}
{"url": "http://www.focus-news.net/news/2019/07/01/2675772/veliko-tarnovo-vazstanoveno-e-dvizhenieto-i-v-dvete-platna-po-patya-sofiya-varna-v-rayona-na-selo-malki-chiflik.html", "text": "Движението по пътя София – Варна в района на разклона за село Малки чифлик вече е нормализирано. Това съобщиха от пресцентъра на  Областна дирекция на МВР – Велико Търново . Мястото на катастрофата между товарен и лек автомобил е почистено и обезопасено. Преминаването в района се осъществява безпроблемно.", "date": "2019.07.01", "title": "Велико Търново: Възстановено е движението и в двете платна по пътя София – Варна в района на село Малки чифлик"}
{"url": "http://www.focus-news.net/news/2019/07/01/2675773/blagoevgrad-vazstanoveno-e-dvizhenieto-pri-km-49-na-pat-ii-19-dobrinishte-mesta.html", "text": "Възстановено е движението при км 49 на път II-19 Добринище – Места. Това съобщиха от пресцентъра на  Агенция \"Пътна инфраструктура\" .", "date": "2019.07.01", "title": "Благоевград: Възстановено е движението при км 49 на път II-19 Добринище – Места"}
{"url": "http://www.focus-news.net/news/2019/07/01/2675766/narodniyat-predstavitel-ot-gerb-aleksandar-nenkov-shte-napravi-izyavlenie-pred-mediite-vav-vrazka-s-promenite-v-tol-sistemata.html", "text": "От 13.20 часа в Народното събрание  депутатът от ГЕРБ Александър Ненков ще направи изявление пред медиите във връзка с внесени законодателни промени, касаещи тол системата.Това съобщиха от пресцентъра на  партията .", "date": "2019.07.01", "title": "Народният представител от ГЕРБ Александър Ненков ще направи изявление пред медиите  във връзка с промените в тол системата"}
{"url": "http://www.focus-news.net/news/2019/07/01/2675775/pazardzhik-44-godishen-shofyor-s-374-promila-alkohol-e-zadarzhan-ot-patni-politsai-v-panagyurishte.html", "text": "Трима пияни шофьори са засечени и задържани от пътните полицаи в Пазарджишка област през уикенда, съобщиха от ОДМВР-Пазарджик. На улица в Пазарджик автопатрул на районното управление спрял за проверка лек автомобил „Мерцедес“. Водачът му, на 30 г., от Пазарджик, бил тестван с дрегер, като уредът отчел 1.89 промила. Аналогичен е и случаят с 38-годишен шофьор от село Славовица. Той шофирал автомобила си с 2 промила концентрация на алкохол. Своеобразен седмичен рекордьор се оказал 44-годишен мъж от София. Той управлявал микробус „Пежо“ по улиците на Панагюрище с 3.74 промила алкохолна концентрация. И тримата шофьори са задържани, а спрямо тях се водят бързи производства.", "date": "2019.07.01", "title": "Пазарджик: 44-годишен шофьор с 3.74 промила алкохол е задържан от пътни полицаи в Панагюрище"}
{"url": "http://www.focus-news.net/news/2019/07/01/2675777/burgas-bez-zatrudneniya-se-osashtestvyava-preminavaneto-prez-gkpp-malko-tarnovo.html", "text": "ББез затруднения се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани големи колони от автомобили на българо-турската граница и преминаването се осъществява безпроблемно. \r\nМария КУРТЕВА", "date": "2019.07.01", "title": "Бургас: Без затруднения се осъществява преминаването през ГКПП „Малко Търново“"}
{"url": "http://www.focus-news.net/news/2019/07/01/2675778/pregled-na-mezhdunarodnite-novini-do-13-chasa-agentsiya-fokus.html", "text": "След края на изборния ден министър-председателят на Албания Еди Рама даде пресконференция, на която обяви, че в страната е победило бъдещето, а опозицията е загубила, съобщава електронното издание на македонския  \"Фокус\" . \r\nОбединената опозиция, начело с Демократическата партия, бойкотира гласуването. \r\n\"Последните месеци на политически разделения бяха инициирани, насърчавани и организирани, за да се предотврати напредъкът към Европа, към демократично обединение и интеграция на албанците. Бъдещето, държавата и надеждата спечелиха днес. Албания и европейското бъдеще спечелиха\", заяви Рама. \r\nТой благодари на международната общност и помоли за извинение. Според Рама представители на международната общност са били обидени от опозицията. \r\n\"Благодаря на САЩ, ЕС, ОССЕ и всички останали от демократичния свят, които са допринесли за тази битка. Не само ви благодаря, но също така се извинявам на моите приятели от чужбина, които бяха подложени на позорно нападение. Тези нападения ни посрамиха като страна и като нация. Сега се ражда нов ден и Албания няма да има кошмари\", заяви Рама. \r\nИзбирателната активност е била 21,6%, т.е. гласували са 771 863 избиратели. \r\n***  Сделката между няколко ключови европейски лидери да наградят бившия холандски външен министър Франс Тимерманс с поста на председател на Европейската комисия бе блокирана на извънредната среща на върха на Европейския съюз, след като източноевропейските държави отхвърлиха плана, предава  Reuters . \r\nСоциалистът от Нидерландия изглеждаше фаворит да наследи Жан-Клод Юнкер, след като Германия, Франция и Испания се съгласиха да го подкрепят, докато бяха в Япония миналата седмица. \r\nНо те се сблъскаха с неочаквано силна съпротива в неделя от Полша, Унгария, Чехия и Словакия. Вечерята на върха започна три часа по-късно след двустранни срещи, \r\nБезизходицата подчертава по-широкия проблем при вземането на решения, пред който са изправени 28-те правителства на ЕС, които произхождат от редица политически групи и които се борят да отговорят на поредица от кризи през последните години от миграцията до икономиката. \r\nСрещата на високо равнище е трети опит да се запълнят петте върховни длъжности на Европейския съюз за следващите пет години. Лидерите на ЕС също трябваше да изберат следващия президент на Европейската централна банка (ЕЦБ), но това решение вероятно ще бъде отложено поради липса на консенсус. \r\n„Имаше дясноцентристки бунт срещу Тимерманс. Те настояват на избора си“, каза високопоставен европейски източник. \r\nЕвропейската народна партия (ЕНП) заяви, че е спечелила най-много места на европейските избори през май и по този начин според системата за водещия кандидат заслужава поста на председателя на Комисията. Изборът й е Манфред Вебер, германски евродепутат. \r\nНо лидерите от Източна Европа на срещата на върха заявиха, че се противопоставят на Тимерманс, който в сегашната си роля на вицепрезидент на Комисията многократно обвини Полша и Унгария в нарушаване на гражданските права. \r\nУнгарският премиер Виктор Орбан писа на консервативните лидери на ЕС преди срещата на върха, за да подчертае противопоставянето си. Полша и Хърватия също изразиха загриженост. \r\nЗа да бъде назначен, следващият председател на Комисията се нуждае от подкрепата на най-малко 72% от 28-те държави-членки, които трябва да представляват най-малко 65% от населението на ЕС. \r\nСпоред прогнозите за гласуването, Тимерманс може да бъде блокиран от Полша, Чехия, Словакия и Унгария, ако италианското евроскептично правителство, което вече се обяви срещу Тиммерманс и Великобритания, която напуска ЕС, се въздържат. \r\nПредседателят на Европейската комисия трябва да бъде избран преди сряда, когато парламентът избира своя председател, но някои дипломати казаха, че се говори за още една среща на върха на ЕС на 15 юли. \r\n***  Президентът на Турция Реджеп Таийп Ердоган заяви, че първата доставка на руски зенитно-ракетни системи С-400 ще бъде осъществена в течение на 10 дни, съобщи в понеделник телевизионният канал NTV, предава  . \r\nСпоред информацията,  турският лидер е казал това в рамките на форума на Г-20 в Япония след срещата с американския си колега Доналд Тръмп. \r\nЕрдоган също така е изразил увереност, че Турция ще успее без проблем да разреши разногласията си със САЩ, които бяха предизвикани от руските системи за противовъздушна отбрана. \r\nНа заключителната пресконференцикя в Осаака, турският президент заяви, че САЩ няма да въведат санкции срещу Анкара заради С-400 и също така припомни, че страна му „очаква доставката на 100 изтребителя от пето поколение F-35. \r\n***  Капитан Акоста Аревало, арестуван за организирането на заговор срещу държавния глава на Венецуела Николас Мадуро, издъгна в ръцете на военното разузнаване на латиноамериканската страна. Защитниците на правата на човека свързват смъртта му с възможни изтезания, отбелязват в редакцията на испанския национален ежедневник  . \r\nПоредният предполагаем заговор срещу Николас Мадуро доведе до арестуването на четирима войници, а двама полицейски служители и осем други граждани на Венецуела бяха обвинени в план за убийството на президента на страната. Сред тях бе и Рафаел Акоста Аревало, който е загинал, докато е бил под стража на длъжностни лица от Генералната дирекция за военно контраразузнаване. Инцидентът се е случил в събота.  \r\nДен по-рано военният бе обявен за изчезнал. По същото време на посещение в страната бе Мишел Бачелет, бивш президент на Чили и настоящ Върховен комисар по правата на човека.  \r\nПоследните, които са видели Аревало, съобщават, че на заседанието на военния съд в петък офицерът е бил докаран в инвалидна количка и с очевидни признаци за упражнявано върху него физическо насилие.  \r\n\"Той не говори, само помоли за помощ от адвоката си. Не можа да се изправи. Отговори с кимване на въпроса дали е бил измъчван от военното контраразузнаване. Състоянието му очевидно вече беше критично. Съдията нареди да бъде преместен в болница. По-късно той издъхна там\", разказва присъстващ на процеса. \r\n*** Лидерите на Европейския съюз са близо до избирането на холандския социалист Франс Тимерманс за председател на Европейската комисия, а Кристалина Георгиева от квотата на ЕНП  е обсъждана за председател на Европейския съвет на мястото на Доналд Туск, заявиха двама дипломати в понеделник, цитирани от агенция  . \r\nБелгийският премиер Шарл Мишел е силен кандидат за длъжността върховен представител на ЕС, казаха двамата дипломати. \r\nМанфред Вебер, който беше водещ кандидат на дясноцентристката Европейска народна, изглежда, че ще оглави Европейския парламент, казаха дипломатите, добавяйки, че дискусиите все още се финализират след повече от 18 часа преговори. \r\n*** Неизвестен обект, вероятно отклонила се ракета, е експлодирала рано в понеделник сутринта в непризната турска република в северната част на остров Кипър, предава , позовавайки се на администрацията на непризнатата от световна общност Турска република Северен Кипър (ТРСК). \r\nСпоред информацията експлозията е станала в района на Ташкент в северната част на Кипър около 1 часа местно време (съвпада с българското). \r\nЛидерът на турската общност в Кипър Мустафа Акинчъ каза, че предполагаемата експлозия на ракета на територията на острова може да бъде свързана с военните действия в Близкия изток. Той добави също, че инцидентът се разследва. \r\nВъншният министър на ТРСК Кудрет Озерсай каза, че обектът е избухнал във въздуха, не достигайки земята, в резултат на което никой не е бил ранен. Според него, според предварителните оценки обектът, който е избухнал, може да бъде ракета, произведена в Русия. \r\n„По предварителни данни, това е фрагмент от ракета на сирийската система за противовъздушна отбрана, произведена в Русия, която беше изстреляна за отблъскване на въздушна атака. Според турската агенция Demiroren, падналата на територията на ТРСК ракета е изстреляна от сирийската противовъздушна ракетна система C-200. \r\nАгенция Reuters отбелязва, че Кипър не е далеч от Сирия. Агенцията цитира думите на военен анализатор, пенсиониран генерал на кипърската армия Андреас Пантенас, който смята, че ракетата може да се отклони от курса под влияние на военно устройство за създаване на радиосмущения. \r\n*** Израелските въздушни удари в Сирия причиниха смъртта на девет предимно чуждестранни про-правителствени  бойци и шест цивилни, включително три деца, съобщи базираната в Лондон Сирийска обсерватория за правата на човека, цитирана от  . \r\nНападенията край Дамаск и провинция Хомс късно в неделя довели до смъртта на военните, но не е ясно как точно са загинали цивилните – дали при ударите или след тях, каза Сирийската обсерватория за правата на човека. \r\nВ информацията се казва, че ударите са поразили няколко ирански позиции близо до Дамаск и са били насочени към изследователски център и военно летище на запад от град Хомс, където са разположени ливанското шиитско движение „Хизбула“ и иранците. \r\nЕдин от убитите войниците е сириец, а останалите са от други националности, каза ръководителят на Обсерваторията Рами Абдел Рахман. \r\nДържавната информационна агенция SANA по-рано съобщи, че четирима цивилни са били убити, след като сирийската противовъздушна отбрана е отговорила на израелска атака. \r\n\"Нашата въздушна отбрана прихвана вражески ракети, изстреляни от израелски военни самолети ... към някои от позициите ни в Хомс и в околностите на Дамаск\", съобщи SANA, цитирайки сирийски военен източник. \r\nИзраелска армия засега не е коментирала съобщението. \r\nИзраел е извършил стотици въздушни удари в Сирия от началото на конфликта през 2011 г. срещу силите, лоялни на президента Башар Асад и съюзниците на режима Иран и „Хизбула“.", "date": "2019.07.01", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/07/01/2675779/haskovo-24-proekta-po-grazhdanski-initsiativi-shte-poluchavat-finansirane-ot-obshtinata.html", "text": "24 проекта по конкурсна програма „Граждански инициативи“ ще финансира Община Хасково. 12 от тях са за инициативи града останалите са в селата на общината. Това съобщиха от пресцентъра на  Община Хасково . \r\nУчастниците в конкурса са поканени да сключат договори с Общината. Одобрените проекти най-често са за оборудване на детски площадки, поставяне на пейки и беседки. \r\nОбщина Хасково обяви втора покана за подаване на проектни предложения по Конкурсна програма „Граждански инициативи 2019“, при запазване на условията на Конкурса до изчерпване на финансовия ресурс. \r\nКандидатите следва да имат предвид, че с предимство ще бъдат финансирани първо проектни идеи от населените места извън Хасково, които към момента не са взели участие в Конкурса. \r\nКраен срок за подаване на проектни предложения е 19 Юли 2019 г., а условията на конкурса са достъпни в сайта на Общината  .", "date": "2019.07.01", "title": "Хасково: 24 проекта по граждански инициативи ще получават финансиране от Общината"}
{"url": "http://www.focus-news.net/news/2019/07/01/2675781/blagoevgrad-45-devoyki-do-14-godishna-vazrast-se-sastezavat-za-evropeyskata-lyatna-otborna-kupa-po-tenis-za-momicheta-do-14-godini-v-grada.html", "text": "45 девойки до 14-годишна възраст се състезават за Европейската лятна отборна купа по тенис за момичета до 14 години в Благоевград. Това каза за  Радио „Фокус“-Пирин  Румяна Станоева, експерт в Община Благоевград. „Радваме се, че Община Благоевград ще бъде домакин на Европейска лятна отборна купа по тенис за момичета до 14 години. Българският национален отбор също ще има представители. Пожелаваме им успех. Изключително сме доволни, че Благоевград ще може да наблюдава тенис турнира на живо на кортовете на Бачиново“, заяви тя. Станоева посочи, че в тенис турнира ще вземат участие 8 национални отбора - на Австрия, Италия, Полша, Сърбия, Румъния, Турция, Испания и България. \r\nНатали СТЕФАНОВА", "date": "2019.07.01", "title": "Благоевград: 45 девойки до 14-годишна възраст се състезават за Европейската лятна отборна купа по тенис за момичета до 14 години в града"}
{"url": "http://www.focus-news.net/news/2019/07/01/2675783/smolyan-obshtinskiyat-savet-shte-provede-zasedanie-na-5-yuli-vav-vrazka-s-uchastieto-na-obshtinata-v-sabora-na-rozhen.html", "text": "Общински съвет – Смолян ще проведе заседание от 9.00 часа на 5 юли в Сесийната зала на Общината във връзка с участието на Община Смолян в събора на Рожен. Това съобщиха от  Общината . Искането за свикването на заседанието е на група общински съветници. В дневния ред е включена една докладна записка и тя е касае запознаване на общинските съветници с участието на Община Смолян в организирането и провеждането на Събор на народното творчество и животновъдство „Рожен” 2019 година.", "date": "2019.07.01", "title": "Смолян: Общинският съвет ще проведе заседание на 5 юли във връзка с участието на Общината в събора на Рожен"}
{"url": "http://www.focus-news.net/news/2019/07/01/2675780/plovdiv-50-godishen-mazh-e-zaginal-sled-kato-kolata-mu-se-e-preobarnala-v-rayona-na-kuklen.html", "text": "50-годишен мъж е загинал при пътен инцидент в участъка между Куклен и манастир „Св. св. Козма и Дамян“. Това съобщиха за  Радио „Фокус“ – Пловдив  от Областната дирекция на МВР. Произшествието е станало около 20.30 часа на 29 юни. По първоначални данни, при маневра обратен завой колата се преобърнала и е премазала изпадналия от нея мъж. Пълното изясняване на обстоятелствата около инцидента продължава в рамките на досъдебно производство.", "date": "2019.07.01", "title": "Пловдив: 50-годишен мъж е загинал, след като колата му се е преобърнала в района на Куклен"}
{"url": "http://www.focus-news.net/news/2019/07/01/2675782/plovdiv-49-godishen-mazh-e-prebit-na-cheren-pat-mezhdu-selata-branipole-i-belashtitsa.html", "text": "49-годишен мъж е пребит на черен път между селата Браниполе и Белащица. Това съобщиха от пресцентъра на  МВР . Служители на Първо РУ изясняват обстоятелствата около побоя. Според получената информация за времето от 20.00 часа в събота до 7.45 часа в неделя на черен път между селата Браниполе и Белащица 49-годишен мъж бил нападнат с удари от двама непознати. В спешен кабинет в пловдивска болница било установено, че пострадалият има счупвания на няколко ребра и глезен и травми по главата. По случая е образувано досъдебно производство. Под наблюдение на Районната прокуратура са предприети действия за издирване на извършителите.", "date": "2019.07.01", "title": "Пловдив: 49-годишен мъж е пребит на черен път между селата Браниполе и Белащица"}
{"url": "http://www.focus-news.net/news/2019/07/01/2675776/dots-boni-petrunova-nim-nashiyat-poklon-kam-prof-bozhidar-dimitrov-e-izlozhbata-otkrita-na-negovo-ime.html", "text": "Нашият поклон към проф. Божидар Димитров е изложбата, открита на негово име. Това каза директорът на Национален исторически музей доц. Бони Петрунова на отбелязването на 1 година от кончината на проф. Димитров, предаде репортер на  Агенция „Фокус“ . Доц Петрунова каза още, че книгата „Светите братя Кирил и Методий – съпокровители на Европа“ освен, че е последният му труд, е изключително важно, че тя е изцяло дарена от авторите. „Преди всичко от доц. Вутова, но от всички, които са взели участие в създаването ѝ. Нито стотинка не е взета от музея. Това беше техният начин да се поклонят пред паметта на проф. Димитров“, обясни тя. „Накрая ще Ви представя съвсем накратко нашия поклон към Божидар Димитров. Това е изложбата, която направихме. В тази изложба показваме съвсем малка част от делото на Божидар Димитров - това, което той сътвори. Тези безбройни паметници, за чието опазване се бореше, църквите, на които помогна да бъдат възстановени, археологическите проучвания, които да бъдат започнати“, каза Петрунова.  \r\nТеодора ПАТРОНОВА", "date": "2019.07.01", "title": "Доц. Бони Петрунова, НИМ: Нашият поклон към проф. Божидар Димитров е изложбата, открита на негово име"}
{"url": "http://www.focus-news.net/news/2019/07/01/2675786/a1-on-makedoniya-poznan-shte-bade-domakin-na-sreshtata-na-stranite-ot-zapadnite-balkani.html", "text": "Срещата на страните от Западните Балкани в рамките на така наречения Берлински процес тази година ще се проведе от 3 до 5 юли в полския град Познан, информира македонският информационен портал  A1 On .  \r\nТова e инициатива, която подкрепя регионалното сътрудничество в рамките на Западните Балкани и допълва политиката на разширяване на ЕС.  \r\n„Конференцията, организирана в рамките на Берлинския процес, е платформа за европейския диалог и сътрудничество, което осигурява и подкрепя политиката на разширяване на ЕС“, заяви полският заместник външен министър Шимон Шинковски вел Сенк. Той добави, че пълната европейска интеграция е възможна само ако гражданите са включени в процеса. \r\nПроцесът включва шест страни-партньори от Западните Балкани, Европейската комисия, отделни държави от ЕС, международни финансови институции,международни и регионални организации. \r\nПолша се присъедини към процеса през 2018 г., а през 2019 г. го оглави.Предишни срещи бяха проведени във Виена (2015), Париж (2016), Триест (2017) и Лондон (2018). \r\nБерлинският процес бе иницииран от германското правителство през 2014 г. На конференцията в Познан трябва да присъства германският канцлер Ангела Меркел \r\nГоворителка на германското правителство Мартина Фиц заяви в петък, че е насрочена съвместна пресконференция, в която ще участват премиерите на Полша, Матеуш Моравецки, на Северна Македония, Зоран Заев, на България, Бойко Борисов и германският канцлер Ангела Меркел.  Юлиян Марков", "date": "2019.07.01", "title": "A1 On (Македония): Познан ще бъде домакин на срещата на страните от Западните Балкани"}
{"url": "http://www.focus-news.net/news/2019/07/01/2675785/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-северномакедонския пункт. Потокът от автомобили към момента е нормален, преминаването се извършва без голямо изчакване. По пътя от и за граничния пункт има опасност от падащи камъни. \r\nВенцеслав ИЛЧЕВ", "date": "2019.07.01", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/07/01/2675788/iliya-raev-bchk-varna-darzhavata-tryabva-da-zategne-kontrola-i-saotvetnite-institutsii-tryabva-da-sledyat-dali-kontsesionerite-plashtat-na-spasitelite-kakto-tryabva.html", "text": "Държавата трябва да затегне контрола и съответните институции като Инспекцията по труда трябва да следят дали концесионерите плащат на спасителите както трябва. Това коментира по време на пресконференция по повод Седмицата на водното спасяване председателят на Областния съвет на Българския Червен кръст (БЧК) във Варна Илия Раев, предаде репортер на  Радио „Фокус“ – Варна . По думите му наемателите и концесионерите на плажове, както и стопаните на басейни, трябва да помислят за изравняване на заплащането за всички спасители, като им плащат също осигуровки, медицински застраховки. „Нашите хора получават вода, фланелки, облекло, оборудване, професионално медицинско обслужване, застраховки и всичко по Кодекса на труда. На много места не се плаща така, а по друг начин“, обясни Илия Раев.  \r\nТой посочи, че годишно във Варна се сертифицират около 500 спасители. Около 120 души са преминалите курсове и тепърва са получили сертификати. Според председателя на БЧК има достатъчно кадри, които да покрият нуждите на Варна и курортите, въпреки че за една година са отпаднали близо 90 души, които са загубили добра форма и не са могли да покрият нормативите. „Ние имаме повече инструктори във Варна по водно спасяване, специализирани, а по-малко участници в тази дисциплина. В България БЧК обучава над 850 души спасители. Не може да се говори, че няма спасители. Въпросът е къде отиват тези обучени хора да работят“, обясни Илия Раев. Той заяви, че в момента във Варненска област са разкрити 136 басейна и едва пет плажа.  \r\nСпоред него Областната администрация трябва да потърси помощ от БЧК за неохраняемите плажове. По думи на Раев червенокръстката организация има възможност да поеме неразкритите плажове за патронаж, тъй като за здравето и живота на хората трябва да се положат повече грижи. \r\nДиана СТОЕВА", "date": "2019.07.01", "title": "Илия Раев, БЧК – Варна: Държавата трябва да затегне контрола и съответните институции трябва да следят дали концесионерите плащат на спасителите както трябва"}
{"url": "http://www.focus-news.net/news/2019/07/01/2675790/sofiya-34-godishen-mazh-e-zadarzhan-za-pritezhanie-na-narkotitsi.html", "text": "34-годишен мъж е задържан за притежание на наркотици. Това съобщават от пресцентъра на  МВР . На 26 юни в столичен апартамент служители от сектор „Наркотици“ и сектор „Издирване“ при СДВР задържаха 34-годишен криминално проявен мъж и 29-годишна жена. При последвали процесуално – следствени действия в жилището на задържаните са открити 4 полиетиленови пакета, съдържащи вещество на буци и прах и два подноса с разпиляно прахообразно  вещество. От направената експертиза било установено, че веществото е амфетамин, с тегло 408.25 грама. След доклад на материалите в Софийската градска прокуратура 34 – годишният мъж е привлечен като обвиняем по чл.354 от НК и приведен в затвор в гр. София. Работата по случая продължава.", "date": "2019.07.01", "title": "София: 34-годишен мъж е задържан за притежание на наркотици"}
{"url": "http://www.focus-news.net/news/2019/07/01/2675789/haskovo-36-godishen-mazh-ot-dimitrovgrad-e-zadarzhan-za-sahranenie-na-400-gr-kanabis.html", "text": "36-годишен мъж от Димитровград е задържан за съхранение на 400 гр канабис. Това съобщиха от пресцентъра на  МВР . Престъплението е установено в събота, когато криминалисти извършили претърсване на стая, обитавана от мъжа. В хода на процесуалните действия те открили скътана в ракла чанта с 400 гр канабис. Наркотикът е предаден с протокол от собственика си, а работата по документирането на извършеното престъпление продължава под наблюдението на Прокуратурата.", "date": "2019.07.01", "title": "Хасково: 36-годишен мъж от Димитровград е задържан за съхранение на 400 гр канабис"}
{"url": "http://www.focus-news.net/news/2019/07/01/2675787/govoritelyat-na-glavniya-prokuror-rumyana-arnaudova-shte-napravi-izyavlenie-vav-vrazka-s-poiskaniya-imunitet-na-deputata-georgi-mihaylov.html", "text": "От 14.30 часа на партера на Съдебната палата говорителят на главния прокурор Румяна Арнаудова ще направи изявление във връзка с поисканото от главния прокурор снемане на имунитета на депутата Георги Михайлов. Това съобщиха от пресцентъра на  Прокуратура на Република България .", "date": "2019.07.01", "title": "Говорителят на главния прокурор Румяна Арнаудова ще направи изявление във връзка с поискания имунитет на депутата Георги Михайлов"}
{"url": "http://www.focus-news.net/news/2019/07/01/2675791/sport-zapochna-prodazhbata-na-biletite-za-gostuvaneto-na-levski-v-sloveniya.html", "text": "Футбол: Предварителната продажба на билетите за гостуването на Левски в Словакия срещу Ружомберок от първия квалификационен кръг на Лига Европа ще стартира на 2-и юли. Двубоят е на 11-и юли, четвъртък от 19:30 часа българско време. Цената на билета е 20 лева, а продажбата ще става само срещу документ за самоличност (лична карта или международен паспорт).", "date": "2019.07.01", "title": "Спорт: Започна продажбата на билетите за гостуването на Левски в Словения"}
{"url": "http://www.focus-news.net/news/2019/07/01/2675784/api-vazstanoveno-e-dvizhenieto-pri-km-132-na-pat-i-4-veliko-tarnovo-sheremetya.html", "text": "Възстановено е движението при км 132 на път I-4 Велико Търново – Шереметя. Това съобщиха от пресцентъра на  Агенция „Пътна инфраструктура“ .", "date": "2019.07.01", "title": "АПИ: Възстановено е движението при км 132 на път I-4 Велико Търново – Шереметя"}
{"url": "http://www.focus-news.net/news/2019/07/01/2675792/pazardzhik-43-godishen-e-zadarzhan-za-proyavena-agresiya-kam-politseyski-sluzhiteli.html", "text": "43-годишен е задържан за проявена агресия към полицейски служители. Това съобщиха от пресцентъра на  МВР . Сигнал за това подала съпругата му. Незабавно към мястото бил насочен дежурен автопатрул. Униформените установили, че между почерпения мъж и половинката му е възникнал скандал пред заведение в града. За изясняване на създалата се ситуация съпругът бил отведен в сградата на полицейското управление. Там служителите предприели действия за съставяне на акт за нарушение на обществения ред на основание местната общинска наредба и протокол за предупреждение. Докато това се случвало, 43 - годишният започнал да буйства, да псува и обижда служителите, ударил и бутнал за земята охраняващия го полицай и направил опит да избяга от районното управление през служебния вход. Секунди по-късно бил задържан и приведен в ареста. По случая е образувано бързо полицейско производство за хулиганство, съпроводено със съпротива на орган на властта.", "date": "2019.07.01", "title": "Пазарджик: 43-годишен е задържан за проявена агресия към полицейски служители"}
{"url": "http://www.focus-news.net/news/2019/07/01/2675795/okrazhniyat-prokuror-na-burgas-georgi-chinev-obrazuvano-e-dosadebno-proizvodstvo-kasaeshto-darzhanie-s-tsel-razprostranenie-na-golyamo-kolichestvo-narkotichni-veshtestva.html", "text": "Образувано е досъдебно производство, касаещо държание с цел разпространение на голямо количество наркотични вещества. Това каза окръжният прокурор на Бургас Георги Чинев по време на брифинг по повод задържаните 55 кг високорисково наркотично вещество, предаде репортер на  Радио „Фокус“ – Бургас . По думи на прокурор Чинев на 30 юни 2019 година след полунощ при рутинна проверка на кръговото кръстовище на ул. „Транспортна“ и бул. „Стефан Стамболов“ в посока град София полицейски служители са спрели за проверка микробус, като са забелязали странно поведение от страна на управляващия моторното превозно средство, след което е установено, че той управлява микробуса след употребата на метамфетамин. След това стойността на намерения наркотик по цени по съдебно производство е 2.5 милиона лева, а по цени на свободния пазар е многократно пов-голяма. „Извършителят на деянието е бил задържан за срок до 72 часа, повдигнато му е обвинение за разпространение на наркотици, както и управление на моторно превозно средство след употреба на наркотични вещества“, посочи още Чинев. По думите му понастоящем в Окръжен съд – Бургас е внесено и искане за налагане на постоянна мярка за неотклонение „задържане под стража“ спрямо мъжа. \r\nМария КУРТЕВА", "date": "2019.07.01", "title": "Окръжният прокурор на Бургас Георги Чинев: Образувано е досъдебно производство, касаещо държание с цел разпространение на голямо количество наркотични вещества"}
{"url": "http://www.focus-news.net/news/2019/07/01/2675798/veliko-tarnovo-povdignato-e-obvinenie-za-zloupotreba-s-vlast-sreshtu-kmeta-na-obshtina-zlataritsa-pencho-chanev.html", "text": "Повдигнато е обвинение за злоупотреба с власт срещу кмета на Община Златарица Пенчо Чанев, съобщиха от пресцентъра на  Апелативна прокуратура – Велико Търново  и уточниха, че то е образувано по преписка на Районна прокуратура – Елена, регистрирана през 2017 година. По досъдебно производство от края на миналата седмица Пенчо Чанев е привичен като обвиняем. Повдигнато му е обвинение за извършено престъпление по чл. 143 ал. 1 във вр.с чл. 26 ал. 1 от НК – за принуда посредством злоупотреба с власт. Деянието е извършено през 2015 и 2016 година спрямо бивши служители в Община Златарица, за това, че били принудени да напуснат работните си места против волята си. \r\nПо производството предстоят още действия по разследването.", "date": "2019.07.01", "title": "Велико Търново: Повдигнато е обвинение за злоупотреба с власт срещу кмета на Община Златарица Пенчо Чанев"}
{"url": "http://www.focus-news.net/news/2019/07/01/2675793/kyustendil-33-godishen-mazh-e-postradal-pri-poboy-v-kv-iztok.html", "text": "33-годишен мъж е пострадал при побой в кв. „Изток“. Това съобщиха от пресцентъра на  МВР .  Вчера при възникнал фамилен конфликт, прераснал в побой, в кв. „Изток“ в Кюстендил е пострадал 33-годишен мъж. Пострадалият е настанен  в кюстендилската болница със счупен череп. Причинителят на деянието – 26-годишен, е задържан с полицейска заповед за 24 ч. По случая е започнато досъдебно производство в РУ Кюстендил, уведомен е дежурен прокурор.", "date": "2019.07.01", "title": "Кюстендил: 33-годишен мъж е пострадал при побой в кв. „Изток“"}
{"url": "http://www.focus-news.net/news/2019/07/01/2675794/afp-liderite-na-es-ne-se-sporazumyaha-evropeyskiyat-savet-prodalzhava-vav-vtornik.html", "text": "Лидерите на ЕС отложиха за вторник продължаването на преговорите, целящи намиране на изход от задънената улица за номиниране на  кандидатите за водещите позиции на блока, заяви в понеделник говорителят на председателя на Европейския съвет Доналд Туск, цитиран от  AFP . Очаквайте подробности!  Юлиян Марков", "date": "2019.07.01", "title": "АFP: Лидерите на ЕС не се споразумяха, Европейският съвет продължава във вторник"}
{"url": "http://www.focus-news.net/news/2019/07/01/2675797/pleven-700-kandidat-studenti-se-yavyavat-na-parviya-redoven-izpit-po-biologiya-za-meditsina-i-farmatsiya-v-meditsinskiya-universitet-v-grada.html", "text": "700 кандидат-студенти се явяват на първия редовен изпит по биология за медицина и фармация в МУ-Плевен на 2 юли. Това съобщиха от пресцентъра на  учебното заведение . Общо 684 кандидат-студенти ще се състезават на първия редовен изпит по биология за местата по държавна поръчка, редовно обучение, за специалностите „Медицина” и „Фармация“, което прави средно 5 кандидати, борещи се за едно място. Общият брой на кандидатите е над 1000, от които за магистърските програми по Медицина и Фармация е 781, а за бакалавърските – 278. Срокът за прием на кандидатстудентски документи за бакалаври продължава до 17 юли, тъй като тестът по биология за тези специалности е на 23 юли. За поредна година висшето училище в Плевен отчита стабилен и силен интерес от страна на кандидат-студентите към специалностите, които предлага за прием.  \r\nОбщо 480 новоприети студенти по държавна поръчка в редовна и задочна форма на обучение ще се приемат от новата учебна година в МУ-Плевен. Увеличени са местата за прием в бакалавърските специалности – повече студенти ще се обучават за медицинска сестра и медицински лаборант. Медицински университет – Плевен предлага обучение по общо 14 специалности, 4 магистърски и 10 бакалавърски програми в 5 професионални направления – медицина, фармация, здравни грижи, обществено здраве и социални дейности. Непроменени остават таксите за обучение по държавна поръчка и в платена форма. Местата за прием на студенти по държавна поръчка за специалностите „Медицина“ са 120, за „Фармация“ - 60, за „Медицинска сестра“ са 75, „Акушерка“ - 30; „Медицински лаборант“ - 19; „Рентгенов лаборант“ - 18; „Помощник-фармацевт“ 20; „Медицинска рехабилитация и ерготерапия“ - 40; „Опазване и контрол на общественото здраве“ - 12 и „Медицинска козметика“ - 15. \r\nЗа учебната 2019/2020 година МУ-Плевен разкрива две нови специалности във Факултет „Обществено здраве“. Новата бакалавърска програма по „Социални дейности в здравеопазването“ е с прием след средно образование по държавна поръчка. От 2019 г. стартира и приемът на документи за новоразкритата магистратура по „Медицинска рехабилитация и ерготерапия“ в задочна, платена форма на обучение, след завършена бакалавърска степен. Висшето училище запазва приема по специалност „Социални дейности“ в платена форма на обучение.  \r\nПреди редовната кандидатстудентска изпитна сесия МУ-Плевен получи първата си отлична програмна акредитация на специалността от регулираните професии „Фармация“ с образователно-квалификационна степен „Магистър“ във Факултет „Фармация“. Общата оценка от акредитация е 9.06 (при максимална 10) със срок на валидност 6 (шест) години с увеличен капацитет от 300 на 450 студенти. Високата акредитационна оценка автоматично означава прием на 90 студенти по държавна поръчка в специалност „Фармация“ годишно и право на обявяване на платен прием в рамките на свободния капацитет. Към момента във Факултет „Фармация“ се обучават общо 131 студенти – 60 студенти в първи курс, 44 във втори и 30 в трети курс на обучение. \r\nПървият кандидатстудентски изпит по биология от редовната сесия за специалностите „Медицина“ и „Фармация“ ще се проведе на 2 юли 2019 г. от 9.00 до 13.00 часа в 29 учебни зали на Ректората, Факултета по Фармация и Учебния корпус с участието на 130 квестори - преподаватели и служители на университета. Вторият конкурсен изпит по химия за двете магистърски специалности е на 9 юли 2019 г. също с продължителност 4 часа.  \r\nВ деня на изпита кандидат-студентите ще се настаняват по местата си от 8.00 до 8.30 часа. Точно в 8.40 часа в зала „Асклепий” на Ректората ще бъде изтеглен изпитният вариант по биология. Това ще стане на произволен принцип в присъствието на ректора на висшето училище проф. д-р Славчо Томов, зам.-ректора по учебната дейност проф. Маргарита Александрова, зам.-декана на Факултет „Медицина” доц. д-р Добромир Димитров, зам.-декана на Факултет „Фармация“ доц. д-р Павлина Йорданова, председателя на Комисията за оценяване на конкурсните работи по биология доц. Милена Атанасова, председателя на Техническата комисия за прием на кандидатстудентски документи Виржиния Лазарова, родители на кандидатите и журналисти. \r\nСлед стартиране на изпита от 8.45 часа в зала „Хипократ” на Ректората ректорът проф. д-р Славчо Томов и Ръководството на МУ - Плевен ще дадат брифинг с анализ на кандидатстудентска кампания 2019.", "date": "2019.07.01", "title": "Плевен: 700 кандидат-студенти се явяват на първия редовен изпит по биология за „Медицина“ и „Фармация“ в Медицинския университет в града"}
{"url": "http://www.focus-news.net/news/2019/07/01/2675805/ruse-28-godishnata-zhena-e-stanala-zhertva-na-telefonna-izmama-sas-sumata-ot-22-000-lv.html", "text": "28-годишната жена е станала жертва на телефонна измама със сумата от 22 000 лв. Това съобщиха от  ОДМВР - Русе . Измамата е осъществена на 28 юни и е по популярната схема за подпомагане на органите на реда при залавяне на телефонни измамници. Първо на домашен телефон тжената била потърсена от мъж, който отправил заплахи към нея и близките ѝ. При следващо обаждане друг ѝ се представил за „полицай“ ѝ обяснил, че се провежда полицейска операция по задържането на измамници. Той я уверил, че ще бъдат задържани хората, които я заплашват, но тя трябвало да съдейства, като даде всички парични средства, които има в дома си, а след приключване на полицейската операция щели да ѝ ги върнат. По негово нареждане жената сложила сумата от 22 000 лева и лични документи в чанта, която оставила до стълбите на църква в Русе. По сигнала е стартирало разследване, като случаят е документиран в досъдебно производство.", "date": "2019.07.01", "title": "Русе: 28-годишната жена е станала жертва на телефонна измама със сумата от 22 000 лв."}
{"url": "http://www.focus-news.net/news/2019/07/01/2675801/dobrich-11-000-leva-sa-otkradnati-ot-metalna-kasa-namirashta-se-v-restorant-v-kompleks-dvoretsa-v-gr-balchik.html", "text": "11 000 лева са откраднати от метална каса, намираща се в ресторант в комплекс „Двореца“ в гр. Балчик. Това съобщиха от пресцентъра на ОДМВР-Добрич. На 30 юни  в РУ Балчик е заявено от управител на ресторант в комплекс \"Двореца\" в гр. Балчик, че за времето от 02,30 ч. до 08,55 ч. неизвестно лице е проникнало чрез взлом в ресторанта. След взоломяване на метална каса,  намираща се в офиса на управителя,  е извършило кражба на около 11000 лв. Обектът се охранява от ЧОФ от гр. Балчик. По случая е образувано досъдебно производство.", "date": "2019.07.01", "title": "Добрич: 11 000 лева са откраднати от метална каса, намираща се в ресторант в комплекс „Двореца“  в гр. Балчик"}
{"url": "http://www.focus-news.net/news/2019/07/01/2675803/mvr-na-vseki-30-minuti-na-sofiyska-teritoriya-na-am-trakiya-se-spirat-tovarnite-avtomobili-zaradi-zasilen-trafik.html", "text": "На всеки 30 минути на софийска територия на АМ „Тракия“ се спират товарните автомобили. Това съобщиха от пресцентъра на  МВР . Обходният маршрут в посока Пловдив е Нови хан - Вакарел - АМ „Тракия“    \r\nПричината за въведената временна организация е засиленият и в двете посоки трафик, както и ремонтните дейности в района на 12 км на магистралата. Полицейските екипи са на място и подпомагат движението на леките автомобили, като регулярно - на всеки 30 минути, спират движението на тежкотоварните.   \r\nОт „Пътна полиция\" препоръчват на излизащите от София ползването на обходен маршрут: Нови хан -  Вакарел -  АМ „Тракия“.", "date": "2019.07.01", "title": "МВР: На всеки 30 минути на софийска територия на АМ „Тракия“ се спират товарните автомобили заради засилен трафик"}
{"url": "http://www.focus-news.net/news/2019/07/01/2675800/plovdiv-kuklenskiyat-manastir-sv-sv-kozma-i-damyan-otbelyazva-svoya-hramov-praznik.html", "text": "Кукленският манастир „Св. св. Козма и Дамян“ отбелязва своя храмов празник. Това съобщиха за  Радио „Фокус“ – Пловдив  от светата обител. По традиция сутринта се отслужва празнична литургия, след което се извършва литийно шествие с чудотворната икона на светите безсребреници Козма и Дамян до аязмото на манастира. Там се отслужва водосвет. Хиляди поклонници от цялата епархия се стичат към манастира за храмовия му празник. \r\nНяма единно становище кога точно е възникнал манастирът „Св. св. Козма и Дамян” край град Куклен. За него се споменава още през ХІ век в един документ за имотите на Бачковския манастир,  но в средата на ХVІІ век е разрушен. В началото ХVІІІ век светата обител е възобновена  от родолюбиви българи от Пловдив. За кратък период манастирът става просветен и културен център – там творят видни дейци като Кръстю Граматик, йеромонах Сидер, йеромонах Анани и други. В създадената там книжовна школа продължително време се подготвяли граматици, краснописци и усилено се пишели и преписвали книги. През епохата на Възраждането в манастира се е помещавало и килийно училище. Във времето на Османско владичество, ролята на манастира като място за лекуване на болни нараснала. Дори самите турски власти пазели обителта, като изпращали войници да я охраняват, тъй като в нея идвали да се лекуват и семействата на турските управници. Когато през 1657 година българите от родопския край били помохамеданчени, 33 манастира и 218 църкви между Костенец и Станимака, днешен Асеновград, били опожарени и разрушени до основи, като монасите от този район се стекли към манастира „Св. св. Козма и Дамян”. В старинния си вид манастирът съществувал до началото на ХХ век, след което изгорели част от северното и цялото южно крило. \r\nЦелият манастирски комплекс е разположен на три нива, ограден с обща манастирска ограда. Има две църкви – голяма и малка, жилищни постройки, където се намират монашеските килии, гостоприемница, състояща се от стаи за отсядане на поклонници, както и стопански постройки. Извън манастирския комплекс е разположено аязмото. В най-долната част от двора е голямата църква „Св. св. Козма и Дамян”. Тя се счита за една от старите църкви в България. Сведенията за нея датират  от ХV век. Дължината й е 22 метра, а ширината –  8 метра. Представлява кръстовидна, безкуполна постройка с два притвора, като във външния и до днес се пази голямата верига, с която са връзвали болните, идващи в манастира за изцерение. Стенописите в храма на Св. Безсребреници са уникални по своята същност. Те датират от ХVІІ – ХVІІІ век и са дело на видни български зографи. Въпреки опожаряването на манастира и храма, те са се запазили до наши дни. Най-добре съхранен е стенописът  с образа на Св. Архангел Михаил в южната ниша на храма. По-късно, през ХІХ век, когато в манастира живели гръцки монаси, кирилските надписи били заменени с гръцки, а част от стенописите били заличени. При реставрирането на църквата първоначалните стенописи били възстановени, в резултат на което сега могат да се видят и двата пласта фрески по стените. В храма се съхранява частица от св. мощи на Св. безсребреници Козма и Дамян. \r\nТони МИХАЙЛОВ", "date": "2019.07.01", "title": "Пловдив: Кукленският манастир „Св. св. Козма и Дамян“ отбелязва своя храмов празник"}
{"url": "http://www.focus-news.net/news/2019/07/01/2675804/varna-gradsko-sastezanie-demonstratsii-i-prakticheska-konferentsiya-vklyuchva-sedmitsata-na-vodnoto-spasyavane-v-grada.html", "text": "С редица събития, сред които Градско състезание за действащи спасители, демонстрации и практическа конференция ще се проведат до петък в рамките на Седмицата на водното спасяване във Варна. Събитието се организира за поредна година от Българския Червен кръст (БЧК). Това съобщи  по време на пресконференция представителят на Областния съвет на БЧК Вили Цеков, предаде репортер на  Радио „Фокус“ – Варна . По думите му първото събитие е насрочено за 10.00 часа на 2 юли в Музея по история на медицината. Там ще се проведе открит урок с деца от Варна. В него ще бъдат презентирани опасностите, които дебнат в морската вода и начинът те да се преодоляват. От 11.00 часа в същия ден, на градския плаж под Басейн „Приморски“ще има демонстрация по водно спасяване от професионалните спасители там. Вили Цеков обясни, че ще бъдат показани всички действия за предотвратяване и овладяване на инцидент.  \r\nПрограмата продължава на 3-ти юли, отново в Музея по история на медицината, където ще се проведе Научно-практическа конференция по водно спасяване. Тези конференции се провеждат вече за 12-та година. В тях вземат участие най-различни професионалисти в сферата на медицината и спасяването. Изданието този път е посветено на Лаврентий Силов – доайен на водното спасяване във Варна и България. Ще бъдат излъчени филмите „Зелените дяволи“ и „Учителят“. Ще бъде представена и последната книга на Лаврентий Силов, издадена през 2019 година – „Ръководство за хватки във водното спасяване за спасители“. От 11.30 часа в същия ден, на плажа в „Камчия“ също ще има демонстрация по водно спасяване. Тя ще представлява инцидент с давещ се в зоната по отговорност на спасителния пост, и действия на спасителя за преодоляване на ситуацията.  \r\nНа 4 юли, от 11.00 часа, на плаж в „Златни пясъци“ ще се проведе поредна демонстрация по водно спасяване, в която ще се включат спасители от 28-те поста в курорта. От 18.-- часа на градския плаж във Варна ще бъде проведено за 10-ти път Градско първенство по водно спасяване за действащи спасители. Надпреварата е възстановена през 2008 година. Чрез събитието ще бъде подобрена комуникацията между спасителите. По думите на Вили Цеков от няколко години спасители от курорта „Слънчев бряг“, Приморско, „Албена“ и „Камчия“ се включват активно. В състезанието ще участват и жени спасителки. Тази година във Варна те са 7-8. Според Вили Цеков,  има и представителки на нежния пол, които искат да спасяват на море. „Аз съм много горд, защото те показват характер, не са с най-добрите плувни умения, но правят най-доброто, по-отговорни и по-внимателни са от мъжете“, обясни той. В последния ден от Седмицата на водното спасяване, от 11.00 часа на плажа „Св. Илия“ ще се проведе и последната демонстрация по водно спасяване. \r\nДиана СТОЕВА", "date": "2019.07.01", "title": "Варна: Градско състезание, демонстрации и практическа конференция включва Седмицата на водното спасяване в града"}
{"url": "http://www.focus-news.net/news/2019/07/01/2675806/varna-pozhar-e-unishtozhil-85-dka-s-pshenitsa-v-zemlishteto-na-s-manastir.html", "text": "Пожар е унищожил 85 дка с пшеница в землището на с. Манастир. Това съобщиха от  ОДМВР-Варна . На 30.06. т.г., около 18:50 часа, е постъпил сигнал за пожар в нива с житни насаждения, намираща се в землището на с. Манастир. Няма пострадали хора. Предполагаемата причина за възникване на инцидента е техническа неизправност на трактор и образувала се искра.", "date": "2019.07.01", "title": "Варна: Пожар е унищожил 85 дка с пшеница в землището на с. Манастир"}
{"url": "http://www.focus-news.net/news/2019/07/01/2675799/lovech-okrazhniyat-sad-ostavi-v-aresta-31-godishniya-mazh-obvinen-za-prichinyavane-na-smartta-na-peshehodka-v-selo-balgarski-izvor.html", "text": "Окръжният съд остави в ареста 31-годишния мъж инициали Х.Г.Д., обвинен за причиняване на смъртта на пешеходка в село Български извор. Това съобщиха от пресцентъра на  Съда . Той е обвинен, че на 27 юни в село Български извор при ПТП е причинил смъртта на 52-годишна пешеходка. \r\nСпоред съда от представените доказателства може да се направи обосновано предположение, че Х.Г.Д е извършил престъплението, за което е обвинен. Тъй като е налице реална опасност той да се укрие, с оглед на това, че е напуснал местопроизшествието, след извършване на деянието, съдът прецени, че обвиняемият трябва да остане с най-тежката мярка за неотклонение. Решението може да бъде обжалвано в 3-дневен срок пред Апелативен съд – Велико Търново.", "date": "2019.07.01", "title": "Ловеч: Окръжният съд остави в ареста 31-годишния мъж, обвинен за причиняване на смъртта на пешеходка в село Български извор"}
{"url": "http://www.focus-news.net/news/2019/07/01/2675796/aleksandar-nenkov-gerb-krayniyat-srok-za-vavezhdane-na-targovskata-eksploatatsiya-na-tol-sistemata-shte-bade-ne-po-kasno-ot-1-mart-2020-g.html", "text": "Крайният срок за въвеждане на търговската експлоатация на тол системата ще бъде не по-късно от 1 март 2020 г. Това каза на брифинг народният представител от ГЕРБ Александър Ненков, предаде репортер на  Агенция „Фокус“ . „На днешния брифинг искаме да информираме за законопроект за изменение и допълнение на Закона за пътищата, който току-що внесохме и който касае тол системата. От 16 август по сега действащата нормативна уредба трябваше да започне т.нар. търговската и техническа експлоатация за системата за тежкотоварните превозни средства над 3.5 тона“, обясни Ненков.  \r\nТой посочи, че във връзка с притесненията, които са изказали превозвачите относно тарифирането, е взето решение от 16 август да се даде старт само на техническата част на системата, а не по-късно от 1 март 2020 г. да започне реалното събиране на таксите. „Това го правим в унисон с проведените срещи с превозвачите, за да се намери необходимия консенсус за тарифирането, както и за обхвата на пътищата“, обясни народният представител. \r\nНенков припомни, че на този етап обхватът на тол системата включва магистралите, пътищата от първи клас и част от второкласните пътища. „Породиха се и притеснения от гледна точка на това как едно тарифиране би се отразило на превозвачите от гледна точка на стоки от първа необходимост и опасенията, че някои от тях биха завишили своите стойности. Поради тази причина през следващите няколко месеца всичко това ще бъде изчистено и се надявам да се намери необходимия баланс и доверие между двете страни – държавата и АПИ, от една страна, и превозвачите, от друга“, обясни Ненков. \r\nТой обясни, че крайният срок за въвеждане на търговската експлоатация на тол системата ще бъде не по-късно от 1 март 2020 г. „Това е краен срок, в който ако системата заработи технически на достатъчно добро ниво и ако се постигне по-бързо необходимият компромис между двете страни, то тя може да стартира и много по-рано от тази дата. Но за всеки случай сме дали един краен срок, който няма да бъде повече удължаван“, подчерта Ненков \r\nЦветилена СИМЕОНОВА", "date": "2019.07.01", "title": "Александър Ненков, ГЕРБ: Крайният срок за въвеждане на търговската експлоатация на тол системата ще бъде не по-късно от 1 март 2020 г."}
{"url": "http://www.focus-news.net/news/2019/07/01/2675802/sliven-predupreditelna-stachka-zapochnaha-meditsinski-sestri-v-grada.html", "text": "Предупредителна стачка започнаха от тази сутрин медицински сестри в Сливен, предаде репортер на  Радио „Фокус“ – Сливен . Те спряха работа за един час. Около 20 сестри излязоха от 8.00 до 9.00 часа пред главния вход на МБАЛ „Д-Р Иван Селимински“ със сини ленти на реверите, за да изразят за пореден път своето недолство от проблемите  в здравеопазването и да поискат достойно заплащане за труда си. По време на стачката, онези, които по график са на работа, останаха на работните си места, но без да изпълняват служебните си задължения, освен при спешен случай. \r\nСпоред един от организаторите на протеста - Надежда Маргенова, утре предстои среща с работодателя, за да се уточнят условията за безсрочната ефективна стачка от 11 юли, ако исканията на сестрите не бъдат чути. По думите й досега ръководството на лечебното заведение не ги е заплашвало или по някакъв начин възпрепятствало да провеждат протестните и стачните си действия. „Очаквам, че ще се възползват от законовите начини да оспорват законността на стачката, но само толкова“, допълни тя. \r\nДо 10 юли сестрите ще спират работа за по един час всеки ден. Протестиращите получиха подкрепа за своите искания от Асоциацията на медицинските сестри, представители на учителското съсловие и пациенти. \r\nЛюдмила ЙОРГОВА", "date": "2019.07.01", "title": "Сливен: Предупредителна стачка започнаха медицински сестри в града"}
{"url": "http://www.focus-news.net/news/2019/07/01/2675809/pazardzhik-asarel-medet-ad-zapochva-parviya-etap-ot-lyatnata-si-stazhantska-programa.html", "text": "Започна 15-ото издание на лятната стажантска програма на „Асарел-Медет“, съобщиха от отдел „Комуникации“ на  дружеството . Нели Мърхова – изпълняващ длъжността директор „Човешки ресурси“ в „Асарел-Медет“, приветства с „Добре дошли в „Асарел“ 12 млади специалисти, които през този първи етап на програмата стават част от екипите на отделите „Минно инженерство“, „Качествен контрол“, „Информационни и телекомуникационни технологии“, „Персонал“, „Достави и логистика“, „Счетоводство“, „Управление на паричния поток и риска“ и „Инженеринг на ремонта“. Сред стажантите са студенти от водещи български университети – МГУ „Св. Иван Рилски“, СУ „Св. Климент Охридски“, Технически университет-София, Университет по национално и световно стопанство, Стопанска академия „Д. Ценов”- Свищов и други. Вторият етап ще се проведе през месец август, когато към стажантите от първия етап ще се присъединят и други млади и амбициозни студенти, изучаващи специалности в областите на минното дело, електро и машиностроенето, автоматизацията, информационните технологии, икономиката и други. През 2004 година компанията започва своята Стажантска програма с 15 участници, като през годините постепенно броят им се увеличава и след приключване на Стажантска програма 2019 година броят на участвалите студенти ще надхвърли 670. 120 от тях вече работят в дружеството. За наставници на стажантите се определят най-опитните специалисти, които да покажат естеството на работа, фирмената ни култура и да ги въведат в работната атмосфера на дружеството.", "date": "2019.07.01", "title": "Пазарджик: „Асарел-Медет“ АД започва първия етап от лятната си стажантска програма"}
{"url": "http://www.focus-news.net/news/2019/07/01/2675811/api-ogranichava-se-dvizhenieto-na-tezhkotovarni-avtomobili-nad-12-t-po-avtomagistrala-trakiya-ot-km-11-do-km-16-v-posoka-burgas-za-oblekchavane-na-trafika.html", "text": "За облекчаване на движението по автомагистрала „Тракия“ в посока Бургас в участъка от км 11 до км 16, където се извършват ремонтни дейности, по искане на МВР, ще се ограничава движението на тежкотоварни автомобили над 12 тона. Това съобщиха от пресцентъра на  Агенция „Пътна инфраструктура“ .  \r\nТежкотоварните автомобили ще се пропускат временно в интервали от 30 минути.", "date": "2019.07.01", "title": "АПИ: Ограничава се движението на тежкотоварни автомобили над 12 т по автомагистрала „Тракия“ от км 11 до км 16 в посока Бургас за облекчаване на трафика"}
{"url": "http://www.focus-news.net/news/2019/07/01/2675810/dimitar-madzharov-obshtina-burgas-dzhulay-morning-se-prevarna-v-edin-praznik-posreshtaneto-na-slantseto-beshe-praznik-za-zhitelite-i-gostite-na-grada-zashtoto-vremeto-beshe-s-nas.html", "text": "жулай Морнинг се превърна в един празник, посрещането на слънцето беше празник за жителите и гостите на Бургас, защото времето беше с нас.  Това каза за  Радио „Фокус” – Бургас  Димитър Маджаров, директор на Общинско предприятие „Летен театър, фестивали и концерти“ в Община Бургас. „Самите групи и изпълнители бяха на изключително професионално ниво“, каза още той. Димитър Маджаров отправи своите благодарности към хората, които са били на Джулай морнинг, за да се забавляват, да посрещнат изгрева, да послушат хубава музика и да бъдат съпричастни. „Благодаря на всички за доброто отношение и за това, че нямахме никакви проблеми, благодаря и полиция, жандармерия, обществен ред и на спасителите, които също подсигуриха спокойствието на присъстващите“, каза още той добави, че за щастие не се е наложило да се ползват техните услуги.  \r\n„Времето премина в духа на приятелство, добра атмосфера. Финалът беше наистина хубав, някъде около 05.40 часа, когато изгря слънцето и хората пяха култовата песен „Джулай морнинг“. Когато хората си разотиваха в този час, интересно беше как паркът беше изключително пълен. След приятната прекарана вечер, всеки един от присъстващите започна седмицата си, а и месеца, с едно позитивно настроение“, посочи Маджаров и заяви, че са успели бързо да реагират и благодарение на хората, поддържащи чистотата, в 08.30 часа плажната ивица е била в отлично състояние. „Присъстваха хора от всякакви възрасти, мостика беше пълен, на плажната ивица беше наситено от хора, които слушаха музика, танцуваха и създаваха изключително приятно настроение“, обясни Димитър Маджаров. \r\nДеница ДИМИТРОВА", "date": "2019.07.01", "title": "Димитър Маджаров, Община Бургас: Джулай Морнинг се превърна в един празник, посрещането на слънцето беше празник за жителите и гостите на града, защото времето беше с нас"}
{"url": "http://www.focus-news.net/news/2019/07/01/2675807/dots-d-r-hristo-popov-naimban-prof-bozhidar-dimitrov-ne-mozheshe-da-se-vpishe-v-predvaritelno-zadadeni-ramki-ili-klisheta.html", "text": "Проф. Божидар Димитров не можеше да се впише в предварително зададени рамки или клишета. Това каза директорът на Националният археологически институт с музей при БАН доц. д-р Христо Попов на събитието, организирано от НИМ за отбелязване на 1 година от кончината на проф. Божидар Димитров, предаде репортер на  Агенция „Фокус“ . „Той с позиция и поведение оставяше хората да реагират и да изградят своя собствена позиция, благодарение на неговата харизма и силно човешко присъствие“, каза още доц. д-р Попов. „Независимо дали подкрепяше една или друга позиция, мисля, че Божидар беше изпреварил времето си и виждайки по-напред и провокираше да се запазят конкретни национални ценности. За много неща той беше останал в едно друго време и поне за мен манталитета и поведението му до голяма степен беше човек, отговарящ на възрожденските стандарти“, допълни Попов.  \r\nАкад. Васил Гюзелев коментира, че Божидар Димитров е бил негов възпитаник, колега и истински приятел. „Божидар Димитров е голяма личност с национално значение. Една от онези личности, които със своя живот и творчество оставят значима следа в историята на съвременна България като историк, популяризатор и духовен наставник и преди всичко като човек“, каза още той.  \r\nТеодора ПАТРОНОВА", "date": "2019.07.01", "title": "Доц. д-р Христо Попов, НАИМ–БАН: Проф. Божидар Димитров не можеше да се впише в предварително зададени рамки или клишета"}
{"url": "http://www.focus-news.net/news/2019/07/01/2675813/sport-darbi-kaunti-pusna-lampard-da-pregovarya-s-chelsi.html", "text": "Футбол: Ръководството на Дарби Каунти освободи Франк Лампард от треньорските му задължения в следващите няколко дни, за да може той да преговаря с Челси. Днес Лампард трябваше да се яви в базата на клуба за началото на подготовката на тима за новия сезон. Това обаче няма да се случи, информират от Дарби Каунти. От клуба също уточниха, че в момента, в който стане ясно, че Лампард ще поеме Члеси, ръководството ще започне да търси негов заместник.", "date": "2019.07.01", "title": "Спорт: Дарби Каунти пусна Лампард да преговаря с Челси"}
{"url": "http://www.focus-news.net/news/2019/07/01/2675814/veliko-tarnovo-natsionalniyat-peshehoden-poklonnicheski-pohod-svetiyat-pat-koyto-shte-premine-po-patya-na-moshtite-na-sv-yoan-rilski-do-rilskiya-manastir-tragna-ot-grada.html", "text": "Националният пешеходен поклоннически поход „Светият път“, който ще премине по пътя на мощите на Св. Йоан Рилски до Рилския манастир, тръгна от града. Участниците в него бяха изпратени лично от кмета на Общината инж. Даниел Панов, който се включи и в сутрешната им литургия, предаде репортер на  Радио „Фокус“ – Велико Търново . Богослужението се проведе в катедралния храм „Рождество на Света Богородица“ и в него освен поклонниците, взеха участие и десетки миряни. „На добър път“ пожела градоначалникът на инициативата и благодари на нейните организатори, че популяризират Велико Търново. Той подчерта, че маршрутът, който предстои да бъде преминат, наистина е духовен път и призова всички поддръжници на идеята да я предават на своите деца. „Надявам се, че с годините тя ще придобие много по-широка популярност и, че във всички общини, които участват в нея ще има повече вярващи хора. И най-важното – тя ще ни помогне да запазим християнската вяра, която винаги е била подкрепата на българския народ в трудните моменти“, каза още инж. Панов.  \r\nЕвгени Коев, един от организаторите на похода, припомни, че днес,  след 550-годишно прекъсване, от Търново тръгва първата процесия, която ще премине по целия път на мощите на Св. Йоан Рилски. „Благодаря на всички, които с мисли, с молитва или с присъствие подпомогнаха през последните осем месеца на нашия усилен труд. Ние успяхме да учредим Национален инициативен комитет, в който участват хора от всички градове и повечето населени места, през които ще премине „Светият път“.  Благодаря и на всички, които се отзоваха, за да успеем да организираме изложба, посветена на похода, в повече от 15 населени места, както и на тези, които ни подкрепят дори само с вяра в нас“, допълни още Коев. Той уточни, че в днешния ден започва изграждането на своеобразен мост между историческата столица Търново и духовният център на страната – Рилския манастир. \r\n15 са поклонниците, които тръгват днес от Търново. Начинанието е благословено от Светия синод, а службата днес води лично търновския митрополит Негово високопреосвещенство Григорий. Постоянната група, която ще премине по целия път от Велико Търново до Рилския манастир, ще е от около 50 човека, като повечето от тях ще се присъединяват само за определена част от тура. Очакват се общо над 1500 души. Походът тръгва на 1-ви юли и ще пристигне в края на месеца – на 30-ти. Километрите са общо около 570, а средно на ден ще се върви между 10 и 30 км. Местата за нощуване са много разнообразни – хижи, хотели, частни домове. Населените места са над 70, които са разпределени в 4 епархии, 19 общини и 9 административни области. \r\nЛуиза ТРАНЧЕВА", "date": "2019.07.01", "title": "Велико Търново: Националният пешеходен поклоннически поход „Светият път“, който ще премине по пътя на мощите на Св. Йоан Рилски до Рилския манастир, тръгна от града"}
{"url": "http://www.focus-news.net/news/2019/07/01/2675812/haskovo-3-godishno-dete-blasna-s-avtomobil-72-godishna-zhena-postradalata-e-s-opasnost-za-zhivota.html", "text": "3-годишно дете блъсна с автомобил 72-годишна жена. Съобщиха от  ОДМВР-Хасково . Жената е с ампутиран крак и опасност за живота. На 29 юни в 18.50 часа, пред блок на булевард „Васил Левски“ в Хасково е станало произшествие с лек автомобил „Ауди“, собственост на 25-годишен младеж. Колата била оставена с поставен ключ в контакта и в нея се качило 3-годишно момче. То завъртяло ключа и привело колата в движение, при което е ударило стоящата пред блока жена. Образувано е досъдебно производство.", "date": "2019.07.01", "title": "Хасково: 3-годишно дете блъсна с автомобил 72-годишна жена, пострадалата е с опасност за живота"}
{"url": "http://www.focus-news.net/news/2019/07/01/2675808/politico-timermans-boyko-borisov-i-izkustvoto-na-pregovorite-zad-kulisite.html", "text": "Видео на страницата на българския премиер в социалната мрежа „Фейсбук“ предложи поглед на разговорите, които обикновено се провеждат зад кулисите, пише европейската редакция на авторитетното издание  POLITICO , представено без редакторска намеса. \r\nКъсно в неделя вечерта, в разгара на среща на върха на ЕС, кандидатът за председател на Европейската комисия Франс Тимерманс и българският премиер Бойко Борисов се срещнаха за приятелски разговор. Тимерманс, холандски социалдемократ, търсеше подкрепа за кандидатурата си за председател; Борисов се възползва от възможността да подчертае какво иска България от Брюксел. \r\nРазговорът им предложи рядък поглед върху начина, по който се водят тези разговори, както се излъчваше на страницата на българския лидер в социалната мрежа „Фейсбук“ - докато Тимерманс не предложи да се преустанови излъчването. \r\nБорисов е член на дясноцентристката Европейска народна партия (ЕНП), доминиращата политическа сила на континента от десетилетия. Но Манфред Вебер, кандидатът на ЕНП за председател на Европейската комисия не успя да получи подкрепа, което накара германския канцлер Ангела Меркел  да предложи сделка, която да даде поста на Тимерманс. Тази идея не се понрави на много лидери на ЕНП, но Борисов изглеждаше отворен за разговори. \r\n\"В момента се прави компромис - Вебер ще поеме парламента и Вие ще вземете Комисията, така че исках да чуя от вас\", каза Борисов пред холандеца, след като се поздравиха с прегръдка в дипломатическата мисия на България в ЕС. \"Работихме чудесно през годините.\" \r\nТимерманс кимна в знак на съгласие, повтаряйки българската дума за прекрасно - \"прекрасно.\" \r\nТогава Борисов представи списък с \"това, което е важно за нас\" - включително плановете за международен газов хъб в България, желанието на София да се присъедини към Шенгенската зона на ЕС и наблюдението на ЕС, която следи усилията на България за борба с корупцията (което българското правителство се надява Брюксел да приключи). \r\n\"Исках да Ви видя да обсъждате тези неща\", каза Борисов пред Тимерманс. \r\nВъпреки че Тимерманс не е член на политическото му семейство, Борисов - бивш бодигард и пожарникар, който доминира в българската политика - предполага, че това няма да бъде пречка. \r\n\"Кой ще надделее в този случай не е от такова значение. Честно казано, Вебер има дългогодишен опит в парламента, докато Вие имате повече опит в Комисията, като първи вицепрезидент\", каза Борисов. \r\n\"Има някои държави-членки на ЕС в Централна и Източна Европа, които имат известни опасения, но аз им казах, че вярвам във Вашата почтеност,\" добави Борисов, очевидно позовавайки се на критики от страни като Унгария и Полша, които са обвинявани от Тимерманс за отстъпление от върховенството на закона. \r\nБорисов заяви, че е обсъдил кои трябва да получат най-високите постове в ЕС с Меркел, както и с лидерите на Испания, Франция и Холандия. \r\n\"Днес ние разговаряхме с Педро (Санчес), Еманюел (Макрон), (Марк) Рюте, Ангела (Меркел) и други колеги, че е много по-добре да се излезе с решение, отколкото да се упорства\", каза той. \r\nТимерманс отговори: \"Да, съгласен съм. Мисля, че винаги сме работили много добре. Винаги съм бил откровен и честен с Вас и винаги съм изразявал възхищението си от това, което правите в борбата срещу организираната престъпност във Вашата страна. Имаме много откровени дискусии. Това е основата, на която ценя нашето приятелство. \" \r\nТогава Тимерманс се обърна към камерата. \"Не съм сигурен, че трябва да записваме всичко това\", каза той. \r\nВ този момент излъчването прекъсна.   Юлиян Марков", "date": "2019.07.01", "title": "POLITICO: Тимерманс, Бойко Борисов и изкуството на преговорите зад кулисите"}
{"url": "http://www.focus-news.net/news/2019/07/01/2675815/varna-za-10-ta-poredna-godina-gradat-shte-e-domakin-na-sastezanieto-mlad-spasitel.html", "text": "За 10-та поредна година градът ще е домакин на състезанието „Млад спасител“, организирано от Българския червен кръст, което ще се проведе между 7 и 9 август.  Това съобщи на пресконференция днес Вили Цеков от Водноспасителната служба към БЧК, предаде репортер на  Радио „Фокус“ – Варна . По думите му, в надпреварата се очаква да се включат участници от цялата страна. През миналата година в състезанието са участвали над 200 души, сред които дори представители от отдалечени от морето градове като Благоевград, София, Смолян и Велико Търново. Участниците са разпределени в четири възрастови групи – от 12 до 14 години, от 14 до 17 години, от 15 до 17 години и над 18 години. Състезанието започва непосредствено след Маратона „Галата“ – Варна на басейн „Приморски“ и на градския плаж. В него са включени шест дисциплини. Амбицията на организаторите е то да бъде инкубатор за спортисти, които да върнат славата на България от времената на плувци като Илиян Русев и Димитър Статев. Откриването ще се състои на 7-ми август на градския басейн. Миналата година са раздадени над 440 медала, допълни Вили Цеков. \r\nДиана СТОЕВА", "date": "2019.07.01", "title": "Варна: За 10-та поредна година градът ще е домакин на състезанието „Млад спасител“"}
{"url": "http://www.focus-news.net/news/2019/07/01/2675816/milen-dulev-kmet-na-obshtina-belene-vsyaka-godina-se-uvelichava-broyat-na-horata-koito-posreshtat-yulskoto-utro-v-belene.html", "text": "Всяка година се увеличава броят на хората, които посрещат юлското утро в Белене. Това каза за  Радио „Фокус“  Милен Дулев, кмет на Община Белене, по повод състоялото се в града посрещане на юлското утро на брега на река Дунав. ,,В неделя на 30 юни имахме организирано посрещане на ритуала по юлското утро July morning. Имаше три групи, едната от Белене, другата от Плевен и третата от Пловдив. Съставите изнесоха четиричасов концерт по случай посрещането на юлското утро.  Музиката звуча до около 01.00 часа и след това желаещите посрещнаха утрото“, каза Милен Дулев. ,,Четири години работим по въпроса за посрещане на това утро, от две години вече е официално. Всяка година се увеличава броят на хората, които посрещат юлското утро в Белене. Посрещането е на мястото, където се съчетават природен парк ,,Персина“, крепостта ,,Димум“ и крайдунавския парк в рамките на града.  Това е едно от малкото места, където има съчетание на природен парк, крепостта и реката“, каза още Милен Дулев. Той припомни, че на 29 юни в града се състояха и поредица от събития по повод Деня на река Дунав.  \r\nВиолета КРЪСТЕВА", "date": "2019.07.01", "title": "Милен Дулев, кмет на Община Белене: Всяка година се увеличава броят на хората, които посрещат юлското утро в Белене"}
{"url": "http://www.focus-news.net/news/2019/07/01/2675817/angel-georgiev-nablyudavasht-prokuror-po-sluchaya-sas-zadarzhanite-55-kg-narkotitsi-izvarsheni-sa-mnogo-deystviya-po-razsledvaneto-v-ramkite-na-vcherashniya-den.html", "text": "Извършени са много на брой действия по разследването в рамките на вчерашния ден. Това каза пред журналисти наблюдаващия прокурор по случая със задържаните 55 кг наркотици Ангел Георгиев, предаде репортер на  Радио „Фокус“ – Бургас . „Имаше пълно взаимодействие от страна на Окръжна прокуратура – Бургас и органите на МВР, като на лицето бе повдигнато обвинение. За престъплението с цел разпространение на наркотици се предвижда наказание лишаване от свобода от 5 до 15 години и глоба от 20 000 до 100 000 лева. За второто престъпление, а именно - управляване на моторно превозно средство след употреба на наркотични вещества, се предвижда до 5 години лишаване от свобода, но то е извършено в условията на съвкупност с държането на наркотичните вещества и при определяне впоследствие на наказанието от страна на съда, то ще бъде групирано и ще бъде определено най-тежкото“, добави Георгиев. По думите му са назначени всички необходими експертизи, като предстои определяне на точното количество и окончателната цена на наркотичното вещество, след което предстои прецизиране на обвиненията и внасяне на делото в Бургаския окръжен съд за разглеждането му по същество. \r\nМария КУРТЕВА", "date": "2019.07.01", "title": "Ангел Георгиев, наблюдаващ прокурор по случая със задържаните 55 кг наркотици: Извършени са много действия по разследването в рамките на вчерашния ден"}
{"url": "http://www.focus-news.net/news/2019/07/01/2675819/kyustendil-rilskata-sveta-obitel-otbelyazva-550-godini-ot-vrashtaneto-na-moshtite-na-sveti-ivan-rilski-v-manastira.html", "text": "Рилската света обител отбелязва 550 години от връщането на мощите на Свети Иван Рилски в манастира. Това съобщи за  Радио „Фокус” – Кюстендил  игуменът на Рилската света обител – Адрианополски епископ Евлогий. В Рилския манастир  е отслужена тържествена Архиерейска света Литургия. Имало е хорове от България и от Румънската православна църква. „С много молитва, с много вяра, с благодарност към Бога и светеца отбелязваме тази голяма годишнина”, каза Адрианополски епископ Евлогий. В първия ден на месец юли всяка година Българската православна църква чества небесния покровител на българския народ Св. Йоан Рилски Чудотворец с празника, отбелязващ пренасянето на светите му мощи в Рилската света обител. Тази година се навършват 550 години от това знаменателно събитие. \r\nВенцеслав ИЛЧЕВ", "date": "2019.07.01", "title": "Кюстендил: Рилската света обител отбелязва 550 години от връщането на мощите на Свети Иван Рилски в манастира"}
{"url": "http://www.focus-news.net/news/2019/07/01/2675818/abv-shte-dade-preskonferentsiya-v-tsentralata-na-partiyata-na-2-yuli.html", "text": "АБВ ще даде пресконференция на 2 юли след заседание на ИБ на партията и политически съвет на „Коалиция за България“. Това съобщиха от пресцентъра на  ПП АБВ . Събитието ще се проведе от 14.00 часа в централата на партията на улица „Врабча“ 23. Участие ще вземат председателят на ПП АБВ Румен Петков, зам.-председателят на партията Любомира Ганчева и доц. Георги Кючуков – член на ИБ на ПП АБВ. \r\nТемите, които ще бъдат обсъдени, са:  \r\n- Оскъпяване на електричеството, което плащаме – и ние потребителите и българския бизнес; \r\n- Участието на партиите от „Коалиция за България“ в предстоящите местни избори; \r\n- Липсата на политика на страната ни в заседанията на ПАСЕ; \r\n- Безусловната подкрепа на България към Северна Македония и претенциите на последната към нашата история и култура.", "date": "2019.07.01", "title": "АБВ ще даде пресконференция в централата на партията на 2 юли"}
{"url": "http://www.focus-news.net/news/2019/07/01/2675820/pernik-za-chetvarta-poredna-godina-obshtinata-organizira-pastra-lyatna-programa-za-nay-malkite-zhiteli-na-grada.html", "text": "За четвърта поредна година Общината организира пъстра лятна програма за най-малките жители на града. Това съобщиха от пресцентъра на  Община Перник . Програмата ще премине под мотото „Лято, здравей!“ и ще бъде през месеците юли и август. \"Всички деца, които ще си останат през лятото в Перник, ще имат  възможност да се забавляват на открито в творчески работилници, с музика, танци и изобразително изкуство, а всички културни институти ще бъдат ангажирани и ще работят предимно за тях\", посочи зам.-кметът по култура и образование  Севдалина Ковачева. Едни от забавленията, които привличат най-голям интерес, са откритите читални на Регионалната библиотека. Там децата се запознават с работата на библиотеката и с нейния богат архив. В Регионалния исторически музей пък се организират уроци по родолюбие, които разказват интересни факти за историята на пернишкия край. Всяка събота и неделя в салона на театъра в Перник пък има безплатни прожекции на анимационни филми. Всеки ден през седмицата програмата на ОДК продължава с прожекции под мотото „Сподели с приятели любимия си филм“ .Сред интересните инициативи са и посещенията на интересни забележителности в града. Художествената галерия ще представи чрез мултимедийна презентация картините от фонда си, а на всички, които ще участват във ваканционния отдих, ще бъде дадена възможност за изработване на копие на избрана от тях картина.", "date": "2019.07.01", "title": "Перник: За четвърта поредна година Общината организира пъстра лятна програма за най-малките жители на града"}
{"url": "http://www.focus-news.net/news/2019/07/01/2675821/ek-ot-dnes-se-prilaga-nova-sistema-na-es-za-razreshavane-na-danachni-sporove-mezhdu-darzhavite-chlenki.html", "text": "Новите правила, който влизат в сила днес, ще улеснят живота на предприятията и гражданите, сблъскали се със затруднения във връзка с двойното данъчно облагане, и ще им дадат значително по-голяма данъчна сигурност, информират от  представителството ма ЕС в България . \r\nНовата система ще спомогне за намиране на решения на данъчните спорове между държавите членки, които могат да възникнат при тълкуването и прилагането на международни споразумения и конвенции, предвиждащи премахване на двойното данъчно облагане. Според оценки в момента в ЕС има висящи 2000 такива спора, 900 от които датират отпреди повече от 2 години.  \r\nМеханизмът ще позволи на предприятията и гражданите да разрешават по-бързо и по-ефективно споровете във връзка с данъчни спогодби, и най-вече споровете във връзка с двойното данъчно облагане — сериозна пречка пред предприятията и физическите лица, която поражда несигурност, ненужни разходи и проблеми с паричните потоци. Същевременно с новата директива се внася повече прозрачност около данъчните спорове в ЕС.  \r\nНовата директива се прилага за жалби, подадени от 1 юли 2019 г. нататък, по спорове във връзка с доходите или капитала, получени през дадена данъчна година, започваща на 1 януари 2018 г. или след тази дата. Компетентните органи могат също да се съгласят да прилагат директивата по отношение на всяка жалба, подадена преди тази дата, или по отношение на предходни данъчни години.", "date": "2019.07.01", "title": "ЕК: От днес се прилага нова система на ЕС за разрешаване на данъчни спорове между държавите членки"}
{"url": "http://www.focus-news.net/news/2019/07/01/2675823/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  отново ще проследим актуалните теми за Община Петрич. Петричкият манастир „Св. Петка“ е разположен в северното подножие на планина Беласица и в западните покрайнини на град Петрич. Още подробности за него научаваме от колегата Ливия Нинова. Сдружение „Млад планинар“ провежда теоритични и практически занимания с цел въвеждането на децата в основите на планинарството. Основната цел е да се популяризира туризма сред децата и младежите, като се организират занятия по програма, преходи и лагери сред природата. Какви походи и преходи предстоят на Сдружението през летния сезон, както и проявяват ли интерес децата към планинския туризъм, ще попитаме председателя на Сдружението – Гергана Сандъкчиева. Заедно с Вас днес ще пътуваме и до приказното село Камена и неговата „Великденска църква“. Ще ви представим и повече информация за подготовката за изграждането на паметник на репресираните в Петрич. Очакваме и Вас на телефоните в студиото: 0885 303 373 и 073/ 88-55-81, или на e-mail: pirin@focus-news.net, за да коментирате всичко, което Ви интересува, по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна община Петрич. \r\nПредаването „Петрич – древен и вековечен“ се излъчва на честотите на Радио „Фокус“ – Пирин  от 15.00 до 16.00 часа всеки понеделник, с водещ Натали Стефанова.", "date": "2019.07.01", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/07/01/2675822/blagoevgrad-obshtinata-organizira-kampaniya-za-izvozvane-na-opasni-otpadatsi.html", "text": "Общината организира кампания за събиране на опасни отпадъци от домакинствата. Тя ще бъде в рамките на два дни - 8 и 9 юли. Това съобщиха от пресцентъра на  Община Благоевград . За целта се организира мобилно извозване на отпадъци от няколко пункта в града. Безплатно ще се приемат живак и живаксъдържащи уреди, лакове и бояджийски материали, домакински препарати и химикали, мастила и замърсени опаковки, фармацевтични продукти с изтекъл срок на годност. \r\nНа 8 юли от 10.00 до 12.30 часа отпадъците ще се приемат на паркинга на улица „Скаптопара“ 1, а от 13.00 до 16.00 часа кампанията ще продължи на паркинга пред магазин „Аско Деница“ в квартал „Грамада“. \r\nНа 9 юли от 10.00 до 12.30 часа специално оборудван микробус ще приема отпадъци на паркинга на улица „Свобода“ и ул. „Симеон Радев“. От 13.00 до 16.00 часа същия ден отпадъци могат да бъдат предавани в квартал „Струмско“, при уширението на ул. „Битоля“. Кампанията е насочена към домакинствата в Благоевград и не обхваща физически и юридически лица, извършващи търговска дейност. \r\nЧрез реализиране на кампанията се цели жителите на община Благоевград бъдат улеснени, а околната среда да бъде защитена от вредното влияние на горепосочените отпадъци.", "date": "2019.07.01", "title": "Благоевград: Общината организира кампания за извозване на опасни отпадъци"}
{"url": "http://www.focus-news.net/news/2019/07/01/2675830/dobrich-42-godishen-mazh-poluchi-prisada-ot-6-mesetsa-zatvor-i-globa-5000-lv-za-darzhane-na-narkotitsi-s-tsel-razprostranenie.html", "text": "42-годишен мъж получи присъда от 6 месеца затвор и глоба 5000 лв. за държане на наркотици с цел разпространение. Това съобщиха от пресцентъра на   Окръжния съд“ в града. По силата на постигнатото споразумение страните приемат за безспорно установено, че на 29 декември 2018г. в с. Оброчище, община Балчик, без надлежно разрешително, подсъдимият е държал с цел разпространение марихуана с общо тегло 330.71 грама, на стойност 1984.26 лева. Наркотичното вещество било открито в офис, в който мъжът работел. Пред съда той е декларирал, че е подписал доброволно споразумението, съгласен е с неговите клаузи и се отказва от по-нататъшното разглеждане на делото по общия ред. Одобреното от Окръжния съд споразумение е окончателно и има последиците на влязла в сила присъда. С отделен съдебен акт е разпоредено иззетите като веществени доказателства наркотични вещества да бъдат унищожени.", "date": "2019.07.01", "title": "Добрич: 42-годишен мъж получи присъда от 6 месеца затвор и глоба 5000 лв. за държане  на наркотици с цел разпространение"}
{"url": "http://www.focus-news.net/news/2019/07/01/2675826/vitseprezidentat-iliyana-yotova-shte-otkrie-v-sofiya-regionalna-akademiya-evropeyskata-perspektiva-za-zapadnite-balkani.html", "text": "Вицепрезидентът Илияна Йотова ще открие в София Регионална академия „Европейската перспектива за Западните Балкани“ във вторник, 2 юли. Събитието е с начален час 17.10 и ще се проведе в зала „Кристал“ на хотел „Силвър хаус“. Организатор е Българско училище за политика „Димитър Паница“. Участниците в академията са от училищата по политика в Албания, Босна и Херцеговина, България, Косово, Черна гора, Северна Македония и Сърбия.", "date": "2019.07.01", "title": "Вицепрезидентът Илияна Йотова ще открие в София Регионална академия „Европейската перспектива за Западните Балкани“"}
{"url": "http://www.focus-news.net/news/2019/07/01/2675827/dobrich-mazh-e-pochinal-v-bolnitsa-sled-kato-e-bil-zatisnat-ot-avtomobila-si-v-selo-bezvoditsa.html", "text": "Мъж от Добрич е починал в болница във Варна, след инцидент, в който е бил затиснат от собствения си автомобил. Това съобщиха от пресцентъра на  Областната дирекция на МВР  в Добрич. Случаят е от 28 юни. На тел. 112 е заявено от гражданин, че в село Безводица, община Балчик, е намерил жител на Добрич, затиснат под лек автомобил, негова собственост. Заедно с друго лице той повдига автомобила, като двамата изваждат затиснатия човек. Същият е в съзнание и се оплаква от в болки в гърдите. Двамата качват в лек автомобил пострадалия и го транспортират до МБАЛ-Добрич. Впоследствие пострадалият е транспортиран до МБАЛ „Света Анна“ във Варна с фрактура на ребра и ключици. По-късно в Районно управление на МВР-Балчик е получено съобщение от дежурен лекар при МБАЛ „Света Анна“, че пострадалият е починал. По случая е образувано досъдебно производство.", "date": "2019.07.01", "title": "Добрич: Мъж е починал в болница, след като е бил затиснат от автомобила си в село Безводица"}
{"url": "http://www.focus-news.net/news/2019/07/01/2675828/sofiya-vav-vrazka-s-visokite-temperaturi-stolichnata-obshtina-organizira-razdavane-na-mineralna-voda-na-chetiri-punkta-na-2-yuli.html", "text": "На 2 юли от 13.00 часа Столична община организира раздаване на минерална вода. Това съобщиха от пресцентъра на  Столична община . Водата ще се раздава на четири пункта – на площадното пространство при храма „Св. Неделя”, на пл. „Орлов мост\" при езерото „Ариана”, на пилоните на Националния дворец на културата и на пл. „Славейков“.  \r\nИнициативата е част от ежегодната кампания на Столична община за предоставяне на вода на гражданите в горещите летни месеци. Водата ще бъде раздавана от служители на Общината до изчерпване на количествата.  \r\nВодата e осигурена от Столична община, направление „Социални дейности и интеграция на хора с увреждания”.", "date": "2019.07.01", "title": "София: Във връзка с високите температури Столичната община организира раздаване на минерална вода на четири пункта на 2 юли"}
{"url": "http://www.focus-news.net/news/2019/07/01/2675829/sliven-v-grada-veche-raboti-avtomobil-za-repatrirane-na-nepravilno-parkirani-koli.html", "text": "В града вече работи автомобил за репатриране на неправилно паркирани коли. Това съобщиха от пресцентъра на  Община Сливен . Първият репатриран автомобил беше извозен до наказателния паркинг, който се намира на бул. „Бургаско шосе“ 8 (бившият зенитен полк). \r\nОт Общинско предприятие „Градска мобилност“ подчертават, че до тази санкция ще се прибягва за автомобили, които при паркирането им затрудняват движението и създават опасност за живота и здравето на всички участници в него. Вдигането на колите ще се случва с екипи на МВР. \r\nНаказателните такси са следните: за репатриран автомобил - 48 лева; при прекратено репатриране в момента на качване на паяка - 24 лева; престой на наказателен паркинг за всеки започнат час - 2 лева.", "date": "2019.07.01", "title": "Сливен: В града вече работи автомобил за репатриране на неправилно паркирани коли"}
{"url": "http://www.focus-news.net/news/2019/07/01/2675825/sds-postat-predsedatel-na-evropeyskata-komisiya-ne-mozhe-i-ne-biva-da-bade-otstapvan-ot-pobeditelite-enp-na-pobedenite-sotsialisti.html", "text": "\"Ние, в Съюза на демократичните сили, не сме съгласни с решението и готовността на лидерите на партии, членки на ЕНП, заради задкулисни договорки да предадат най-важната позиция в Европа на социалистите. Постът председател на Европейската комисия не може и не бива да бъде отстъпван от победителите ЕНП на победените социалисти\". Това се посочва в  позицията на СДС . \r\n\"Това е предателство към избирателите на ЕНП. Тя спечели изборите, но сега доброволно и недалновидно е готова да подари властта на своя основен политически опонент. Обяснението, че дясноцентристката ЕНП ще бъде компенсирана с други два поста, са неприемливи за СДС, защото: Няма по-важен пост от този на председател на Европейската комисия. Той е диригентът на европравителство и в значителна степен определя политиката на Европа; Европа, както и България, имат нужда от дясно управление; Европа има нужда от ускорен икономически растеж; Този приоритет води до развитие на общността в много по-голяма степен от това, което предлагат социалистите. Да, социалните политики са важни, но не са водещи за просперитета на Европа. Най-важен е растежът на икономиката; Съвременният свят се променя много динамично и мястото на Европа, като една от водещите сили, не е запазено. Конкуренцията между ЕС, САЩ, Япония и Китай е огромна и Стария континент не може да става заложник на социалистически експерименти\", посочват от СДС \r\n\"В СДС споделяме и нашите опасения, че г-н Тимерманс не е добър вариант за България, защото: \r\nТой е противник на влизането ни в Шенген и Еврозоната и холандец по националност – от държава, която пречи на присъединяването ни към Шенген; Позицията на СДС винаги е била, че Шенген и Еврозоната са национален приоритет за нашата страна, нейната най-важна кауза в момента. Ако сега ни бъде отнет този шанс, следващият ще бъде след години. Време, безвъзвратно загубено, което ще забави развитието ни; Г-н Тимерманс е защитник на Истанбулската конвенция, която българското общество решително отхвърли\", заявиха от СДС. \r\n\"Независимо, че на конгреса в Хелзинки СДС гласува водещ кандидат на ЕНП да бъде финландецът Стуб, след избирането на г-н Вебер ние твърдо застанахме зад него и продължаваме да го подкрепяме за председател на ЕК, защото Европа е изградена на базата на правила, а не на задкулисни договорки. След като в Лисабонския договор е постановен начинът за излъчване на кандидати за председатели на ЕК, той трябва да се спазва.  \r\nНе бива един президент, та бил той и френският, да отхвърля вече приети правила, защото не отговарят на интересите му в момента\", добавиха от Съюза на демократичните сили. \r\n\"Нашият евродепутат Александър Йорданов, който е с богат политически опит и познава отлично социалистите, не случайно заяви, че няма да подкрепи социалист за председател на еврокомисията. \r\nПризоваваме ръководството на ЕНП, спечелила най-голямата подкрепа и доверие на европейските избори, да постигне съгласие и да излъчи кандидат от партията за председател на Европейската комисия, който да бъде приет от ръководителите на страните-членки на Европейския съвет и да получи необходимата подкрепа в ЕП\", се казва още в позицията.", "date": "2019.07.01", "title": "СДС: Постът председател на Европейската комисия не може и не бива да бъде отстъпван от победителите ЕНП на победените социалисти"}
{"url": "http://www.focus-news.net/news/2019/07/01/2675835/plovdiv-voennosluzheshti-ot-suhopatnite-voyski-unishtozhiha-nevzrivenata-aviobomba-otkrita-v-grada.html", "text": "Военнослужещи от Сухопътните войски унищожиха днес 50-килограмовата авиационна бомба, открита в петък в Пловдив.  Това съобщиха от пресцентъра на   Министерство на отбраната . Невзривеният боеприпас бе унищожен на учебен център „Червен“. Той бе открит на 28 юни при изкопни работи до бл. 151 в ж.к. „Тракия“ в Пловдив и представлява силно корозирала 50-килограмова осколочна авиационна бомба, без взривател и маркировка. Формированието за овладяване и /или преодоляване на последствията от бедствия от състава на 91-и инженерен батальон за обща поддръжка – Пловдив, което обезвреди боеприпаса, е с ръководител старши лейтенант Юлиан Кьолов.", "date": "2019.07.01", "title": "Пловдив: Военнослужещи от Сухопътните войски  унищожиха невзривената авиобомба открита в града"}
{"url": "http://www.focus-news.net/news/2019/07/01/2675834/targovishte-riosv-shumen-sprya-obrazuvaneto-na-nereglamentirano-smetishte-v-selo-slavyanovo.html", "text": "След подаден сигнал в шуменската екоинспекция от жители на с. Славяново, община Попово, за сметище от строителни отпадъци, изхвърлени в дерето на селото, експертите на РИОСВ – Шумен веднага се отзоваха на мястото. Това съобщиха от пресцентъра на  РИОСВ . В присъствието на представител на община Попово и подателя на сигнала те констатираха наличието на замърсен участък с бетон, тухли и мазилка с дължина около 100 м. Недобросъвестен жител системно е изхвърлял строителни отпадъци по черен път в селото, част от които по-късно са пропаднали в най-ниската част на дерето. \r\n При извършения оглед на място в дерето не беше установено нерегламентирано заустване на отпадъчни води, както и видимо замърсяване и оцветяване на речните води. Строителните отпадъци обаче са потенциална опасност за намаляване на проводимостта и бъдещо замърсяване на дерето, което е приток на р. Сеячка, приток на яз. \"Каваците\", установи още проверката. \r\nНа Община Попово са издадени предписания за своевременно почистване на замърсения участък и уведомяване в срок на РИОСВ – Шумен за изпълнението им.", "date": "2019.07.01", "title": "Търговище: РИОСВ - Шумен спря образуването на нерегламентирано сметище в село Славяново"}
{"url": "http://www.focus-news.net/news/2019/07/01/2675833/inspektsiyata-po-truda-napomnya-che-pri-opasno-visoki-temperaturi-rabotodatelite-tryabva-da-vavedat-merki-za-bezopasna-rabota.html", "text": "Предвид прогнозите за предстоящ горещ период Инспекцията по труда напомня, че при подаден червен или оранжев код за опасни метеорологични явления от Национален институт по метеорология и хидрология работодателите следва да въведат мерки за гарантиране на безопасността на работещите. Това съобщиха от пресцентъра на  ИА „Главна инспекция по труда” . Мерките могат да бъдат технически, които да гарантират намаляване на температурата в помещенията, или организационни – чрез въвеждане на повече почивки, промяна на работното време с цел избягване на полагането на труд в часовете с най-високи температури, промяна на вида работа и др.  \r\nПо-подробно мерките, които работодателите могат да предприемат, за минимизиране на риска при работа при неблагоприятни метеорологични условия са разписани в специална Наредба № РД-07-3 от 18.07.2014 г. за минималните изисквания за микроклимата на работните места, а именно: \r\n- създаване на подходяща организация на работния процес и/или работното време, вкл. осигуряване на почивки с подходяща честота и продължителност; \r\n- създаване на подходяща организация на работните места; \r\n- осигуряване на колективни средства за защита при работа на открито, особено по отношение на риска от слънчев/топлинен удар, преохлаждане и измръзване; \r\n- осигуряване на подходящо работно облекло; \r\n- осигуряване на места за почивка с подходящи условия за възстановяване на топлинния баланс на организма; - осигуряване на достатъчно количество питейна вода, както и топли и студени напитки и други течности за възстановяване на водно-солевия и топлинния баланс на организма; \r\n- осигуряване на наблюдение или средства за комуникация за работещите на открито на изолирани работни места; \r\n- осигуряване на долекарска и първа медицинска помощ, както и подходящо транспортиране на работещите с внезапно влошено здравословно състояние за оказване на медицинска помощ. \r\nВ закрити помещения работодателите са длъжни да поддържат оптимална температура, съобразена с разпоредбите на Наредбата. Според тях при работа на закрито градусите през топлия период трябва да бъдат между 18 и 25, като стойностите варират според типа работа - лека, средна или тежка. Допустимата температура не може да бъде над 28 градуса, но има определени и изключения. Според тях при много високи температури навън, в  помещенията може да е с от 3 до 5 градуса над допустимите стойности, но не повече от 33 градуса. \r\nПри работа на закрито се предпочитат техническите мерки, докато на открито по-добър ефект имат организационните. Работодателите са длъжни също да осигуряват разхладителни напитки за своите работници и служители. \r\nИнспекцията по труда осъществява контрол върху микроклимата в предприятията както по сигнали, така и в рамките на текущата инспекционна дейност. Той е приоритет и при контролната дейност в строителството и в селското стопанство, където основно се работи на открито. Резултатите от контролната дейност показват, че обикновено сигнали за работа при високи или ниски температури се подават от работещи на закрито.", "date": "2019.07.01", "title": "Инспекцията по труда напомня, че при опасно високи температури работодателите трябва да въведат мерки за безопасна работа"}
{"url": "http://www.focus-news.net/news/2019/07/01/2675836/premierat-boyko-borisov-e-otkazal-stranata-ni-da-poluchi-posta-varhoven-predstavitel-na-es-po-vaprosite-na-vanshnata-politika-i-sigurnostta.html", "text": "Премиерът Бойко Борисов е отказал страната ни да получи поста върховен представител на ЕС по въпросите на външната политика и сигурността, тъй като в този случай България губи поста еврокомисар. Това обяви Борисов пред журналисти в Брюксел, предаде репортер на  Агенция „Фокус“ . „Кое е по-важното за нас? Комисар с реален ресор или преговарящ“, попита още Борисов и обясни, че няма как и двете да се поискат. На въпрос дали има само едно българско име за председател на Съвета на Европа, Борисов отговори: „По принцип се пуснаха и Мария Габриел и Кристалина Георгиева, защото искаха много да има и българин в тези имена. Това, което предлагат е върховният представител, тази тема не ми е интересна, защото така си губя комисар“. \r\nПопитан дали имаме шансове за председател на Европейския съвет, министър-председателят отговори: „За оглавяване на съвета нямаме шансове - либералите са неотстъпчиви, но затова и няма решение“.  \r\nПопитан дали е имал разговори с Кристалина Георгиева, Борисов поясни, че вчера е говорил с нея. „Кристалина Георгиева е за поста председател на Комисията. Тя има прекрасна работа в Световната банка. Тя не е без работа и да ѝ търсим пост на Кристалина. За нея има смисъл и за това доста колеги са я повдигнали като тема за председател на ЕК“, коментира той. На въпрос дали това ще стане, българският министър-председател посочи, че за това трябва мнозинство.   \r\nПремиерът подчерта, че Мария Габриел е еврокомисар и правителството ще я подкрепи за в следващия състав на ЕК.  \r\nБорисов посочи, че разговорите продължават, защото няма решение. „Излезе една формула преди един час. Нищо не е коментирано. Няма гласуване, няма каквото и да било. Всеки си предлага своите кандидати, другите ги отричат и така“, обясни Бойко Борисов.  \r\nМинистър-председателят обясни, че всеки премиер или президент или канцлер си отива и казва неговото мнение. „Аз отговарям за нашата позиция. Тя беше ясна и категорична. Моят пакет все още е в обръщение. Убеден съм че само той има реална възможност в парламента да се случи гласуването“, допълни Борисов.  \r\nНа въпрос какъв е неговият пакет, той отговори: „Така както се прави едно правителство, ако не може да се направи мнозинство, то няма как да излъчи премиер. Не е много сложна формулата. Трябва да намериш мнозинство в парламента, който си гласува премиера и след това останалите постове. Към момента мнозинство могат да направят социалдемократите и ЕНП. Ако се включат и либералите с позиция  тогава става една работеща формула и може да гарантира мнозинство и избор в парламента. Така се прави отстъпва се, и се правят компромиси.", "date": "2019.07.01", "title": "Премиерът Бойко Борисов е отказал страната ни да получи поста върховен представител на ЕС по въпросите на външната политика и сигурността"}
{"url": "http://www.focus-news.net/news/2019/07/01/2675832/vidin-protestirashti-poiskaha-zapazvane-na-tseliya-obem-ot-deynosti-na-vidinskata-bolnitsa.html", "text": "Протестиращи поискаха запазване на целия обем от дейности на видинската болница, предаде репортер на  Радио „Фокус“ – Видин . Протестът се проведе пред главния вход на МБАЛ „Света Петка“ във Видин, като се събраха около 100 души. Инициатор на протеста е ОбС на БСП, а сред инициаторите бе и Михаил Миков, член на НС на БСП, бивш председател на партията и бивш депутат от Видинско. Протестиращите бяха против идеята отделения от болницата да бъдат преструктурирани в отделения към монтанската и врачанската болници. Те поискаха и адекватно заплащане на медицинския персонал на болницата.  \r\nМихаил Миков посочи, че протестът няма политически характер и заедно с лекарите и медицинския персонал гражданите могат да запазят болницата си. Според него разкъсването на многопрофилния характер на болницата ще е пореден удар срещу един от най-бедните региони в страната.  \r\nДимитър Велков, председател на Областното ръководство на БСП, заяви че преструктурирането на болницата е геноцид за хората от видинския край и като общински съветници са успели да свикат извънредно заседание на Общинския съвет, на което да се разгледа проблемът.  \r\nДимо Скорчев, кмет на град Дунавци, заяви, че за хората от малкия град е важно да се запази видинската болница и те не искат да обикалят монтанската и врачанската болници за да бъдат лекувани. Изказващите често бяха прекъсвани от протестиращите с викове срещу ръководството на видинската болница. \r\nНад 119 медицински специалисти от видинската болница са готови да подадат оставките си. Утре отново от 12.30 часа до 13.30 часа ще се проведе граждански протест срещу преструктурирането на отделения от видинската болница. \r\nАнна ЛОЗАНОВА", "date": "2019.07.01", "title": "Видин: Протестиращи поискаха запазване на целия обем от дейности на видинската болница"}
{"url": "http://www.focus-news.net/news/2019/07/01/2675831/", "text": "Процесът на назначаване на ръководни постове в Европейския съюз беше слабо подготвен, в резултат на което първият ден на преговорите завърши с неуспех, заяви френският президент Еманюел Макрон, цитиран от  TACC . \r\n\"Провалът на преговорите е свързан с политически различия между страните. Процесът на определяне на кандидатурите беше лошо подготвен\", каза той. \r\nКакто добави френският президент, провалът на срещата на върха на ЕС потвърждава невъзможността за по-нататъшно разширяване на Европейския съюз, докато не бъде реформиран.  Юлиян Марков", "date": "2019.07.01", "title": "ТАСС: Френският президент назова „лошата подготовка“ като причина за провала на преговорите"}
{"url": "http://www.focus-news.net/news/2019/07/01/2675839/prezidentat-rumen-radev-se-sreshtna-s-ministar-predsedatelya-na-kitayskata-narodna-republika-li-katsyan.html", "text": "Президентът Румен Радев се срещна с министър-председателя на Китайската народна република Ли Къцян. Това съобщиха от пресцентъра на   Президентството . Срещата се състоя в град Далиен в рамките на първия ден от държавно посещение на българския държавен глава в Китай", "date": "2019.07.01", "title": "Президентът Румен Радев се срещна с министър-председателя на Китайската народна република  Ли Къцян"}
{"url": "http://www.focus-news.net/news/2019/07/01/2675837/gd-granichna-politsiya-feribotat-pri-svishtov-ne-raboti-poradi-povreda.html", "text": "В 12.30 ч. в оперативната дежурна част на гранично полицейско управление \"Свищов\" е получен сигнал от румънските гранични власти, че фериботната платформа Свищов-Зимнич временно преустановява работа до отстраняване на получена повреда на румънския фериботен превозвач. Това съобщиха от  ГД \"Гранична полиция\" . Трафикът на ГКПП \"Калотина\" на българо-сръбската граница е интензивен на вход за леки автомобили. На българо-гръцката граница, на ГКПП \"Кулата\" трафикът е интензивен на изход за леки и товарни автомобили, а на ГКПП \"Маказа\" трафикът е интензивен и в двете посоки. На ГКПП \"Капитан Андреево\" на границата с Турция и на ГКПП \"Дунав мост-Видин\" и ГКПП \"Дунав мост-Русе\" на българо-румънската граница трафикът е интензивен на изход за товарни автомобили. На ГКПП \"Дуранкулак\" трафикът е интензивен на вход за леки автомобили. \r\nНа българо-македонската граница трафикът е нормален на всички контролно-пропускателни пунктове.", "date": "2019.07.01", "title": "ГД \"Гранична полиция\": Фериботът при Свищов не работи поради повреда"}
{"url": "http://www.focus-news.net/news/2019/07/01/2675824/manol-genov-bsp-premierat-da-ne-vyarva-bezrezervno-na-avatarite-si-podvezhdat-go-s-nedostoverna-informatsiya.html", "text": "Премиерът да не вярва безрезервно на аватарите си, подвеждат го  с недостоверна  информация. Това се посочва в позиция народния представител от ПГ на \"БСП за България\" и член на Изпълнителното бюро на партията Манол Генов във връзка с изказването на премиера Бойко Борисов, че управляващите правят Европейски съвет, а едни правят пленуми, на които се издигат тези, които са купували гласове, съобщиха от пресцентъра на  Националния съвет на БСП . \"Чувствам се поласкан, че докато е на важен форум в Брюксел, премиерът Борисов е намерил сили и време да коментира БСП, пленума на партията ни и, разбира се, анонимно, и мен. Правил го е много пъти, и  от съобразяване или от страх, все е пропускал точно името ми, макар да е знаел прекрасно за кого и за какво  говори. По този повод се обръщам директно към него.  Г-н премиер, вие никак не обичате да ви подвеждат. Още повече вашите лични аватари. Ама те точно това правят! При това рискуват вашата полунеопетнена съдебна репутация да пострада /очевидно не държите репутацията ви  на политик да е чиста/\", се посочва в позицията.      \r\n\"Затова ви доверявам една несправедливо опазена от вас „тайна“: съдебното дело срещу мен вече е затворено. Окончателно и необратимо.  Причината се нарича „влязло в сила съдебно решение“. Невинен напълно съм след абсурдни и нелепи обвинения. Толкова абсурдни, че дори самото държавно обвинение се отказа да обжалва оправдателната присъда спрямо мен, произнесена на първа инстанция. И така съдебното решение стана окончателно и влезе в сила\", пише още Манол Генов.  \r\n\"Премиерът не е длъжен да има юридическа грамотност на висота, затова, ако е нужно, нека някой му обясни какво значи това.  Нека някой му разтълкува що за абсурдност е имало в едно обвинение, след като държавното обвинение в лицето на прокуратура се е отказало да протестира оправдателната присъда след първа съдебна инстанция. Затова си позволявам съвета: Направете го, г-н премиер, ако искате и в джипа на разходка се заснемете как ви обясняват казуса, но не се поддавайте на такива заблуди. След това, ако искате уволнявайте за коварно невярна информация, дадена ви уж да направите актив от нея. Що са ви такива аватари, дето ще ви носят само гафове и товари\", посочва още Манол Генов.", "date": "2019.07.01", "title": "Манол Генов, БСП:  Премиерът да не вярва безрезервно на аватарите си, подвеждат го  с недостоверна  информация"}
{"url": "http://www.focus-news.net/news/2019/07/01/2675841/varna-obshta-staya-v-blok-na-bul-vasil-levski-e-goryala-tazi-nosht.html", "text": "Обща стая в блок, намиращ се на бул. „Васил Левски“ във Варна е горяла тази нощ. Това съобщиха от пресцентъра на  Областната дирекция на МВР . Инцидентът е станал около 03.35 часа. Няма пострадали хора. Причината за инцидента се изяснява. Унищожени са домашно имущество, електрическа инсталация, дървена врата и дограма, опушени са 20 кв. м стени. Вчера, около 03.10 часа, е постъпил сигнал за пожар, възникнал в необитаема къща в града. Няма пострадали хора. Предполагаемата причина за инцидента е небрежност при боравене с открит огън. Също в неделя, около 14.55 часа, е съобщено за друг пожар, възникнал в дървена барака, намираща се в село Бенковски. Няма пострадали хора. Предполагаемата причина за инцидента е небрежност при боравене с открит огън. Унищожена е бараката. Около 18.50 часа същия ден, е постъпил сигнал за пожар, в нива с житни насаждения, намираща се в землището на село Манастир. И в този инцидент няма пострадали хора. Предполагаемата причина за възникване на инцидента е техническа неизправност на трактор и образувала се искра. Унищожени са 85 дка пшеница.", "date": "2019.07.01", "title": "Варна: Обща стая в блок на бул. „Васил Левски“ е горяла тази нощ"}
{"url": "http://www.focus-news.net/news/2019/07/01/2675840/politico-evropeyskite-lideri-ne-uspyaha-da-se-sporazumeyat.html", "text": "Продължилите цяла нощ преговори на лидерите на ЕС за избор на нов председател на Европейската комисия приключиха без споразумение в понеделник, след като консерваторите въстанаха срещу плана за издигане на Франс Тимерманс, социалдемократ, на върха на Европейската комисия, пише европейската редакция на авторитетното издание  POLITICO . \r\nГоворител на председателя на Европейския съвет Доналд Туск заяви, че срещата е била прекратена и ще започне отново във вторник в 11:00 часа централноевропейско време (12:00 часа българско време) \r\nНеделната вечеря на лидерите в Брюксел, която първоначално беше насрочена за 18:00, започна със закъснение от повече от три часа в резултат на недоволството на консерваторите срещу сделката, одобрена от германския канцлер Ангела Меркел, най-видният и влиятелен член от групата на лидерите на ЕС. \r\nИзправен пред безизходица и под натиск да вземе решение, преди новият Европейски парламент да се събере за първото си пленарно заседание тази седмица, Туск бързо превърна вечерята на върха в серия маратонски консултации, които продължиха до зори. \r\nЛидерите се събраха отново за закуска около 8 часа сутринта, но въпреки всичко не успяха да преодолеят различията си. \r\nЦелта на Туск, според съветници, длъжностни лица на ЕС и дипломати, е да прецени нивото на подкрепа за отделните кандидати за председател на Комисията, както и за различни конфигурации на пакет от лидери, който ще включва и неговия наследник като председател на Съвета и следващия върховен представител за външните работи. \r\nНо след като Туск се срещна с всичките 27 лидери (кипърският президент Никос Анастасиадис отсъстваше поради счупен крак), резултатът беше толкова мътен, колкото и крем-супата от грах, сервирана като предястие - без ясен консенсус. \r\nС работна закуска те по същество се върнаха към първоначалния план, който Меркел и други лидери изготвиха в кулоарите на срещата на върха на Г-20 в Осака, Япония, като се фокусираха върху това, че Тимерманс трябва да стане председател на Комисията. Но в крайна сметка, изглежда, че този план е блокиран от същата опозиция, която се организира в неделя следобед \r\nНовият Европейски парламент трябва да избере свой председател през тази седмица. Ако лидерите не успеят да постигнат споразумение за пакета от постове, ще започне широко отворен конкурс за тази длъжност с кандидати, неограничени от друго споразумение. \r\nАко председателството на Парламента бъде решено преди другите длъжности, това допълнително ще усложни вече и без това мъчителните разисквания за другите най-високи длъжности. \r\nДоговорите на ЕС изискват от лидерите да търсят баланс при заемане на висши постове, като вземат предвид различни фактори, включително партийна принадлежност, география и размер на населението. Лидерите също се стремят да увеличат броя на жените на високите постове в ЕС. \r\nВ резултат на това Парламентът, действащ първи, вероятно ще ограничи кандидатите за други длъжности, които включват председателствата на Комисията и Съвета, върховния представител за външната политика и председателя на Европейската централна банка. Банковата позиция е малко по-различна поради специалните умения, които тя изисква и независимостта на Банката, но националността на кандидатите все пак е фактор.  Юлиян Марков", "date": "2019.07.01", "title": "POLITICO: Европейските лидери не успяха да се споразумеят"}
{"url": "http://www.focus-news.net/news/2019/07/01/2675842/sliven-zadarzhan-e-mazh-obvinen-v-krazhba-na-35-000-lv-ot-sgrada-na-targovsko-druzhestvo.html", "text": "Задържан е мъж, обвинен в кражба на 35 000 лв. от сграда на търговско дружество. Това съобщиха от пресцентъра на  Районната прокуратура   в града. Съдът задържа Златан Г., който е обвинен за това, че на неустановена дата в периода 14.12.2018 г. – 17.12.2018 г. в гр. Сливен, от сграда на търговско дружество, находяща се на улица „Тракия“, чрез разрушаване на прегради, здраво направени за защита на имот – врата на метална каса и използване на технически средства – лост и отвертка, извършил кражба на чужди движими вещи – парична сума в размер на 35 000 лева, собственост на търговското дружество – престъпление чл.195, ал.1, т.3 и т.4 от НК. \r\nСпоред прокурора, налице е обосновано предположение за това, че Златан Г. е извършил престъплението, в което е обвинен. Представителят на държавното обвинение е категоричен, че Златан Г. може да се укрие или да извърши ново престъпление. \r\nСъдът прие мотивите на прокурора и задържа под стража обвиняемия. \r\nОпределението на Районен съд – Сливен може да бъде обжалвано пред Окръжния съд в града.", "date": "2019.07.01", "title": "Сливен:  Задържан е мъж, обвинен в кражба на 35 000 лв. от сграда на търговско дружество"}
{"url": "http://www.focus-news.net/news/2019/07/01/2675843/mosv-smolyan-shte-izpalnyava-merki-za-po-chist-vazduh-sas-sredstva-po-operativna-programa-okolna-sreda.html", "text": "Министърът на околната среда и водите Нено Димов и кметът на Смолян Николай Мелемов подписаха договор за подобряване качеството на атмосферния въздух. Това съобщиха от пресцентъра на  Министерство на околната среда и водите (МОСВ) . Размерът на инвестицията е 9,6 млн. лв., осигурени изцяло от ОП „Околна среда 2014-2020 г.“. С изпълнението на проекта ще се намали количеството емисии на фини прахови частици (ФПЧ10) и азотни оксиди, които са с източник на битовото отопление с твърдо гориво. Реализирането на посочените мерки ще допринесе за подобряване качеството на атмосферния въздух за близо 36 000 жители на община Смолян, както и за изпълнение на целите, произтичащи от националното секторно законодателство. \r\nПроектът ще се изпълнява на два етапа. Първият етап включва анализ на средата и изготвяне на визия за подхода при подмяна на горивните инсталации. На базата резултатите през втория етап ще бъдат изпълнени същинските инвестиционни мерки за подмяна на отоплителни устройства на твърдо гориво с алтернативни източници на топлинна енергия. \r\nСрокът за изпълнение на дейностите е 53 месеца.", "date": "2019.07.01", "title": "МОСВ: Смолян ще изпълнява мерки за по-чист въздух със средства по Оперативна програма \"Околна среда\""}
{"url": "http://www.focus-news.net/news/2019/07/01/2675848/aktsenti-v-predavaneto-sofiyska-tribuna-po-radio-fokus.html", "text": "В днешното издание на предаването „Софийска трибуна“, продукция на БСП-София, която се излъчва на честотите на софийската програма на  Радио „Фокус“ , поставяме акцент върху вечната за столицата тема – презастрояването. През последните седмици общественото недоволство сякаш отново се възпламени и наблюдавахме граждански протести в кварталите Дружба, Младост и Гоце Делчев. За този значим за столичани проблем ще разговаряме в първата част на предаването с Борис Цветков – общински съветник от БСП, заместник-председател на Комисията по устройство на територията, архитектура, достъпна среда и жилищна политика и член на комисията по икономика и собственост. След 17.30 наш гост ще бъде Анна Славова – новият народен представител от „БСП за България“, избрана от 25 МИР София, която влезе в Народното събрание на мястото на избрания за евродепутат Петър Витанов. От нея ще разберем какви са предизвикателствата пред един народен представител, който се включва в работата на Парламента по средата на мандата. Какви лични приоритети и каузи ще отстоява като народен представител? Тези теми ви очакват днес в предаването „Софийска трибуна“, което се излъчва от 17.00 часа на честотите на софийската програма на Радио „Фокус“ с водещ Веселка Иванова.", "date": "2019.07.01", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/07/01/2675846/sport-grigor-dimitrov-zagubi-edna-pozitsiya-v-svetovnata-ranglista.html", "text": "Тенис:  Най-добрият български тенисист Григор Димитров загуби една позиция в световната ранглиста преди старта на \"Уимбълдън\". 28-годишният Димитров, който през миналата седмица не взе участие в турнири, запази актива си от 952 точки, но от понеделник заема на 49-ото място в класацията на АТП. Промени в топ 10 няма. Лидер остава Новак Джокович (Сърбия) с 12415 точки, следван със 7945 точки от Рафаел Надал (Испания) и  Роджър Федерер (Швейцария) с 6620 точки. Димитър Кузманов  заема 320-то място с 99 точки.", "date": "2019.07.01", "title": "Спорт: Григор Димитров загуби една позиция в световната ранглиста"}
{"url": "http://www.focus-news.net/news/2019/07/01/2675844/burgas-rayonniyat-sad-postanovi-zadarzhane-pod-strazha-spryamo-mazh-obvinen-v-pomagachestvo-na-telefonni-izmamnitsi.html", "text": "Районен съд – Бургас постанови задържане под стража спрямо мъж, обвинен за това, че на 25 юни 2019 г. в Бургас, в съучастие с неустановени по делото лица, които като извършители, представящи за длъжностни лица – полицейски служители, създали заблуждение у възрастна жена, че с действията си по предаване на паричната сума ще помогне на органите на МВР за залавяне на група измамници, като подпомогнал своите съучастници – взел оставените от жената пари и златни накити до контейнер за смет в ж. к. „Зорница“, с цел да набави за себе и и своите съучастници имотна облага и с това причинил на пострадалата имотна вреда в размер на 26 000 лв. – престъпление по чл.210, ал.1, т.1, вр. чл.209, ал.1, вр. чл.20, ал.4 от НК. Това съобщиха от  Апелативна прокуратура – Бургас . \r\nСпоред прокурора е налице обосновано предположение за това, че Пламен И. е извършил престъплението, в което е обвинен. Представителят на държавното обвинение е категоричен, че Пламен И. може да се укрие или да извърши ново престъпление. \r\nСъдът прие мотивите на прокурора и задържа под стража обвиняемия. \r\nОпределението на Районен съд – Бургас подлежи на обжалване пред Окръжния съд в града.", "date": "2019.07.01", "title": "Бургас: Районният съд постанови задържане под стража спрямо мъж, обвинен в помагачество на телефонни измамници"}
{"url": "http://www.focus-news.net/news/2019/07/01/2675847/varna-norvezhki-turist-e-napadnal-sluzhitelka-v-magazin-v-grada.html", "text": "Служителка в магазин във Варна е пострадала след скандал с клиент от Норвегия. Това съобщават от пресцентъра на  Областната дирекция на МВР . Сигнал за случая е подаден на тел. 112 вчера, около 10.50 часа. Скандалът е възникнал между служителката и клиента в магазин, разположен в голям търговски център във Варна. 56-годишният норвежки турист е причинил болка и нараняване на пръст на ръката на 36-годишната служителка в магазина. Причина за това станали предявени от него претенции за връщане на закупена стока с повреда. По случая е образувано досъдебно производство, материалите са докладвани на дежурен прокурор от Районна прокуратура – Варна. Мъжът е задържан за срок до 24 часа.", "date": "2019.07.01", "title": "Варна: Норвежки турист е нападнал служителка в магазин в града"}
{"url": "http://www.focus-news.net/news/2019/07/01/2675845/ministar-petya-avramova-shte-poseti-berkovitsa-na-2-yuli.html", "text": "Министърът на регионалното развитие и благоустройството Петя Аврамова ще посети Берковица утре, 2 юли. Това съобщиха от пресцентъра на  Министерство на регионалното развитие и благоустройството (МРРБ) . В 11.00 часа тя ще присъства на откриването на водопровод за минерална вода от с. Бързия до гр. Берковица.  Церемонията ще се състои в парк „Св. Георги Победоносец“.", "date": "2019.07.01", "title": "Министър Петя Аврамова ще посети Берковица на 2 юли"}
{"url": "http://www.focus-news.net/news/2019/07/01/2675838/stolichna-obshtina-predlaga-zaplatite-na-shofyorite-v-gradskiya-transport-da-se-uvelichat-s-po-10-za-vsyaka-ot-sledvashtite-3-godini-obzor.html", "text": "Столична община ще предложи на Столичния общински съвет да приеме тригодишна програма, по която ежегодно да бъдат увеличавани възнагражденията на шофьорите от градския транспорт с по 10%. За това се договориха на среща кметът Йорданка Фандъкова, синдикатите и директорите на всички дружества в столичния градски транспорт. Ако общинските съветници приемат програмата, тя ще започне да се изпълнява от 2020 г. Така до 2023 г. възнагражденията на водачите ще се увеличат с 30%, като се очаква следващото повишение да бъде от 1 март следващата година. \r\nЗаплатите на шофьорите в градския транспорт в София бяха увеличени два пъти през 2019 г. - през февруари и април. С промените основната заплата в бранша стана 1150 лв., а средната брутна – 1800 лв. Има и предвиден бонус от 100 лв. за добре свършена работа. Целта на мерките е да се облекчат условията за работа на шофьорите в градския транспорт и да се намали извънредният труд. До промени в заплащането се стигна, след като водачите алармираха Столична община за тежките условия, в които работят, както и за извънредния труд, който им се налага да полагат заради липсата на кадри. \r\n„За мен е важно да работим последователно, както го правим, за да може професията да бъде привлекателна. Сериозен е ангажиментът на общината“, обясни Йорданка Фандъкова. Тя посочи, че след увеличенията на заплатите от началото на годината в столичния автотранспорт се наблюдава тенденция за привличане на нови хора – за последните два месеца броят на водачите се е увеличил с 55. В електротранспорта съотношението между напусналите и новодошлите е 50/50. \r\nОт своя страна, президентът на КНСБ Пламен Димитров приветства увеличаването на възнагражденията, като даде пример с учителите. Той посочи, че ситуацията в българското образование значително се е подобрила по отношение заплащането на учителите, чиито заплати бяха повишени поетапно. Според него на това се дължи по-големият брой студенти в педагогически специалности. Той подчерта, че подобни стъпки ще стабилизират и подмладят състава на транспортните дружества. \r\nПо време на срещата стана ясно още, че се работи и за създаването на общежитие за шофьори от градския транспорт, които не са от София. То ще се намира в кв. „Дружба“ и ще бъде оборудвано по най-модерен начин. Очаква се да заработи до няколко месеца. \r\nДебат по време на разговорите предизвика и темата за нощния транспорт. Президентът на КТ „Подкрепа“ инж. Димитър Манолов отправи предложение към Столична община услугата да се предоставя от частни лица. „Един автобус нощно време вози по 20 души. А средните разходи за превозване на един човек са около 10 лв.“, обясни той и определи услугата в този ѝ вид като „разхищение на средства и труд“. От своя страна кметът на София Йорданка Фандъкова заяви, че към момента промяна в нощния транспорт не се предвижда, но уточни, че по темата продължава да се разсъждава. \r\nЦветилена СИМЕОНОВА", "date": "2019.07.01", "title": "Столична община предлага заплатите на шофьорите в градския транспорт да се увеличат с по 10% за всяка от следващите 3 години (ОБЗОР)"}
{"url": "http://www.focus-news.net/news/2019/07/01/2675849/plovdiv-zamestnik-kmetat-inzh-dimitar-katsarski-e-osvoboden-ot-dlazhnost.html", "text": "Заместник-кметът на Община Пловдив с ресор „Общинска собственост, устройство на територията, строителство и инвестиции” инж. Димитър Кацарски е освободен от длъжност. Това съобщиха за  Радио „Фокус“ – Пловдив  от Общината. Кацарски е отстранен по предложение на кмета Иван Тотев във връзка с новите предизвикателства пред работата на Община Пловдив. \r\nФункциите на заместник-кмет с ресор „Общинска собственост, устройство на територията, строителство и инвестиции” ще бъдат възложени на директора на общинската дирекция „Строителство, мрежи, съоръжения на техническата инфраструктура“ инж. Йордан Калев.", "date": "2019.07.01", "title": "Пловдив: Заместник-кметът инж. Димитър Кацарски е освободен от длъжност"}
{"url": "http://www.focus-news.net/news/2019/07/01/2675850/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "Днешното предаване  „Садово в сърцето на Тракия“  на  Радио „Фокус“-Пловдив  посвещаваме на Народно читалище „Пробуда“ в село Поповица. С празничен концерт през май читалището  отбеляза 110 години от съществуването си. То е създадено в далечната 1908 година от родолюбиви, ентусиазирани и жадни за знания поповчани. Наричат го „Пробуда”, за да се пробудят жителите и за да се опази българското съзнание и българският дух, разказва секретарят Маринела Ставрева, секретар на читалището. През следващите години членовете на читалището бързо нарастват, повечето от изтъкнатите по онова време жители на Поповица разбират голямото значение на читалището като просветен институт, който подпомага всестранната дейност на селяните, и затова влизат в редовете му, не само като обикновени членове, но и като дарители, които подкрепят материалното му състояние. \r\nВ предаването ще научим интересни детайли от историята на читалището в село Поповица, ще се разходим из етнографската му сбирка с над 100 предмета, ще се запознаем с дейностите на самодейните групи, ще търсим и отговори на въпроса трудно ли се поддържа жив читалищният огън. Наш гид днес ще бъде секретарят Маринела Ставрева. Предаването „Садово в сърцето на Тракия” се излъчва всеки понеделник от 16.00 до 17.00 часа. Водещ е Тони Михайлов.", "date": "2019.07.01", "title": "Акценти в предаването „Садово в сърцето на Тракия” по Радио „Фокус”-Пловдив"}
{"url": "http://www.focus-news.net/news/2019/07/01/2675853/nadezhda-ivanova-rim-dobrich-voenno-grobishte-pritezhava-vsichki-kachestva-na-obekt-koyto-zasluzhava-da-bade-v-spisaka-na-yunesko.html", "text": "„Военно гробище притежава всички качества на обект, който заслужава да бъде в списъка на ЮНЕСКО“. Това заяви  по време на представянето на сборника „Добруджа в края на Първата световна война“ Надежда Иванова, ръководител на проекта NETWORLD по Програма „Дунав“, който Регионален исторически музей (РИМ) – Добрич изпълнява в партньорство с няколко европейски страни с цел популяризиране на културното наследство от времето на Първата световна, предаде кореспондентът на  Радио „Фокус” – Варна . „Сборника издадохме с идеята не да печелим от него, а просто да го раздадем на училища, на хора, които са със специални интереси в областта на историята, на учители, на библиотеки, тъй като считаме, че в него са събрани много качествени и стойностни доклади, които биха могли да послужат като образователни материали“, каза Надежда Иванова. Сборникът „Добруджа в края на Първата световна война“ съдържа доклади, представени на националната конференцията, която се проведе в Добрич под патронажа на председателя на Националния комитет за отбелязване на 100-годишнината от Първата световна война Красимир Каракачанов, министър на отбраната на Република България. Паралелно с този сборник РИМ в добруджанския град издаде туристическа брошура с 16 обекта, свързани с времето от Първата световна война. Обектите са в цяла Южна Добруджа, а маршрутът преминава от Тутракан, през Силистра, Генерал Тошево, Балчик, Варна и Добрич. В рамките на ден ученици от 5 училища в Добрич са обходили част от тези обекти, като образователното пътешествие е наречено „100 години по-късно. Същите места - нови възможности“. Всички образователни материали и инициативи в рамките на проекта NETWORLD, по думите на Надежда Иванова, имат за цел да поддържат общата картина на конкретния исторически период, а не отделния детайл по нея и това културно наследство от времето на Първата световна война да бъде разпознаваемо и достъпно за младите хора. Специалистът допълни, че в културно-исторически план Добрич се асоциира основно с писателя Йордан Йовков, Военно гробище-музей и Добричката епопея. „Аз мисля, че е крайно време да започне един обществен диспут за мястото на Военно гробище в Добрич. И много скоро се надявам да го видим в така наречения атендънс лист на ЮНЕСКО“, посочи Надежда Иванова и допълни: „Военно гробище притежава всички качества на обект, който заслужава да бъде в списъка на ЮНЕСКО“. След поредица от работни посещения в рамките на международния проект Надежда Иванова е категорична, че никъде в Европа няма пример, като този в Добрич и Военно гробище, където рамо до рамо са положени войни от 4 вероизповедания и 7 националности. Според специалиста този урок по хуманизъм е най-важният, който трябва да бъде предаден на младите хора.   \r\nЖулиета НИКОЛОВА", "date": "2019.07.01", "title": "Надежда Иванова, РИМ-Добрич: Военно гробище притежава всички качества на обект, който заслужава да бъде в списъка на ЮНЕСКО"}
{"url": "http://www.focus-news.net/news/2019/07/01/2675852/kardzhali-srokat-za-kandidatstvane-vav-filial-lyuben-karavelov-na-plovdivskiya-universitet-e-do-5-yuli.html", "text": "Срокът за кандидатстване във филиала на Пловдивския университет е до 5 юли, като до петък има подадени около 150 заявления. Това съобщи за   Радио Фокус    проф. д-р Велизар Гочев, зам.-директор по учебна, научноизследователска дейност и международно сътрудничество на Филиал „Любен Каравелов“ към Пловдивски университет в град Кърджали. До сега кандидатствалите са повече, отколкото всички подали документи миналата година. Същото увеличение се очертава и за Пловдивския университет, според проф. д-р Велизар Гочев. Той обясни още, че основните желания на кандидатстудентите са за специалностите „Предучилищна педагогика“, като може би тя е най-желаната, и за „Начална училищна педагогика и чужд език“. „Тази година за девет специалности се подават документи: „Български и история“, „Български и английски език“, „История и английски език“, „Туризъм“, „Екология и управление на природните ресурси“, „Биология и опазване на околната среда“, „Предучилищна педагогика“ и „Начална училищна педагогика и чужд език“, „Стопанско управление“.  \r\nВ момента това са първоначални данни, но проф. Гочев допълни, че Филиалът е подготвен да посрещне всичките 150 за изпит. „Но обикновено от около 120, заявили изпит по български език, се явяват около 80 - 90 човека, а другите ползват оценката си от зрелостния изпит и на предварителен изпит също са се явили 56 човека, които успешно са го положили, които също се акумулират към тия 150, които до момента са подали документи“.  Зам.-директорът каза още, че от 150 кандидати, 120 са написали първо желание „Предучилищна педагогика“. „Поне 130 са писали второ желание „Начална училищна педагогика“, трето желание „Български и английски“, четвърто „Български и история“. Това са най-желаните специалности това мога да го кажа категорично, проверено, ясно, сигурно. Най-голяма е конкуренцията за „Предучилищна“ и Начална училищна педагогика“. При факта, че 120 човека са писали първо желание „Предучилищна педагогика“, а ние приемаме 25 човека, е ясно, че конкуренция има.  \r\nТова, което до момента се забелязва е, че оценките от държавните зрелостни изпити са много по-ниски, отколкото предни години, твърди проф. Влизар Гочев. „И, ако децата проявят разум, би трябвало да се явят на кандидатстудентски изпит, за да пробват да повишат успеваемостта си. Резултати ще се получат някъде към 10-ти и 11-ти юли, за да е започнала проверка и да има яснота. Ще мога да кажа колко са се явили, но не и каква е успеваемостта им“, каза още проф. д-р Велизар Гочев, зам.-директор на Филиал „Любен Каравелов“ към Пловдивски университет в град Кърджали. \r\nРедовният кандидатстудентски изпит по български език във филиала ще се проведе на 8 юли 2019 г. Приемането на удостоверения за положени изпити от други вузове ще стане най-късно до 11 юли 2019 г. Обявяването на първото класиране – на 15 юли 2019 г. Записването на приетите студенти ще бъде от 16 до 19 юли 2019 г. включително. \r\nВъв Филиал “Любен Каравелов” – Кърджали се подготвят в редовна форма на обучение над 800 студенти в 7 бакалавърски програми от 5 професионални направления. Обучават ги висококвалифицирани местни преподаватели, а така също от ПУ “Паисий Хилендарски” и от други висши училища. Общата численост на преподавателския състав е 31 щатни преподаватели, от които: 8 доценти, 7 главни асистенти – доктори, 15 главни асистенти и 1 асистент. Филиал „Л. Каравелов” се намира в центъра на град Кърджали на бул. „Беломорски” 26. Разположен на 12 000 кв. м, той осигурява много добри условия за обучение в 45 климатизирани аудитории, семинарни и лабораторни зали. \r\nДарина ДЕЕНИЧИНА", "date": "2019.07.01", "title": "Кърджали: Срокът за кандидатстване във Филиал „Любен Каравелов“ на Пловдивския университет е до 5 юли"}
{"url": "http://www.focus-news.net/news/2019/07/01/2675856/govoritelyat-na-glavniya-prokuror-rumyana-arnaudova-iska-se-snemane-na-imunitet-na-georgi-mihaylov-za-izvarsheni-danachno-prestaplenie.html", "text": "Иска се снемане на имунитет на Георги Михайлов за извършени данъчни престъпления. Това каза говорителят на главния прокурор Румяна Арнаудова по време на изявление пред Съдебната палата във връзка с поисканото от главния прокурор снемане на имунитета на депутата Георги Михайлов, предаде репортер на  Агенция „Фокус“ . По думите на Арнаудова финансова инспекция на Специализираната болница за лечение на хематологични заболявания показва, че много търговски дружества са доставяли значителен обем от медикаменти, въпреки че е налице презапасяване с лекарства. „За едно от лекарствата, което е за онкологични заболявания, сме установили сигурни доказателства за това, че са изплащани парични средства на стойност 164 000 лева за този медицински препарат без законно основание“, обясни Арнаудова и добави, че тези медикаменти само са били заприходени само на документи и не са постъпвали в болничната аптека. Парите са отивали по сметка на фирмата, уточни говорителят на главния прокурор. \r\nАрнаудова припомни, че още през ноември мината година главният прокурор е поискал снемането на имунитета на народния представител, но за други две престъпления - безстопанственост и сключване на неизгодни сделки. По думите ѝ в рамките на разследването по тези обвинения се е стигнало до отправяне на искане за разкриване на данъчно-осигурителна информация за лицето и на банкова тайна. „Въз основа на доказателствата, които бяхме събрали, се установиха обстоятелства, че народният представител е получавал финансови средства от едно търговско дружество. „Установихме, че д-р Михайлов е получавал средства, тъй като е предоставил 200 000 евро на търговско дружество, което е плащало лихви за срока на договора за заем“, заяви Арнаудова. Установени са неверни обстоятелства в декларираните от него обстоятелства в справките декларации по ЗДДС. „За 2016 година народният представител не е декларира 44 000 лева, които всъщност е получил като лихви от дружеството, на което през 2013 г. е предоставил 200 000 евро заем“, допълни тя.  \r\nАгенцията за държавна финансова инспекция е затруднена от хаоса в документацията, каза още говорителят на главния прокурор. Прокуратурата очаква периодът на извършване на престъпленията и обемът на сумите да се разшири, каза още Арнаудова. \r\nНадежда ИВАНОВА", "date": "2019.07.01", "title": "Говорителят на главния прокурор Румяна Арнаудова: Иска се снемане на имунитет на Георги Михайлов за извършени данъчно престъпление"}
{"url": "http://www.focus-news.net/news/2019/07/01/2675854/vas-potvardi-otkaz-na-ministara-na-okolnata-sreda-i-vodite-da-udalzhi-razreshitelno-na-organizatsiya-za-retsiklirane-na-baterii-i-akumulatori.html", "text": "Тричленен състав на Върховния административен съд отхвърли жалбата „Национална организация по оползотворяване и рециклиране на отпадъци” (НООРО“) АД срещу решение на министъра на околната среда и водите Нено Димов, с което е отказано удължаване на срока на разрешително за оползотворяване на негодни за употреба батерии и акумулатори до 2022 година. Това съобщиха от пресцентъра на  ВАС .  \r\nВърховните магистрати смятат, че програма за управление на негодни за употреба батерии и акумулатори на „НООРО“ АД не отговаря на изисквания на Закона за управление на отпадъците, както и на  Наредбата за батерии и акумулатори и за негодни за употреба батерии и акумулатори.  \r\nСпоред върховните магистрати от тричленния състав дружеството не е предоставило пред МОСВ цялата необходима информация, за да се анализира дали избраната система за разделно събиране, транспортиране, съхраняване, предварително третиране, подготовка за повторна употреба, оползотворяване и/или обезвреждане на старите батерии и акумулатори, е най-ефективна, полезна и икономически оправдана от гледна точка на защитата на околната среда. В програмата на организацията „НООРО“ АД липсва и конкретика, която да изясни фактите и обстоятелствата, а от наличната информация не може да се направи извод дали има обезпеченост на разходите. Назначената по делото експертиза е показала също, че прогнозираните приходи на организацията не почиват на реален анализ.  \r\nРешението по адм. дело 5947 от 2018 г. може да се обжалва пред петчленен състав на ВАС.", "date": "2019.07.01", "title": "ВАС потвърди отказ на министъра на околната среда и водите да удължи разрешително на организация за рециклиране на батерии и акумулатори"}
{"url": "http://www.focus-news.net/news/2019/07/01/2675857/burgas-katastrofa-mezhdu-avtobus-prevozvasht-detsa-i-leka-kola-e-stanala-na-km-325-na-avtomagistrala-trakiya-nyama-postradali.html", "text": "Катастрофа между автобус, превозващ деца, и лека кола е станала на км 325 на автомагистрала „Тракия“, няма пострадали. Това съобщиха от  ОДМВР - Бургас . Инцидентът е станал на 1 юли около 14.20 ч. Катастрофата е с материални щети между автобус, превозващ 57 деца от София към Китен и лек автомобил със сръбска регистрация. Двамата водачи са тествани с дрегер за употреба на алкохол, като резултатите са отрицателни.  \r\nВ резултат на пътния инцидент автобусът е изтеглен на паркинг, разположен на км. 323, като след технически преглед ще бъде преценено дали да продължи движението си.", "date": "2019.07.01", "title": "Бургас: Катастрофа между автобус, превозващ деца, и лека кола е станала на км 325 на автомагистрала „Тракия“, няма пострадали"}
{"url": "http://www.focus-news.net/news/2019/07/01/2675851/tass-v-balgariya-saobshtiha-che-tarseneto-na-kompromis-v-evropeyskiya-savet-prodalzhava.html", "text": "Българският премиер Бойко Борисов заяви, че преговорите на срещата на ЕС продължават, но компромис по главния въпрос за ключовите постове на общността е още далеч от достигане, предава  TACC . \r\n\"Ние не спaхме около 40 часа, продължават разговорите за кандидати за ключови постове, няма решения, търсим компромиси\", каза Борисов. \"Кандидатите за висши постове трябва да получат мнозинство в новия Европейски парламент. Към този момент смятаме, че Франк Тимерманс трябва да стане ръководител на Европейската комисия, а Манфред Вебер - ръководител на Европейския парламент. Смята се, че тази комбинация би спечелила парламентарно мнозинство, но има и други мнения, така че преговорите продължават във вторник“, заяви Борисов. \r\nСрещата на върха в Брюксел е третият опит за договаряне на кандидатурата на ръководителя на Европейската комисия. За първи път този въпрос беше обсъден на неофициална среща на 28 май, а после и на планираната за 20-21 юни, и двата пъти  - без успех.  Юлиян Марков", "date": "2019.07.01", "title": "ТАСС: В България съобщиха, че търсенето на компромис в Европейския съвет продължава"}
{"url": "http://www.focus-news.net/news/2019/07/01/2675860/ianmsp-v-plovdiv-shte-se-provede-planirana-sreshta-po-povod-deseta-sesiya-na-nif.html", "text": "В Пловдив ще се проведе среща от информационна кампания за новите правила на Десета конкурсна сесия на Националния иновационен фонд (НИФ). Това съобщиха от пресцентъра на  Изпълнителната агенция за насърчаване на малките и средните предприятия  (ИАНМСП). \r\nЕксперти от Микрофинансиращата институция „Джобс“, част от Групата на Българската банка за развитие, ще представят своите продукти за кредитиране на бизнеса при улеснени условия. От Българската стартъп асоциация също ще запознаят бизнеса с дейността си.  \r\nДесетата конкурсна сесия на Националния иновационен фонд ще се проведе по нови правила. „Целта на корекцията е да се улеснят фирмите при работата им с НИФ, както и оценката, мониторинга и последващото разплащане на класираните проекти.“, обобщи д-р Бойко Таков, изпълнителен директор на Изпълнителна агенция за насърчаване на малките и средните предприятия.  \r\nНовите правила на Десетата конкурсна сесия на Националния иновационен фонд ще бъдат разяснени на бизнеса в страната по време на специална информационна кампания. Тя ще стартира на 1 юли 2019 г. в Монтана и ще се проведе съвместно с Българската стартъп асоциация и Микрофинансираща институция „Джобс“ към Българската банка за развитие. Експертите на трите организации ще запознаят с работата си бизнеса от 10 града в страната – София, Пловдив, Стара Загора, Бургас, Търговище, Варна, Русе, Велико Търново, Габрово и Монтана. Събитието в Пловдив ще се проведе в Дом на културата „Борис Христов“ от 11.00ч. на 03.07.2019г. \r\nНаличният финансов ресурс за Десетата конкурсна сесия е 4.5 млн. лв. Те се отпускат като безвъзмездна държавна финансова помощ за проекти в областта на научноизследователската и развойната дейност.  \r\nОт BESCO имат амбицията да са мост между държавата и стартъпите. Представителната организация вече обединява над 400 компании. „Държавата не е само в София. Именно затова се включихме в организираните от ИАНМСП информационни дни.“, коментира Нед Дервенков, член на УС на асоциацията. „Идваме да се запознаем!“ \r\nЕкспертите от МФИ „Джобс“ ще представят пред фирмите своите кредитни продукти  с гаранционно покритие, реализирани с помощта на съответните гаранционни механизми от страна на Европейския Инвестиционен Фонд. За тях могат да кандидатстват стартиращи микро- и малки предприятия,  включително и земеделски производители.", "date": "2019.07.01", "title": "ИАНМСП: В Пловдив ще се проведе  планирана среща по повод Десета сесия на НИФ"}
{"url": "http://www.focus-news.net/news/2019/07/01/2675859/milena-georgieva-ou-petko-r-slaveykov-burgas-navarshvat-se-124-godini-ot-smartta-na-petko-slaveykov.html", "text": "Навършват се 124 години от смъртта на Петко Славейков. Това съобщи за  Радио „Фокус“ – Бургас  Милена Георгиева, учител по български език и литература в ОУ „Петко Р. Славейков“ в Бургас. По думите ѝ видният български поет, публицист и фолклорист е роден във Велико Търново през 1827 г. „Той се превръща в един от будителите в българската култура. Известна е неговата широка културно-просветна дейност – работи като учител, събира песни, пословици и поговорки. Автор е на книгите „Смесена китка“, „Песнопойка“, „Басненик“, както и на поемите „Бойка войвода“ и „Изворът на белоногата“. Той е и виден фолклорист – издава сборници с народни песни, изследва българските обичаи, както и българската обредна система. Важна е ролята му в българската публицистика – негов е сатиричният вестник „Гайда“, издава също списанията „Читалище“, „Пчелица“ и други“, отбеляза Георгиева.  \r\nТя добави, че Петко Славейков участва и в редактирането на българския превод на Библията, известна като „Славейковата Библия“. „През 1874 г. основава българска гимназия в Одрин, където се бори с гръцкото влияние върху българите“, посочи още Георгиева. Тя припомни, че той е бил и виден общественик – председател на Народното събрание, както и министър в няколко кабинета. „За мен лично е чест да съм част от екипа на Славейковото училище в Бургас. Гордост за нас е нашият патрон – Петко Славейков, чийто завет пазим и предаваме на нашите възпитаници. Делото на този велик българин гордо ни води напред – към покоряване на нови висини на знанието. Неслучайно девизът на нашето училище е „Знаем, можем – ще успеем!“, отбеляза Георгиева. \r\nМария ПОПЧЕВА", "date": "2019.07.01", "title": "Милена Георгиева, ОУ „Петко Р. Славейков“ – Бургас: Навършват се 124 години от смъртта на Петко Славейков"}
{"url": "http://www.focus-news.net/news/2019/07/01/2675861/pernik-sreshta-s-kmetovete-na-naseleni-mesta-shte-se-provede-v-zasedatelnata-zala-na-obshtinata-na-2-yuli.html", "text": "На 2 юли от 10.00 часа, в Заседателната зала на Община Перник ще се проведе регулярната месечна среща с кметовете на населени места. Това съобщиха от пресцентъра на  Общината .", "date": "2019.07.01", "title": "Перник: Среща с кметовете на населени места ще се проведе в заседателната зала на Общината на 2 юли"}
{"url": "http://www.focus-news.net/news/2019/07/01/2675862/kyustendil-okolo-70-uchenitsi-se-yaviha-na-tazgodishniya-test-za-otpuskane-na-ednokratni-obshtinski-stipendii.html", "text": "Около 70 ученици се явиха на тазгодишния тест за отпускане на еднократни общински стипендии в Кюстендил, предаде репортер на  Радио „Фокус” – Кюстендил . Тестът се проведе в сградата на Основно училище „Св.св. Кирил и Методий” – Кюстендил. Учениците бяха разделени на две възрастови групи – 8 и 9 клас, 10 – 11 клас. За всяка една от групите бяха определени по един въпрос с отворен отговор, както и една тема за есе. Въпросите бяха прочетени от Нели Петкова, директор на Дирекция „Култура, образование, младежки дейности и спорт” към Община Кюстендил.  \r\nЗа първа група задачата беше свързана с ученически протест във връзка с измененията на климата, с който да се покаже, че бъдещето на младите хора е не само образованието, но и от възможността да живеят в чиста и околна среда. Учениците трябваше да посочат дали ще изберат да пропуснат важен учебен материал за да отидат на протеста и да подкрепят своите приятели или да останат в училище. Те трябваше да посочат и дали има по-добри начини, с които да накарат държавните органи да предприемат решителни действия. Темата за есе беше свързана с това, какво учениците харесват в своето училище, какво искат да се промени, както и по какъв начин може да се стигне до промяната.  \r\nВ по-горната възрастова група задачата беше свързана с двудневен музикален фестивал на открито. Учениците трябваше да посочат дали ще се опитат да убедят родителите си да ги пуснат на този фестивал или ще убедят приятелите си да не отидат сами. Темата за есе беше свързана с това, което учениците харесват в града си и кое не, както и какво трябва да се промени. \r\nВенцеслав ИЛЧЕВ", "date": "2019.07.01", "title": "Кюстендил: Около 70 ученици се явиха на тазгодишния тест за отпускане на еднократни общински стипендии"}
{"url": "http://www.focus-news.net/news/2019/07/01/2675855/tass-polsha-i-chehiya-predlozhiha-nyakolko-kandidaturi-za-predsedatel-na-ek.html", "text": "Правителствените ръководители на Полша и Чешката република на срещата на върха на ЕС предложиха няколко кандидати за поста председател на Европейската комисия (ЕК). Това съобщи в понеделник в Брюксел министър-председателят на Полша Матеуш Моравецки, цитиран от  TACC . \r\n\"Има няколко нови предложения за позицията на ръководителя на Европейската комисия. Те бяха представени от мен и от Андрей Бабиш. Това са добри кандидати, но не искам повече да говоря за тях\", каза Моравецки. \r\n\"Ние показахме голяма гъвкавост\", подчерта полският премиер. Според него има шанс във вторник да постигне компромис и споразумение. „Но подходите ни са много различни“, добави той. \r\nСпоред него Полша, заедно с други страни от Вишеградската група (Полша, Унгария, Словакия, Чешката република), както и Италия, категорично се противопоставят на кандидатурата на Франс Тимерманс, предложен от европейските социалисти за поста на ръководител на Европейската комисия. \"Нова Европа се нуждае от нови лица, които не са свързани с критики към другите и с проблеми\", каза Моравецки.  Юлиян Марков", "date": "2019.07.01", "title": "TAСС: Полша и Чехия предложиха няколко кандидатури за председател на ЕК"}
{"url": "http://www.focus-news.net/news/2019/07/01/2675866/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-kapitan-andreevo-i-dunav-most-1-i-2-a-na-makaza-e-intenziven-i-v-dvete-posoki.html", "text": "Интензивен е трафикът за товарни автомобили на изход на ГКПП „Кулата“, „Капитан Андреево“ и „Дунав мост 1 и 2“, на „Маказа“ е интензивен и в двете посоки. Това съобщиха от  ГД „Гранична полиция“ . Информацията за трафика на граничните пунктове е към 16.00 часа. На ГКПП „Калотина“ и „Дуранкулак“ е интензивен на вход за леки автомобили. На границата със Северна Македония трафикът е нормален на всички гранични контролно-пропускателни пунктове. \r\nНа юли в 12.30 ч. в ОДЧ на ГПУ-Свищов е получен сигнал от РГВ, че фериботната платформа Свищов-Зимнич временно преустановява работа до отстраняване на получената повреда на румънския фериботен превозвач.", "date": "2019.07.01", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“, „Капитан Андреево“ и „Дунав мост 1 и 2“, а на „Маказа“ е интензивен и в двете посоки"}
{"url": "http://www.focus-news.net/news/2019/07/01/2675868/petar-rusev-starshi-spasitel-vsichki-spasitelni-postove-na-plazha-v-burgas-veche-rabotyat.html", "text": "Всички спасителни постове на плажа в Бургас вече работят. Това съобщи за  Радио „Фокус“ – Бургас  старшият спасител Петър Русев. По думите през днешния деб се е провели официалното откриване на плажа за сезона. „Работното време на спасителите ще бъде от 8.00 до 18.00 часа. На място има медицинско лице и линейка. Целият бургаски плаж вече може спокойно да се посещава“, отбеляза спасителят. Той добави, че условията за плажуване в днешния ден са добри – флагът е зелен, вятърът е източен, вълнението на морето е около 1 бал, а температурата на морската вода е 27°. \r\nМария ПОПЧЕВА", "date": "2019.07.01", "title": "Петър Русев, старши спасител: Всички спасителни постове на плажа в Бургас вече работят"}
{"url": "http://www.focus-news.net/news/2019/07/01/2675865/blagoevgrad-obshtina-bansko-predstavya-integrirana-kampaniya-za-razdelno-sabirane-na-otpadatsi-nerazdelno.html", "text": "Общината представя Интегрирана кампания за разделно събиране на отпадъци „неРАЗДЕЛНО“. Това съобщиха от пресцентъра на  Община Банско . Кампанията стартира на юли пред Общинската администрация в града с начален час 10.00 ч. Община Банско и бизнесът в града постигнаха споразумение, което цели до 2021 г. да бъдат напълно премахнати пластмасовите изделия за еднократна употреба, а 100% от опаковките – хартиени, пластмасови и стъклени, да бъдат събирани разделно. \r\nСпоразумението ще бъде подписано на 3 юли – Международния ден без найлонови торбички, в 10:00 часа, в сградата на Община Банско. \r\nПрограмата на деня включва още създаването на най-дългата рисунка на тема „Зелени идеи“ на площада.  \r\nВ отбелязването на Международния ден без найлонови торбички ще се включат и магазините за хранителни стоки в града. На 3-ти юли те ще ограничат продажбата на полиетиленовите торбички, като ги заменят с хартиени, предоставени от Общинската администрация.", "date": "2019.07.01", "title": "Благоевград: Община Банско представя Интегрирана кампания за разделно събиране на отпадъци „неРАЗДЕЛНО“"}
{"url": "http://www.focus-news.net/news/2019/07/01/2675863/tass-nyakolko-darzhavi-predlagat-kristalina-georgieva-za-varhoven-predstavitel-za-vanshnata-politika.html", "text": "Италия и Вишеградските страни (Полша, Унгария, Словакия, Чехия) поемат инициативата да номинират българката Кристалина Георгиева за поста на външния министър на ЕС, тъй като европейските либерали се противопоставят на избирането й за председател на Европейския съвет. Това съобщи Reuters, позовавайки се на премиера на България Бойко Борисов, предава  TACC . \r\n\"Либералите не отстъпват по този въпрос\", цитира агенцията думите на Бойко Борисов за кандидатурата на Георгиева за поста на председател на Европейския съвет. \"Следователно няма решение.\" Българският министър-председател добави, че Италия и страните от Вишеградската група (Унгария, Полша, Словакия, Чехия) предлагат да номинират Георгиева за ръководител на външнополитическото ведомство на ЕС, което сега се ръководи от италианката Федерика Могерини. \r\nВ същото време Борисов даде ясно да се разбере, че би искал да назначи представител на България за поста на еврокомисар, съобщиха от агенцията. \"Какво е по-важно за нас - комисар с реален портфейл или върховен представител за външната политика?\" - цитира Reuters Борисов.  Юлиян Марков", "date": "2019.07.01", "title": "ТАСС: Няколко държави предлагат Кристалина Георгиева за върховен представител за външната политика"}
{"url": "http://www.focus-news.net/news/2019/07/01/2675869/ministerstvo-na-energetikata-rabotna-grupa-mezhdu-balgariya-i-cherna-gora-shte-zadalbochi-satrudnichestvoto-mezhdu-dvata-elektroenergiyni-sistemni-operatora.html", "text": "България и Черна гора създават двустранна работна група за сътрудничество в областта на енергетиката. Това съобщиха от пресцентъра на  Министерство на енергетиката  .За това се договориха енергийният министър на република България Теменужка Петкова и черногорският й колега - министърът на икономиката г-жа Драгица Секулич по време на разговори в град Подгорица. В срещата участва и изпълнителният директор на „Електроенергиен системен оператор“ ЕАД г-н Ангелин Цачев. В рамките на работната група експертите ще анализират възможността за коопериране, което ще осигури възможност на българската страна да реализира износ на електроенергия чрез новата инфраструктура на подводния електропровод между Черна гора и Италия, който ще бъде въведен в експлоатация в края на 2019 г. В рамките на срещата министър Секулич информира българската страна за статуса на проекта. \r\nВ тази връзка и в контекста на реализацията на проекта за изграждане на АЕЦ „Белене“, съвместната работна група ще анализира възможностите за реализацията на произведена в България електроенергия през територията на Черна гора. Ще бъдат разгледани и опциите за пазарни обединения между страните.  \r\nПо думите на министър Петкова, след въвеждането в експлоатация на инфраструктурата на подводния кабел, Черна гора ще  заеме важно място в електроенергетиката на региона. „Сътрудничество между двете страни ще гарантира сигурност при преноса и търговията на електроенергия в региона на Югоизточна Европа“, подчерта тя.  \r\nПо време на среща със заместник министър-председателя и министър на земеделието и горите на Черна гора г-н Милотин Симович министър Петкова заяви, че България приветства предприетите от Черна гора действия за транспониране на законодателството в областта на енергетиката на ЕС.  \r\nДвете страни се договориха следващото заседание на съвместната междуправителствена комисия да се проведе през м. ноември.", "date": "2019.07.01", "title": "Министерство на енергетиката: Работна група между България и Черна гора ще задълбочи сътрудничеството между двата електроенергийни системни оператора"}
{"url": "http://www.focus-news.net/news/2019/07/01/2675870/the-wall-street-journal-protestirashti-nahluha-v-sgradata-na-parlamenta-v-hong-kong.html", "text": "Протестиращите използваха импровизиран таран, за да проникнат в сградата на парламента в Хон Конг на фона на започналите големи демонстрации във връзка с предаването на Хонг Конг под китайски контрол преди 22 години, пише американският вестник  The Wall Street Journal \r\nКонфронтацията и възходът на протестното движение сред младите са признаци на задълбочаваща се криза за бъдещето на града, която започна един месец по-рано с намерението на губернатора на Хонконг Кари Лам, да приеме законодателство, което да позволява екстрадиция  в Китай, която има много по-непрозрачна правна система. След протестите законопроектът беше отложен, но не и оттеглен. \r\n\"Ако не направим нищо сега, с Хонг Конг е свършено\", каза облечен в черно 17-годишен ученик, който се идентифицира само по фамилията си Чан. „Законодателите не искат да ни пуснат. Не могат да ни спрат. Искаме служителите да разговарят с нас.\" \r\nСпорадичното насилие между полицията и протестиращите прекъсна ежегодна церемония в понеделник, за издигане на китайското знаме. Полицията използва сълзотворен газ и палки, за да прогони стотици протестиращи, развяващи черни знамена, които се събраха преди зазоряване. Длъжностни лица преместиха церемонията на закрито. Часове по-късно организаторите заявиха, че разговорите с полицията за маршрута на протестите са се провалили. \r\nНа този ден преди 22 години британският флаг беше спуснат и китайското знаме бе издигнато, слагайки край на повече от век и половина британско управление в Хонконг. Празнуването  на 1 юли се превърна в ежегодна традиция след предаването на управлението, която обикновено води до антиправителствени протести. През последните години посещаемостта е намаляла, но тази година активността е подхранвана от недоволството срещу закона за екстрадицията, губернатора Лам, и поведението на полицейските сили в града. \r\nПротестиращите искат законопроектът за екстрадиране да бъде официално оттеглен и Лам да подаде оставка. Те също така искат полицията да отговаря за насилствено разпръскване на демонстрация на 12 юни. По-общо казано, те протестират срещу затягането на контрола на Пекин върху града.  Юлиян Марков", "date": "2019.07.01", "title": "The Wall Street Journal: Протестиращи нахлуха в сградата на парламента в Хонг Конг"}
{"url": "http://www.focus-news.net/news/2019/07/01/2675872/lovech-shofyor-zagina-pri-paten-intsident-v-rayona-na-ribaritsa-obshtina-teteven.html", "text": "Шофьор загина при пътен инцидент в района на Рибарица, община Тетевен. Това съобщиха от пресцентъра на  МВР . Към 15.30 часа, в полицията е получен сигнал за пътен инцидент недалече от Рибарица, община Тетевен, при който са се ударили автобус и лека кола. При инцидента няма пострадали от автобуса, който  е превозвал деца след лагер в Рибарица. На място е загинал водачът на лекия автомобил, по първоначални данни, мъж на 36 г. на място е извършен оглед, по случая е образувано досъдебно производство.", "date": "2019.07.01", "title": "Ловеч: Шофьор загина при пътен инцидент в района на Рибарица, община Тетевен"}
{"url": "http://www.focus-news.net/news/2019/07/01/2675873/burgas-zadarzhaniyat-po-sluchaya-s-izzetite-55-kg-narkotitsi-ostava-v-aresta.html", "text": "Окръжен съд – Бургас постанови постоянна мярка за неотклконение „задържане под стража“ мъжа, обвинен в държание с цел разпространение на 55 кг наркотици, предаде репортер на  Радио „Фокус“ – Бургас . Мъжът е обвинен и в управляване на моторно превозно средство след употреба на наркотични вещества.  \r\nНа 30 юни 2019 година, след полунощ, при рутинна проверка на кръговото кръстовище на ул. „Транспортна“ и бул. „Стефан Стамболов“ в посока град София полицейски служители са спрели за проверка микробус, управляван от задържания, като са забелязали странно поведение от негова страна, след което е установено, че той управлява микробуса след употребата на метамфетамин и превозвайки наркотично вещество - хероин. \r\nМария КУРТЕВА", "date": "2019.07.01", "title": "Бургас: Задържаният по случая с иззетите 55 кг наркотици остава в ареста"}
{"url": "http://www.focus-news.net/news/2019/07/01/2675871/veliko-tarnovo-ot-staroprestolniya-grad-tragna-parviyat-natsionalen-poklonnicheski-pohod-v-pochit-na-sveti-ivan-rilski.html", "text": "„Светият път“ на България започна от Велико Търново. От старопрестолния град тръгна първият национален поклоннически поход, посветен на 550-годишнината от пренасянето на мощите на св. Иван Рилски от Търновград до Рилския манастир. Това съобщиха от пресцентъра на  Община Велико Търново . \r\nНачалото на инициативата бе дадено с литургия, която великотърновският митрополит Григорий отслужи в катедралния храм „Рождество на св. Богородица“. Последва литийно шествие с иконата на небесния покровител на българския народ и столицата на Второто българско царство. В процесията се включиха кметът на Велико Търново Даниел Панов, историкът проф. Пламен Павлов, оглавяващ националния инициативен комитет в подкрепа на поклонническото пътуване, организаторите Евгени Коев и Паскал Пиперков и общо около 150 жители на града – ученици, млади хора, учители, общественици, представители на институции и др. През крепостта Царевец шествието достигна до храмовете „Св. Иван Рилски“ и „Св. св. Петър и Павел“, където също имаше служба.  \r\nДаниел Панов коментира, че националното поклонническо пътуване е символ на дълбоката връзка на св. Иван Рилски с историческата и духовна столица на България – Велико Търново. Той благодари на организаторите, на съратниците на идеята, сред чиито инициатори преди осем години е и самият Панов, на всички хора, работили за осъществяването й.  \r\n„Амбицията ни е поклонническият поход да се утвърди като ежегодна инициатива, която да привлича все повече и повече хора. Походът „Светият път”, възпитава в родолюбие. Участниците ще имат уникалната възможност да повторят в съвременни условия духовния и физически подвиг на онези наши предци, които в едни тежки времена и с реален риск за живота си са пренесли мощите по целия 570-километров маршрут. Инициативата е израз на почит към св. Иван Рилски и славните българи от миналото, които дори в най-трудните и тъмни времена опазват българщината и християнската вяра“, коментира Даниел Панов. Кметът на Велико Търново е част и от националния инициативен комитет в подкрепа на поклонническото пътуване, обединил кметове на общини,  общественици, интелектуалци и представили на институции от цяла България. \r\nПроф. Пламен Павлов припомни, че пренасянето на мощите на св. Иван Рилски през 1469 година е един уникален акт на национално единение и обединение по българските земи, случил се още през XV век. \r\nЕвгени Коев поясни, че в продължение на 30 дни поклонниците ще изминат 570 километра. По думите му, в различните етапи и събития общият брой на участниците ще достигне 1500. Група от около 20 души ще извърви целия маршрут до Рилския манастир. Поклонниците носят икона, хоругва и плащеница с образа на св. Иван Рилски.", "date": "2019.07.01", "title": "Велико Търново: От старопрестолния град тръгна първият национален поклоннически поход в почит на Свети Иван Рилски"}
{"url": "http://www.focus-news.net/news/2019/07/01/2675858/reuters-targovskite-obekti-v-severno-kosovo-zatvoriha-v-protest-na-nakazatelnite-mita-za-srabski-stoki.html", "text": "Магазините, ресторантите и пекарните в доминираното от сърби Северно Косово затвориха вратите си в понеделник, за да протестират срещу 100-процентовите мита, който страната е наложила на стоки, внасяни от Сърбия, в ход, който влоши връзките между Белград и Прищина, предава  Reuters . \r\nПравителството въведе митата миналата година като отмъщение срещу Белград, който блокира Косово от присъединяването към международната полицейска организация Интерпол като отделна нация. \r\nТози ход доведе до безизходица в преговорите за нормализиране на връзките между Белград и Прищина, които се считат за жизненоважни, ако и двете страни искат да се присъединят към Европейския съюз. \r\nИзносът на Сърбия за Косово възлиза на около 500 милиона евро годишно. Косово също внася от съседните страни Черна гора, Македония и Албания. \r\nЧетири сръбски общини в Северно Косово останаха верни на Сърбия и открито се противопоставиха на правителството в Прищина. Протестът в понеделник е подкрепен от правителството в Белград. \r\n\"Затварянето на всички магазини в Северно Косово ... трябва да покаже ... че сърбите няма да мълчат\", каза Велко Одалович, генерален секретар на сръбското външно министерство. \r\nОчаква се митата върху вноса да влошат икономическия растеж на Сърбия тази година, но както централната й банка, така и МВФ очакват нейната икономика да нарасне с 3,5% през 2019 година. \r\nКосовският премиер Рамуш Харадинай миналата седмица обвини Белград в опит да \"създаде хуманитарна криза в тази част на Косово\". \r\nПравителството на Косово заяви, че стоките, идващи от Сърбия, са заменени от такива от други места през последните месеци. \r\nГраницата със Сърбия е отворена за контрабанда, която процъфтява, след като Прищина наложи митата върху вноса. През май косовската полиция арестува 19 души, включително полицейски и митнически служители във връзка с предполагаеми контрабандни сделки.  Юлиян Марков", "date": "2019.07.01", "title": "Reuters: Търговските обекти в Северно Косово затвориха в протест на наказателните мита за сръбски стоки"}
{"url": "http://www.focus-news.net/news/2019/07/01/2675877/api-poradi-ptp-dvizhenieto-po-patya-teteven-ribaritsa-se-osashtestvyava-vremenno-v-ednata-lenta-dvuposochno.html", "text": "Движението по път III-358 Тетевен - Рибарица при км 46 се осъществява временно в една лента, двупосочно поради ПТП. Това съобщиха от пресцентъра на  Агенция „Пътна инфраструктура . Трафикът се регулира от \"Пътна полиция\". Шофьорите да се движат с повишено внимание и съобразена скорост.", "date": "2019.07.01", "title": "АПИ: Поради ПТП движението по пътя Тетевен-Рибарица се осъществява временно в едната лента двупосочно"}
{"url": "http://www.focus-news.net/news/2019/07/01/2675875/sport-stan-vavrinka-otstrani-kvalifikanta-ruben-belemans-na-starta-na-uimbaldan.html", "text": "Тенис: Стан Вавринка отстрани квалификанта Рубен Белеманс на старта на Уимбълдън с 3:0 сета (6:3, 6:2, 6:2) и продължава във втория кръг, където ще срещне американеца Райли Опелка. Във втория кръг продължават и Кевин Андерсън, Фелисиано Лопес и Роберто Баутиста-Агут. \r\nМачът на Григор Димитров  срещу французина Корентин Муте се очаква да започне след 19:00 часа българско време.", "date": "2019.07.01", "title": "Спорт: Стан Вавринка отстрани квалификанта Рубен Белеманс на старта на Уимбълдън"}
{"url": "http://www.focus-news.net/news/2019/07/01/2675874/dots-ivan-ivanov-kevr-taksata-zadalzhenie-kam-obshtestvoto-namalyava-ot-2049-lvmvtch-na-1957-lv-mvtch-a-tsenata-na-bazovata-energiya-se-zapazva-89-lv-mvtch.html", "text": "Таксата „задължение към обществото“ намалява от 20,49 лв./МВтч на 19,57 лв./ МВтч, а цената на базовата енергия се запазва 89 лв./ МВтч. Това каза председателят на Комисията по енергийно и водно регулиране доц. Иван Иванов по време на брифинг за цените на електрическата и на топлинната енергия в сила от 1 юли, предаде репортер на  Агенция „Фокус“  „Задължението към обществото, което беше определено в доклада на работната група на 27 май тази година беше 20,49 лв./МВтч. В резултат на постъпленията в по-голям размер на приходите на енергийния фонда и тяхното отчитане от работната група, добавката задължение към обществото намалява на 19,57 лв./ МВтч. Искам да отбележа, че тъй като всяко количество електроенергия, потребявано в страната се облага и с тази добавка „задължение към обществото“, нейното намаляване е един положителен фактор както за бизнеса, така и за битовите потребители“, допълни доц. Иванов. На въпрос дали се запазва цената на базовата енергия, той уточни, че се запазва и е 89.00 лв./ МВтч \r\nДеница КИТАНОВА", "date": "2019.07.01", "title": "Доц. Иван Иванов, КЕВР: Таксата „задължение към обществото“ намалява от 20,49 лв./МВтч на 19,57 лв./ МВтч, а цената на базовата енергия се запазва 89 лв./ МВтч"}
{"url": "http://www.focus-news.net/news/2019/07/01/2675879/prezidentat-rumen-radev-predstavi-na-sreshta-s-ministar-predsedatelyat-na-kitay-li-katsyan-predlozhenie-za-poveche-pragmatizam-v-dvustrannite-otnosheniya.html", "text": "Президентът Румен Радев представи на среща с министър-председателят на Китай Ли Къцян предложение за повече прагматизъм в двустранните отношения. Това съобщиха от пресцентъра на  Президентството . Откриването на пряка въздушна линия София-Пекин и на клон на китайска банка в България ще насърчи туризма, търговията и инвестициите, подчерта Румен Радев.  \r\nБългария и Китай трябва да издигнат на ново ниво двустранните политически отношения, което да внесе импулс и да разкрие нови перспективи пред партньорството в икономиката, инвестициите и други сфери от взаимен интерес.  Това беше общата позиция на държавния глава Румен Радев и министър-председателя на Китай Ли Къцян, които проведоха среща днес в град Далиен. С тази среща започна и държавното посещение на българския президент в Китайската народна република от 1 до 5 юли по покана на председателя Си Дзинпин.   \r\nНа срещата в Далиен българският държавен глава представи на министър-председателя на Китай предложение за основните насоки за развитие на българо-китайските отношения. В документа се съдържат 9 приоритетни области, в които България и Китай имат голям потенциал да реализират взаимноизгодни проекти: транспортна инфраструктура; финансово-инвестиционната дейност и финансови технологии; IT сектор и стартиращи компании; научно-изследователска и развойна дейност и иновации; откриване на директна авиолиния между Пекин и София; туризъм, селско стопанство; устойчиво развитие и градско планиране; енергетика.  \r\nБългария все още е бяло петно на картата на китайските инвестиции и това трябва да се промени решително, е позицията на българския държавен глава. Румен Радев открои създаването на пряка въздушна линия София-Пекин, както и откриването на клон на китайска банка в България, като ключови предпоставки за ускореното развитие на двустранните отношения и до много по-добри условия за реализация на останалите проекти във всички области. Държавният глава подчерта, че облекчаването на инвестиционния, финансов и търговски обмен между България и Китай е в интерес както на двете държави, така и на нашия регион.  \r\nКитайският министър-председател оцени високо идеята на българския президент, споделена на срещата им в София през 2018 г., за откриване у нас на Център за глобално партньорство в рамките на инициативата „17+1“, който да допринесе за проучването на правната рамка на ЕС и осъществяването на перспективни инвестиционни проекти. За нейната реализация вече работят правителствата на двете държави.  На срещата в Далиен държавният глава отбеляза и възможността за изграждането на българо-китайски център за научни изследвания и иновации в София, които са определящ фактор за силата и конкурентоспособността на икономиката. „Такива изследвания и иновации вече са залог да имаме конкурентоспособна икономика и тя да се развива точно в областта на високите технологии и производствата с добавена стойност“, подчерта Румен Радев. Държавният глава посочи като пример партньорството между българска софтуерна компания и най-големия китайски туристически оператор и призова за мултиплицирането на този успех.  \r\nПартньорството в енергетиката, както и увеличаването на износа на млечни продукти и храни от България за Китай за постигане на баланс в двустранната търговия също бяха сред акцентите на срещата. Държавният глава изрази надежда за съхраняване на потенциала на свободната търговия и изрази мнение, че всички спорни въпроси в рамките на Световната търговска организация следва да се решават в дух на конструктивен диалог и на основата на многостранни преговори.  \r\nУтре държавният глава ще участва в церемонията по откриването на Световния икономически форум в Далиен, известен като „Летния Давос и ще направи изказване в рамките на сесията „Диалог между китайските държавни предприятия и българската власт“. Румен Радев ще се срещне с Клаус Шваб, основател и президент на Световния икономически форум в Давос, както и с губернатора на провинция Хъбей Сю Цин.  \r\nВъв водената от държавния глава делегация са председателят на парламентарната Комисия по регионална политика, благоустройство и местно самоуправление Искрен Веселинов, председателят на Комисията по транспорт, информационни технологии и съобщения Халил Летифов, както и народните представители, членове на Групата за приятелство България – Китай в Народното събрание – Христо Проданов, Георги Колев, Боряна Георгиева. В делегацията са включени представители на научните и образователните институции, както и на български компании в областта на информационните технологии, инвестициите, туризма и земеделието.", "date": "2019.07.01", "title": "Президентът Румен Радев представи на среща с министър-председателят на Китай Ли Къцян предложение за повече прагматизъм в двустранните отношения"}
{"url": "http://www.focus-news.net/news/2019/07/01/2675881/noviyat-ruski-poslanik-v-belgrad-sasht-i-es-okazvat-natisk-varhu-sarbiya.html", "text": "Постоянният натиск на Запада през ЕС върху Сърбия е очевиден, докато САЩ непрекъснато засилват натиска си. Освен че Западът оказва натиск върху Сърбия, САЩ и техните съюзници продължават да насърчават Косово да поддържа напрежение в региона, заяви новоназначеният руски посланик Александър Боцан-Харченко за Sputnik,цитиран от англоезичната страница на  “Радио Б92“ . \r\nКакто посочва посланикът , този натиск несъмнено присъства в процеса на присъединителни преговори, които Европейският съюз води със Сърбия, докато американците оказват още по-силен натиск върху Сърбия. \r\nНещо повече, няма никакви доказателства, че интересите на Белград се вземат под внимание под каквато и да е форма, като се преследват компромисни решения. \r\n\"Западът, предимно Вашингтон, предлага изключителна подкрепа на косовските албанци, на техните военни структури и действия, когато става въпрос за въпроси, свързани с армията, което води до очевидно по-нататъшно засилване на напрежението\", подчерта Александър Боцан - Харченко, добавяйки, че Москва наистина се надява че напрежението на територията на Косово няма да се превърне в активен конфликт. \r\n\"Искрено се надявам, че Европа ще схване, че ситуацията става опасна и че може да излезе от контрол, което ще доведе до по-сериозни конфликти, ако ситуацията бъде игнорирана\", заключава Александър Боцан-Харченко. \r\nМосква ще поиска провеждането на пълно разследване, което да изправи пред правосъдието отговорните за нападението срещу руския служител на ООН Михаил Краснощеков, заяви новоназначеният руски посланик в Белград. \r\nТой каза, че това е пример за \"безпрецедентен инцидент\", който не е наблюдаван никъде другаде по света и че \"представлява открита агресия към гражданите на Руската федерация\". \r\nТой добави, че липсата на реакция на този инцидент от страна на ЕС също е неприемлива. \"Опитът да се оправдаят нападенията на косовските албанци не е в съответствие с хуманитарния подход към персонала на ЮНМИК, който успешно си върши работата си при изключително трудни условия и в рамките на мандата на ООН\", заключи руският посланик.  Юлиян Марков", "date": "2019.07.01", "title": "Новият руски посланик в Белград: САЩ и ЕС оказват натиск върху Сърбия"}
{"url": "http://www.focus-news.net/news/2019/07/01/2675880/burgas-okrazhnata-prokuratura-predade-na-sad-mazh-obvinen-v-davane-na-podkup-na-politseyski-sluzhiteli.html", "text": "Окръжна прокуратура – Бургас преде на съд мъж с инициали Сунай С. Той е обвинен за това, че на 13 април в гр. Камено, дал подкуп – дар, представляващ парична сума в размер на 50 лева на двама полицейски служители, за да не извършат действие по служба – да му съставят акт за установяване на административно нарушение като водач на товарен автомобил. Това съобщиха от пресцентъра на  окръжната прокуратура .  \r\nТоварният автомобил, който бил управляван от обвиняемия, се движил по централната улица на града Камено. Полицейските служители забелязали този факт и подали светлинен и звуков сигнал, за да накарат обвиняемия да спре, тъй като с движението си той нарушавал Общинската наредба за обществения ред, според която товарни автомобили нямат право да се движат по централната улица на града. Сунай С. спрял превозното средство. Полицейските служители му съобщили, че ще напишат акт за неговото нарушение. Тогава Сунай С. се обърнал към двамата полицейски служители с думите: „Може ли да ми направите компромис и да не ми пишете акт, пък аз ще ви се отблагодаря“. Полицаите му обяснили, че не могат да му направят компромис и ще бъде санкциониран. В този момент обвиняемият пуснал нещо през отворения прозорец на предната дясна врата. Двамата полицаи възприели, че това е банкнота с номинал от 50 лева. Сунай С. бил задържан. \r\nОкръжен съд – Бургас е насрочил заседанието си за 2 юли.", "date": "2019.07.01", "title": "Бургас: Окръжната прокуратура предаде на съд мъж, обвинен в даване на подкуп на полицейски служители"}
{"url": "http://www.focus-news.net/news/2019/07/01/2675864/dots-ivan-ivanov-kevr-srednoto-uvelichenie-na-tsenata-na-el-energiyata-za-bitovite-potrebitelite-e-290.html", "text": "Средното увеличение на  цената на ел. енергията за битовите потребителите е 2,90%. Това каза председателят на Комисията по енергийно и водно регулиране доц. Иван Иванов по време на брифинг за цените на електрическата и на топлинната енергия в сила от 1 юли, предаде репортер на  Агенция „Фокус“ . Доц. Иванов уточни, че решението е взето днес в 14.00 часа, като отбеляза, че утвърдените днес цени са по-ниски в сравнение с приетите в доклада от 27 май. „Тогава беше предвидено среднопретегленото изменение да бъде 3,48%“, допълни доц. Иванов.    \r\n„Най-важното, което предполагам интересува всички, е какви са измененията на крайните цени на ел. енергията за битовите потребители, считано от 1 юли 2019 г. Изменението е както следва. За ЧЕЗ – 2,90%, за EVN – 2,97%, за ЕНЕРГО-ПРО - 2 80 %“, каза още председателят на КЕВР.  \r\nДеница КИТАНОВА", "date": "2019.07.01", "title": "Доц. Иван Иванов, КЕВР: Средното увеличение на цената на ел. енергията за битовите потребителите е 2,90%"}
{"url": "http://www.focus-news.net/news/2019/07/01/2675878/dots-ivan-ivanov-kevr-kogato-energiyniyat-regulator-mozhe-da-korigira-tsenite-v-polza-na-obshtestvoto-tova-se-pravi.html", "text": "Когато енергийният регулатор може да коригира цените в полза на обществото, това се прави. Това каза председателят на Комисията по енергийно и водно регулиране доц. Иван Иванов по време на брифинг за цените на електрическата и на топлинната енергия в сила от 1 юли, предаде репортер на  Агенция „Фокус“ . Доц. Иванов коментира причините за намаляването в нарастването на цената на електрическата енергия. „Когато Комисията прие доклада на работната група, в доклада бяха заложени прогнозните данни за приходите във Фонда „Сигурност на енергийната система“ за месец юни. В последните дни на месец юни, благодарение на усърдната работа на работната група - експерти на КЕВР, бяха актуализирани приходите във фонда и по-специално беше отчетено увеличаване на приходите и по двете пера, които те се формират - увеличени приходи от продажба на въглеродни емисии на европейската платформа за продажба на емисии и увеличени приходи от това, че 5% от произведената в страната електроенергия постъпват в фонда „Сигурност на енергийната система“. При всяка възможност, когато Комисията може да коригира цените в полза на обществото в случая и на потребителите, това се прави. В случая е постъпено именно по този начин.  \r\nДоц. Иванов коментира и причините за коригирането на цените на нарастване на топлинната енергия надолу. „Това е намаляването на цената на природния газ, който е основно гориво в почти всички топлофикации в страната. Дори намаляването с 0,6% на цената на природния газ е отчетено в нашето решение. От друга страна бяха проверени и коригирани в смисъла на намаление на разходите в топлопреносната мрежа на „Топлофикация Разград“, каза доц. Иванов. По думите му третият елемент е верификационният доклад на Министерството на околната среда и водите относно закупените от топлофикациите емисии въглероден двуокис. „Когато беше представен докладът в края на месец май, се работеше с валидния към онзи момент верификационен доклад. Новият верификационен доклад позволи да бъдат коригирани някои от цените на базата на коригирани количества въглеродни емисии, закупени от съответни топлофикации от европейската платформа за търговия с емисии“, уточни още доц. Иванов. \r\nПредседателят на КЕВР доц. Иван Иванов обясни, че настоящото ценово решение е последното такова на сегашния състав на Регулатора. „От следващата година ще започне и следващият етап на пълна либерализация на пазара на електрическа енергия“, допълни той.  \r\nДеница КИТАНОВА", "date": "2019.07.01", "title": "Доц. Иван Иванов, КЕВР: Когато енергийният регулатор може да коригира цените в полза на обществото, това се прави"}
{"url": "http://www.focus-news.net/news/2019/07/01/2675867/dots-ivan-ivanov-kevr-srednoto-uvelichenie-na-tsenata-na-toplinnata-energiya-e-353.html", "text": "Средното изменение на цената на топлинната енергия е 3,53%. Това каза председателят на Комисията по енергийно и водно регулиране доц. Иван Иванов по време на брифинг за цените на електрическата и на топлинната енергия в сила от 1 юли, предаде репортер на  Агенция „Фокус“ . По думите му допреди месец предвиденото изменение в цената на топлинната енергия е било 4,50 %. Доц. Иванов даде данни за цената на топлинната енергия за отделните топлофикации. „Цената на топлинната енергия за „Топлофикация София“ се увеличава с 3,06% при предвидени преди месец 4,30%. Цената на „Топлофикация – Разград“, където увеличението беше най-голямо - 17,53% се актуализира на 8,59%. Т.е. наполовина. Също така цената на топлинната енергия на „Топлофикация Габрово“ от 12,53% намалява на малко под 10%. Топлофикация „Враца“ намалението е близо два пъти - от 7,52% цената намалявана 3,80 %“, каза още доц. Иванов.  \r\nДеница КИТАНОВА", "date": "2019.07.01", "title": "Доц. Иван Иванов, КЕВР: Средното увеличение на цената на топлинната енергия е 3,53%"}
{"url": "http://www.focus-news.net/news/2019/07/01/2675883/prof-iskra-baeva-istorik-ostavkata-na-blaga-dimitrova-kato-vitseprezident-na-balgariya-e-mnogo-yarak-primer-za-razocharovanieto-na-intelektualtsite-ot-politikata.html", "text": "Оставката на Блага Димитрова като вицепрезидент на България е много ярък пример за разочарованието на интелектуалците от политиката. Това каза преподавателят в Историческия факултет на Софийския университет „Св. Климент Охридски“ проф. д-р Искра Баева в интервю за  Агенция „Фокус“  по повод 26 години от 30 юни 1993 година, когато Блага Димитрова напуска поста, като вицепрезидент на България. „През 1988-1989 година се създава дисидентското движение в България, което не е многобройно, но там влизат голяма група интелектуалци и това е напълно естествено, защото недоволството от предишната система се засяга преди всичко от тях, защото има политически ограничения и цензура, които касаят преди всичко, интелектуалния труд“, заяви проф. Искра Баева. Тя подчерта, че именно затова Блага Димитрова и много други творци и дейци като Радой Ралин, Жельо Желев и Петър Берон се включват в дисидентското движение в България. „След свалянето на Тодор Живков, те се включват и в създаването на Съюза на демократичните сили - първата опозиционна сила в България от десетилетия. Блага Димитрова с една по-особена позиция, която е по-скоро интелектуална, отколкото чисто политическа, се превръща във фигура, подходяща за първата официална кандидатура за избори от целия народ за президент на България“, посочи историкът. Тя отбеляза, че основната фигура на Съюза на демократичните сили, издигната за президент, е д-р Жельо Желев, но Блага Димитрова се оказва негова подгласничка. Така тя влиза в действащата, реална политика. „Година и половина след началото на  мандата на д-р Жельо Желев Блага Димитрова подава оставка. “, каза още тя.  \r\nИрина ИВАНОВА  Пълния текст на интервюто четете в „Мнение”", "date": "2019.07.01", "title": "Проф. Искра Баева, историк: Оставката на Блага Димитрова като вицепрезидент на България е много ярък пример за разочарованието на интелектуалците от политиката"}
{"url": "http://www.focus-news.net/news/2019/07/01/2675884/burgas-suhi-i-normalno-prohodimi-sa-patnite-nastilki-v-oblastta-dvizhenieto-se-osashtestvyava-bezproblemno.html", "text": "Сухи и нормално проходими са пътните настилки в област Бургас, движението се осъществява безпроблемно. Това съобщиха за  Радио „Фокус“ – Бургас  от Областното пътно управление. Условията за пътуване са добри – видимостта е отлична, няма затворени пътни участъци. Движението на моторни превозни средства се осъществява без затруднения, както по пътищата в областта, така и по основните пътни артерии на Бургас.  \r\nИнтензивен е трафикът по входно-изходните пътни артерии на град Бургас. Струпване на автомобили се наблюдава в районите на някои от възловите кръстовища между булевардите „Демокрация“ и „Сан Стефано“, между улиците „Цар Петър“ и „Иван Вазов“, както и в района на кръстовището с кръгово движение „Трапезица“. \r\nДеница Димитрова", "date": "2019.07.01", "title": "Бургас: Сухи и нормално проходими са пътните настилки в областта, движението се осъществява безпроблемно"}
{"url": "http://www.focus-news.net/news/2019/07/01/2675885/narodniyat-predstavitel-ot-gerb-pazardzhik-desislava-kostadinova-provede-priemna-za-grazhdani-v-peshtera.html", "text": "Народният представител от ГЕРБ-Пазарджик Десислава Костадинова проведе приемна за граждани в Пещера, съобщиха от пресцентъра на  ГЕРБ-Пазарджик . По традиция, през последния предваканционен месец на парламента, Десислава Костадинова се срещна с жители на Община Пещера. Лични въпроси за разрешаване поставиха пред нея петима души. Част от гражданите поискаха от Костадинова да съдейства за личностната им реализация чрез намиране на работа в звената на държавната администрация, други настояха да ги консултира за разрешаване на поземлени проблеми, а трети да помогне за разрешаване на проблем с издаване на документи на семейство, което живее и работи зад граница. Десислава Костадинова пое ангажимент да съдейства за разрешаване на поземления проблем, както и да ускори с правомощията, които има като народен представител издаването на необходимите документи на семейството, което живее и работи зад граница. „Рекордно ниска безработица регистрира Агенцията по заетостта през последния месец, което ми дава надежда, че всеки който иска да се квалифицира и да работи на желана от него позиция може да го направи. На българската икономика са необходими висококвалифицирани и мотивирани кадри“, подчерта при една от срещите Костадинова.", "date": "2019.07.01", "title": "Народният представител от ГЕРБ-Пазарджик Десислава Костадинова проведе приемна за граждани в Пещера"}
{"url": "http://www.focus-news.net/news/2019/07/01/2675889/zadarzhan-e-vodach-na-lek-avtomobil-pregazil-peshehodets-v-kostinbrod-i-izbyagal-ot-mestoproizshestvieto.html", "text": "Под наблюдението на Окръжна прокуратура - София се води досъдебно производство, образувано във връзка с пътно-транспортно произшествие, довело до смъртта на пешеходец. Това съобщиха от пресцентъра на  Апелативна прокуратура - София .  \r\nОколо 22.30 ч. на 27 юни, на бул. „Ломско шосе“, водачът на лек автомобил „Фолксваген Пасат“ - Т.С., нарушил правилата за движение по пътищата и по непредпазливост е причинил смъртта на пешеходеца Н.И. Веднага след това той избягал от местопроизшествието.  \r\nИзвършителят на престъплението е бил открит и задържан от разследващите органи и на 29 юни е бил привлечен в качеството на обвиняем. Понастоящем мъж с инициали С. е задържан за срок до 72 часа с постановление на прокурор.  \r\nПредстои Окръжна прокуратура – София да внесе в съда искане за вземане на мярка за неотклонение „задържане под стража“ спрямо обвиняемия Т.С.", "date": "2019.07.01", "title": "Задържан е водач на лек автомобил, прегазил пешеходец в Костинброд и избягал от местопроизшествието"}
{"url": "http://www.focus-news.net/news/2019/07/01/2675888/kmetat-nikolay-melemov-podpisa-v-mosv-dogovor-za-podmyana-na-otoplitelni-uredi-v-smolyan.html", "text": "Кметът на Смолян Николай Мелемов подписа договор за безвъзмездна финансова помощ с министъра на околната среда и водите Нено Димов в сградата на Министерството на околната среда и водите (МОСВ). Това съобщиха от пресцентъра на  Общината . Проектът „Мерки за подобряване качеството на атмосферния въздух в Община Смолян“ по Оперативна програма „Околна среда“ е на стойност 9 604 317,86 лв. Планирано е да се извърши подмяна на отоплителните уреди на около 3000 домакинства в областния град. Срокът за изпълнението му е 53 месеца. \r\nПроектът ще премине през два етапа, като първият е финансиран с 460 215 лв. Най-напред ще се проучват нагласите на не по-малко от 4000 домакинствата да участват в проекта. Ще ги питат дали и при какви условия биха заменили уредите си за отопление на дърва и въглища и конкретно с какво. Следва изработване на електронна географска карта на източниците на замърсяване. \r\nПредвидена е разяснителната/обучителна кампания, както и анализ на видовете отопления по квартали с техния принос към замърсяването на въздуха. Ще се анализират също възможностите на домакинствата в тези райони да преминат към алтернативна форма на отопление. Цялостният анализ трябва да определи необходимите разходи. Ще се изчисли също прогнозният приход от предаването на подменените уреди за последващо третиране. \r\nВсички анализи, оценки, обосновки и изследвания ще се извършат след обследване на място и посещения на заинтересованите домакинства. Вторият етап е закупуването, доставката и подмяната на определените от проекта отоплителни устройства. Неразделна част от дейностите са демонтажа и предаването на старите устройства. \r\n„Смолян е сред първите общини в България, подписали договор за безвъмездно финансиране и от следващия месец започваме дейности от първия етап по проекта. Той е задължителен и без него не може да минем директно към смяна на горивната база. Очакваме съдействие от гражданите по време на проучванията и обследванията, за да преминем бързо тази фаза. Защитили сме висок бюджет, надяваме се в голяма степен да решим проблема със замърсяването на въздуха в града през зимата. С подписването на договора процесът по смяна на горивната база става необратим“, каза кметът на Смолян Николай Мелемов.", "date": "2019.07.01", "title": "Кметът Николай Мелемов подписа в МОСВ договор за подмяна на отоплителни уреди в Смолян"}
{"url": "http://www.focus-news.net/news/2019/07/01/2675890/kmetat-d-r-emil-karaivanov-asenovgrad-chaka-s-netarpenie-svoyata-zlatna-gordost-stanimira-petrova.html", "text": "Изключително съм горд с блестящото представяне на нашето асеновградско момиче Станимира Петрова на Европейските олимпийски игри в Минск. Това се казва в част от поздравителния адрес на д-р Емил Караиванов, кмет на Асеновград, към талантливата спортистка, която е и почетен гражданин на Асеновград, съобщиха за  Радио „Фокус“ – Пловдив  от отдел „Връзки с обществеността“ на  Общината . „Абсолютен и безапелационен фаворит, тя успя да спечели златен медал в категорията си. Повече от основателно Станимира изведе българската делегация като знаменосец на закриването на вторите Европейски олимпийски игри в Минск“, се казва в поздравителния адрес. \r\n„По време на тези игри ние асеновградчани имахме самочувствие, каквото спортни звезди като Станимира Петрова могат да подарят на родния си град. Гордеем се с теб, Станимира! Бъди здрава, все така упорита и вдъхновяваща!“, пише още в поздравителния адрес.", "date": "2019.07.01", "title": "Кметът д-р Емил Караиванов: Асеновград чака с нетърпение своята златна гордост Станимира Петрова"}
{"url": "http://www.focus-news.net/news/2019/07/01/2675887/balgarski-samolet-e-katsnal-avariyno-v-tel-aviv-nyama-postradali.html", "text": "Пътнически самолет на българската чартърна авиокомпания е кацнал аварийно в Тел Авив. Това потвърдиха за  Агенция „Фокус“  от пресцентъра на  МВнР . По първоначална информация няма данни за пострадали.", "date": "2019.07.01", "title": "Български самолет е кацнал аварийно в Тел Авив, няма пострадали"}
{"url": "http://www.focus-news.net/news/2019/07/01/2675886/varna-okrazhniyat-sad-v-grada-uvazhi-iskaneto-na-okrazhnata-prokuratura-i-zadarzha-pod-strazha-rumanskiya-grazhdanin-pregazil-na-parking-5-godishno-dete.html", "text": "Окръжният съд в града уважи искането на Окръжната прокуратура и задържа под стража румънския гражданин, прегазил на паркинг 5-годишно дете. Това съобщиха от пресцентъра на  Апелативна прокуратура-Варна . \r\nСъстав на Варненския окръжен съд уважи искането на Окръжната прокуратура и определи мярка за неотклонение „Задържане под стража“ на румънския гражданин Адриан К. 32-годишният мъж бе привлечен като обвиняем за престъпление по член 343, ал. 1, буква „в“ от НК, след като на 29 юни около 17 часа на паркинг в Морската градина във Варна по непредпазливост причини смъртта на 5-годишно дете. \r\nСъдът сподели аргументите на прокуратурата, че съществува реална опасност Адриан К. да се укрие, тъй като той няма постоянен адрес в България. \r\nВ съдебната зала при определяне на мярката за неотклонение румънският гражданин изрази съжаление за трагичния инцидент.  \r\nАдриан К. влязъл  с автомобила си в паркинга до зоологическата градина. В същото време семейството на пострадалото дете вървяло към своя автомобил, който вече бил паркиран на там. Механизмът на настъпване на произшествието е в процес на установяване чрез всички надлежни процесуални способи и средства.  \r\nВеднага след пътно-транспортното произшествие Адриан К. бил тестван с дрегер, който не показал наличие на алкохол в кръвта.  Взета му е и кръвна проба, която ще установява дали е употребил упойващи вещества. В автомобила освен водача била съпругата му и нейните родители, които предстои да бъдат разпитани. Назначени са автотехническа, биологична и съдебномедицинска експертиза.  \r\nОпределението на Варненския окръжен съд подлежи на обжалване пред Апелативния съд.", "date": "2019.07.01", "title": "Варна: Окръжният съд в града уважи искането на Окръжната прокуратура и задържа под  стража румънския гражданин, прегазил на паркинг 5-годишно дете"}
{"url": "http://www.focus-news.net/news/2019/07/01/2675882/mrrb-uvelichen-e-kapatsitetat-za-prodazhba-na-elektronni-vinetki-na-gkpp-kalotina.html", "text": "С цел облекчаване на трафика и намаляване на възможността за образуване на опашки на влизане в България през активния летен сезон е увеличен капацитетът за продажба на електронни винетки на ГКПП „Калотина“. Това съобщиха от пресцентъра на  МРРБ . Там вече има 6 терминала за самообслужване. Увеличени са и вече са три гишетата за продажба, на които освен с карта, плащане може да бъде направено и в брой. На ГКПП „Капитан Андреево“ броят на терминалите за самообслужване също е увеличен.  \r\nТова стана ясно на днешната среща на министъра на регионалното развитие и благоустройството Петя Аврамова с посланика на Република Турция у нас Хасан Улусой. В нея участваха също заместник-министрите Николай Нанков и Деница Николова, началникът на кабинета на министъра Весела Начева-Кръстева и Иван Досев – член на УС на Агенция „Пътна инфраструктура“. \r\nЗаместник-министър Нанков информира д-р Улусой, че винетки могат да бъдат купени в дистрибуторската мрежа, на бензиностанции, чрез мобилно приложение и с СМС. Те могат да бъдат закупени онлайн предварително и да се активират от деня на влизане на пътуващите в страната ни, стана ясно още по време на срещата. \r\nРегионалният заместник-министър обърна внимание, че в страната ни има нов контролен орган – служители на Националното тол управление контролират спазването на Закона за пътищата и купуването на винетки. В страната ни предстои да бъде внедрена тол система за тежкотоварните автомобили, в резултат на което винетките за превозни средства над 3,5 т ще отпаднат и те ще плащат тол такса за изминато разстояние. \r\nС ускорени темпове се изпълняват програмите „България – Турция“ и „Черноморски басейн“, отбеляза зам.-министър Николова. Тя информира, че се очаква сключването на 34 нови договора за над 10 млн. евро по програмата за трансгранично сътрудничество с южната ни съседка. Работи се и по подготовката на следващия програмен период. Обсъжда се включването на няколко стратегически проекта, които да се изпълняват от двете страни на границата. \r\nМинистър Аврамова коментира, че се разчита на съдействието на турското посолство в България, което чрез своите канали може да съдейства за по-добрата информираност на своите граждани, така че да пътуват по-комфортно през територията на страната ни. \r\nУстановените добри контакти и сътрудничество създават условия да работим за по-нататъшното развитие на двустранните отношения в дух на разбирателство и взаимна изгода между България и Турция, коментира регионалният министър. \r\nДвете страни имат много допирни точки, по които да си сътрудничат, като регионално развитие, благоустройство, инфраструктура, заяви от своя страна д-р Улусой. \r\nНашата основна цел е да изградим добра инфраструктура, за да улесним гражданите и бизнеса, заключи министър Аврамова.", "date": "2019.07.01", "title": "МРРБ: Увеличен е капацитетът за продажба на електронни винетки на ГКПП „Калотина“"}
{"url": "http://www.focus-news.net/news/2019/07/01/2675891/ianmsp-informatsionna-sreshta-za-novite-pravila-na-deseta-konkursna-sesiya-na-natsionalniya-inovatsionen-fond-shte-se-provede-vav-veliko-tarnovo.html", "text": "Информационна среща за новите правила на Десета конкурсна сесия на Националния иновационен фонд (НИФ) ще се проведе във Велико Търново. Това съобщиха от  Изпълнителната агенция за насърчаване на малките и средните предприятия  (ИАНМСП). Велико Търново е третият български град, който домакинства форума. Експерти от Микрофинансиращата институция (МФИ) „Джобс“, част от Групата на Българската банка за развитие, ще представят своите продукти за кредитиране на бизнеса при улеснени условия. От Българската стартъп асоциация също ще запознаят бизнеса с дейността си. Десетата конкурсна сесия на Националния иновационен фонд ще се проведе по нови правила. „Целта на корекцията е да се улеснят фирмите при работата им с НИФ, както и оценката, мониторинга и последващото разплащане на класираните проекти.“, посочва д-р Бойко Таков, изпълнителен директор на Изпълнителна агенция за насърчаване на малките и средните предприятия. Новите правила на Десетата конкурсна сесия на Националния иновационен фонд ще бъдат разяснени на бизнеса в страната по време на специална информационна кампания. Тя стартира на 1 юли 2019г. в Монтана и ще се проведе съвместно с Българската стартъп асоциация и Микрофинансиращата институция „Джобс“ към Българската банка за развитие. Експертите на трите организации ще запознаят с работата си бизнеса от 10 града в страната – София, Пловдив, Стара Загора, Бургас, Търговище, Варна, Русе, Велико Търново, Габрово и Монтана. \r\nВелико Търново е третата спирка от инфотура, а срещата ще се проведе на 2 юли, от 16.00 часа в сградата на Областната администрация \r\nНаличният финансов ресурс за Десетата конкурсна сесия е 4.5 млн. лв. Те се отпускат като безвъзмездна държавна финансова помощ за проекти в областта на научноизследователската и развойната дейност. От BESCO имат амбицията да са мост между държавата и стартъпите. Представителната организация вече обединява над 400 компании. „Държавата не е само в София. Именно затова се включихме в организираните от ИАНМСП информационни дни.“, коментира Нед Дервенков, член на УС на асоциацията. „Идваме да се запознаем!“. Експертите от МФИ „Джобс“ ще представят пред фирмите своите кредитни продукти  с гаранционно покритие, реализирани с помощта на съответните гаранционни механизми от страна на Европейския Инвестиционен Фонд. За тях могат да кандидатстват стартиращи микро- и малки предприятия,  включително и земеделски производители.", "date": "2019.07.01", "title": "ИАНМСП: Информационна среща за новите правила на Десета конкурсна сесия на Националния иновационен фонд ще се проведе във Велико Търново"}
{"url": "http://www.focus-news.net/news/2019/07/01/2675893/rayonna-prokuratura-svoge-razsledva-prichinite-za-vazniknaliya-pozhar-v-barziya-vlak-varna-sofiya.html", "text": "Под ръководството на Районна прокуратура - Своге се води разследване по образувано досъдебно производство за извършено престъпление – причиняване на значителни имуществени вреди при управляване на подвижен железопътен състав. Това съобщиха от пресцентъра на  Апелативна прокуратура - София .  \r\nНа 25 юни в третия вагон на бързия влак, пътуващ от Варна за София, в района на гара Своге, възникнал пожар. По данни на БДЖ, във влака са пътували около 150 човека, които своевременно били изведени от влаковата композиция със съдействието на превозния персонал. Незабавно били предприети необходимите действия за потушаване на запалването с използване на пожарогасители.  \r\nДежурна група при РУ – Своге, в присъствието на представител на БДЖ „Пътнически превози“, извършила оглед на местопроизшествието. Вагонът бил отделен от композицията. Възникналото запалване било локализирано в санитарното помещение на третия вагон, където било констатирано наличие на разтопени и обгорели кабели. Вследствие на инцидента няма пострадали лица измежду пътниците и персонала във влака.  \r\nС оглед разкриване на обективната истина, предстои Районна прокуратура – Своге да проведе разпити на свидетели по случая - превозната бригада, служителите на жп гара Своге, както и установяване на лицата, пътували във влака. Ще бъде изискан писмен доклад от БДЖ „Пътнически превози“ ЕАД и назначаване на техническа експертиза.", "date": "2019.07.01", "title": "Районна прокуратура – Своге разследва причините за възникналия пожар в бързия влак Варна - София"}
{"url": "http://www.focus-news.net/news/2019/07/01/2675894/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е слънчево и ясно, а пътните настилки са сухи. През деня не са получавани сигнали за инциденти по пътищата в областта. \r\nДвижението по пътя Средногорци – Рудозем се осъществява с повишено внимание поради ремонтни дейности. Движението по пътя Борино – Грохотно – Девин в село Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по пътя Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.01", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/07/01/2675895/the-times-of-israel-balgarski-patnicheski-samolet-sas-spukana-guma-se-prizemi-uspeshno-na-letishte-ben-gurion-v-tel-aviv.html", "text": "Български пътнически самолет на чартърната авиокомпания Електра Еъруейз кацна на летище Бен Гурион в Тел Авив без инциденти след обявена извънредна ситуация заради спукана гума.  Lетището е било поставено в най-високо ниво на аварийна ситуация, като са извикани над 100 линейки, пише израелското англоезично електронно издание  The Times of Israel \r\nНад 100 линейки, противопожарни автомобили и аварийни работници са били вдигнати под тревога на летището, а израелските изтребители последваха „Боинг 737“, след четири часов полет от германския град Кьолн. \r\nСлед кацането, българският чартърен самолет използва двигателите си, за да намали скоростта си и да избегне натиск върху гумите. Летището спря всички кацания и излитания, преди самолетът да се приземи. \r\nАварийната ситуация бе обявена след като наземни екипи в Кьолн са намерили части от гума, след излитането на самолета, се казва в изявление на летище Бен Гурион. \r\nСамолетът е превозвал 152 пътници. На няколко души е оказана медицинска помощ заради безпокойство, докато самолетът е обикалял над морето, за да изхвърли гориво пред сложното кацане. \r\nЛетище Рамон, разположено на юг е било готово да приеме полети, които биха могли да бъдат отклонени от Бен Гурион, ако е било необходимо. \r\nДлъжностните лица първоначално не са знаели коя гума е спикана или степента на повредата. Когато самолетът наближи летище Бен Гурион, извън Тел Авив, той прелетя над  летището, за да позволи на служителите по безопасността да огледат колесника. \r\nНири Яркони, експерт по гражданско въздухоплаване, съобщи за телевизионният канал Channel 12, че редовно подобни аварии се случват със самолетите и че летището е действало по този начин най-вече заради предпазливост.  Юлиян Марков", "date": "2019.07.01", "title": "Тhe Times of Israel: Български пътнически самолет със спукана гума се приземи успешно на летище Бен Гурион в Тел Авив"}
{"url": "http://www.focus-news.net/news/2019/07/01/2675896/sofiya-na-poligona-na-direktsiya-avariyna-pomosht-i-preventsiya-shte-se-provede-uchenie-v-situatsiya-na-burya-na-2-yuli.html", "text": "Съвместно учение в ситуация на природно бедствие – „буря“ ще бъде проведено в присъствието на кмета на София Йорданка Фандъкова от 10.00 часа на 2 юли на полигона на дирекция „Аварийна помощ и превенция“ в село Панчарево. Това съобщиха от пресцентъра на  Столична община . \r\nЦелта на учението подобряване на взаимодействието и координацията между Столична община, СДВР, пожарна (към ГДПБЗН), юридически лица и дружества, който подпомагат службите при възникнали аварии и бедствия.  \r\nНа събитието е поканен и министърът на вътрешните работи Младен Маринов.  \r\nАварийната обстановка ще бъде представена на терена на полигона, където ще има възстановка на пострадал жилищен квартал.", "date": "2019.07.01", "title": "София: На полигона на дирекция „Аварийна помощ и превенция“ ще се проведе учение в ситуация на буря на 2 юли"}
{"url": "http://www.focus-news.net/news/2019/07/01/2675897/aktsenti-v-sutreshniya-blok-dobro-utro-balgariya-po-radio-fokus-na-2-yuli.html", "text": "16 август е началната дата за техническия старт на тол системата, а крайният срок за въвеждането на търговската експлоатация ще бъде не по-късно от 1 март 2020 година. Притесненията на транспортния бранш обаче остават, а разговорите с тях тепърва предстоят. Отговори на важните въпроси за готовността на системата търсим от директора на Националното ТОЛ управление Олег Асенов. След дългите разговори лидерите не се споразумяха и остава неясно кои ще оглавят основните европейски институции. Близо ли сме до нареждане на пъзела и ще бъде ли страната ни удовлетворена от разпределението на постовете? Темата коментираме с евродепутата Андрей Ковачев. Ще си говорим за любовта към животните и как тя се създава там където липсва. Фондация „Четири лапи“ стартира мащабни кампания за популяризиране на отговорното отношение към домашните любимци и осиновяването на изоставени животни. Повече за нея и други не по-малко важни теми ще разговаряме с Явор Гечев от Фондация „Четири лапи“. В минутите след 9.00 часа Тони Михайлов от Радио „Фокус“-Пловдив ще ни заведе на ваканция, но такава в библиотеката, която започва в Асеновград.  Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.07.01", "title": "Акценти в сутрешния блок „Добро утро, България“ по Радио „Фокус“ на 2 юли"}
{"url": "http://www.focus-news.net/news/2019/07/01/2675899/aviokompaniya-elektra-earueys-imalo-e-samneniya-za-spukana-guma-pri-izlitane-na-balgarskiya-patnicheski-samolet-koyto-katsna-v-tel-aviv.html", "text": "Имало е съмнения за спукана гума при излитане на българския пътнически самолет, който кацна в Тел Авив. Това съобщиха за  Агенция „Фокус“  от българската авиокомпания „Електра Еъруейс“. Самолетът е излетял от Кьолн до Тел Авив. От авиокомпанията съобщават, че е имало е обаждане от летището в Кьолн, в което се е известявало за съмнения за спукана гума при излитане. От „Електра Еъруейс“ подчертаха, че са поддържали през цялото време връзка с екипажа на самолета и е било организирано аварийно кацане в Тел Авив. По техни данни самолетът е кацнал напълно нормално. Няма пострадали пътници. Самолетът е бил „Боинг 737-400“, а на борда е имало 146 пътници и 7-членен екипаж, който е бил изцяло български. Той е кацнал около 16.15 часа и е излетял около 4 часа по-рано.  \r\nИрина ИВАНОВА", "date": "2019.07.01", "title": "Авиокомпания „Електра Еъруейс“: Имало е съмнения за спукана гума при излитане на българския пътнически самолет, който кацна в Тел Авив"}
{"url": "http://www.focus-news.net/news/2019/07/01/2675898/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Няма въведени допълнително ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. По пътя Кюстендил – Дупница в района на град Дупница движението се осъществява в една лента поради ремонтни дейности на мост над река Тополница. Участъкът е сигнализиран с пътни знаци и светофарна уредба. Срокът за завършване на ремонта е до 12 август 2019 година. \r\nВенцеслав ИЛЧЕВ", "date": "2019.07.01", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/07/01/2675900/burgas-preskonferentsiyata-po-proekta-za-patronazhna-grizha-za-vazrastni-hora-i-litsa-s-uvrezhdaniya-se-otlaga-za-4-yuli.html", "text": "Пресконференцията по проекта „Осигуряване на патронажна грижа за възрастни хора и лица с увреждания на територията на община Бургас\", предвидена за 2 юли, ще се проведе от 11.00 часа на 4 юли 2019 г. в Заседателната зала на Община Бургас на ул. „Александровска” 26, ет. 1. Това съобщиха от пресцентъра на  Общината . \r\nДоговорът за финансиране на проекта е № BG05M9OP001-2.040-0051-C01 за предоставяне на безвъзмездна финансова помощ по Оперативна програма „Развитие на човешките ресурси” 2014-2020, процедура BG05M9OP001-2.040 „Патронажна грижа за възрастни хора и лица с увреждания – компонент 2”.", "date": "2019.07.01", "title": "Бургас: Пресконференцията по проекта за патронажна грижа за възрастни хора и лица с увреждания се отлага за 4 юли"}
{"url": "http://www.focus-news.net/news/2019/07/01/2675901/sport-viktoriya-tomova-se-izkachi-s-edno-myasto-v-svetovnata-ranglista.html", "text": "Тенис: Най-добрата ни тенисистка Виктория Томова се изкачи с едно място в световната ранглиста преди Откритото първенство на Великобритания по тенис. Томова, която през миналата седмица не участва в турнири, остана с 329 точки, но вече е 177-а в класацията . \r\nГергана Топалова пък записа рекордно класиране. Тя за първи път влезе сред първите 500, след като прогресира с 54 места и вече е 458-ото място с 66 точки. \r\nПромени на върха няма, като шампионката от \"Ролан Гарос\" Ашли Барти остана лидерка с 6495 точки, следвана от победителката на Откритото първенство на Австралия Наоми Осака с 6377 точки, а трета е Каролина Плишкова (Чехия) с 6055 точки.", "date": "2019.07.01", "title": "Спорт: Виктория Томова се изкачи с едно място в световната ранглиста"}
{"url": "http://www.focus-news.net/news/2019/07/01/2675902/api-14-sa-ofertite-za-izrabotvaneto-na-razshiren-ideen-proekt-za-46-km-ot-am-hemus-sled-vrazkata-s-patya-ruse-veliko-tarnovo.html", "text": "Отворени са постъпилите 14 оферти в обществената поръчка за изработването на разширен идеен проект за над 46 км от АМ „Хемус“, след връзката с пътя Русе - Велико Търново в посока Търговище. Това съобщиха от пресцентъра на  Агенция \"Пътна инфраструктура\" . Бъдещият изпълнител ще трябва да изработи разширен идеен проект и да направи пълни инженерно-геоложки проучвания и ПУП - Парцеларен план за участъка след връзката с път I-5 Русе - Велико Търново до пресичането с път II-51 Бяла - Търговище.  \r\nОбществената поръчка е в две обособени позиции:  \r\nВ обособена позиция №1 е: „Изработване на разширен идеен проект за АМ „Хемус“ с извършване на пълни инженерно-геоложки проучвания и ПУП - Парцеларен план от км 222+000 (след пресичането с път I-5 Русе - Велико Търново до км 244+200 (след пътен възел „Горски Сеновец“, пресичане с път III-407 Полски Тръмбеш - Царевец). Дължината на участъка е 22,2 км. Индикативната стойност за изработването на проекта е 3 308 000 лв. без ДДС.  \r\nОтворените 7 оферти са на:  \r\n - „Трафик Холдинг“ ЕООД;  \r\n - Обединение ППМ – ИЙ КЕЙ ДЖЕЙ, в което са: „Проджект Планинг енд Мениджмънт“ ООД и „ЙИ КЕЙ ДЖЕЙ България Кънсълтинг Енджиниърс“ ЕООД; \r\n - „ВИА ПЛАН“ ЕООД; \r\n - „ИЛИЯ БУРДА“ ЕООД; \r\n - „ПЪТПРОЕКТ – 2000“ ООД; \r\n - „АЛВЕ КОНСУЛТ“ ЕООД; \r\n - Обединение „АМ ХЕМУС ТРИП 2019“, с участници: „ПЪТПРОЕКТ“ ЕООД, „ТРАНСКОНСУЛТ-22“ ООД, „РУТЕКС“ ООД и „ИНЖКОНСУЛТПРОЕКТ“ ООД. \r\nВ обособена позиция №2 „Изработване на разширен идеен проект за АМ „Хемус“ с извършване на пълни инженерно-геоложки проучвания и ПУП - Парцеларен план от км 244+200 (след пътен възел „Горски Сеновец“, пресичане с път III-407) до км 268+209,46 (след пътен възел „Ковачевско Кале“, пресичане с път II-51 Бяла-Търговище)“, е участък от 24 км. Прогнозната стойност е 3 361 400 лв. без ДДС. \r\nОтворените 7 оферти са на: \r\n - „ИНЖКОНСУЛТПРОЕКТ“ ООД; \r\n - ДЗЗД „АМ ХЕМУС-2016“, в което участват: „Рутекс“ ООД и „Контролс“ ООД; \r\n - ОБЕДИНЕНИЕ „АВТОМАГИСТРАЛА ХЕМУС 2019“, с участници: „ВИА ПЛАН“ ЕООД, „АЛВЕ КОНСУЛТ“ ЕООД, „ПЪТПРОЕКТ 2000“ ООД, „ТРАФИК ХОЛДИНГ“ ЕООД и „ИЛИЯ БУРДА“ ЕООД; \r\n - Обединение „ИЙ КЕЙ ДЖЕЙ-ГЕГ-ХЕМУС“, в което са: „ИЙ КЕЙ ДЖЕЙ БЪЛГАРИЯ КЪНСЪЛТИНГ ЕНДЖИНИЪРС“ ЕООД и ГЕГ ГАБИНЕТЕ ДЕ ЕСТРЕТУРАС Е ЖЕОТЕКНИЕ; \r\n - „ТРАНСКОНСУЛТ-22“ ООД; \r\n - Обединение СИВЕН ТРЕТИ ДИЗАЙН, с участници: „Сивен Дизайн Сървисис“ ООД и ТРЕТИ (3ТИ) Проджети Италия - Инженерия Интегра С.п.а; \r\n - „Пътпроект“ ЕООД; \r\nВремето за изработване на разширените идейни проекти е 150 календарни дни.", "date": "2019.07.01", "title": "АПИ: 14 са офертите за изработването на разширен идеен проект за 46 км от АМ „Хемус“, след връзката с пътя Русе - Велико Търново"}
{"url": "http://www.focus-news.net/news/2019/07/01/2675903/blagoevgrad-s-normalna-intenzivnost-e-trafikat-po-glaven-pat-e-79-i-vtoroklasen-pat-19-simitli-gotse-delchev.html", "text": "С нормална интензивност е трафикът по главен път Е-79 и второкласен път 19 Симитли-Гоце Делчев. Това съобщи за  Радио „Фокус“-Пирин  дежурният служител в Областно пътно управление-Благоевград. Повишена е опасността от падащи камъни в района на Кресненското дефиле и прохода Предел. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатоварено е движението в областния център. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване има също на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Задръствания се образуват на моменти при кръговото кръстовище на булевард „Св. св. Кирил и Методий“ и на кръстовищата на булевард „Васил Левски“ и булевард „Свети Димитър Солунски“, под Първи корпус на Югозападен университет „Неофит Рилски“ - между улиците „Славянска“, „Иван Михайлов“ и булевард „Св. Димитър Солунски“, на улица „Славянска“ под МБАЛ-Благоевград, както и по улица „Яне Сандански“ на влизане в квартал „Струмско“ и по улица „Стефан Стамболов“. \r\nНатали СТЕФАНОВА", "date": "2019.07.01", "title": "Благоевград: С нормална интензивност е трафикът по главен път Е-79 и второкласен път 19 Симитли-Гоце Делчев"}
{"url": "http://www.focus-news.net/news/2019/07/01/2675905/veliko-tarnovo-patnite-nastilkite-v-oblastta-sa-suhi-a-trafikat-e-intenziven.html", "text": "В едната лента заради ремонт се осъществява движението в участъка от пътя между село Поликраище и Горна Оряховица от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. Това съобщиха за  Радио „Фокус“ – Велико Търново  от Областно пътно управление – Велико Търново. Времето във Великотърновския регион е ясно и слънчево. Пътните настилките са сухи, а трафикът е интензивен.  \r\nРемонт се извършва по пътя между селата Новград и Вардим. Движението се осъществява в едната лента в участъка от км 34+000 до км 42+200. Трафикът се регулира със светофарна уредба, пътни знаци, а при необходимост - и от регулировчици. Дейностите ще продължат до края на септември. Ограничено е движението на товарни автомобили над 10 тона по пътя Дебелец – Средни колиби – Елена поради намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му също е до края на август. За Прохода на Републиката остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.07.01", "title": "Велико Търново: Пътните настилките в областта са сухи, а трафикът е интензивен"}
{"url": "http://www.focus-news.net/news/2019/07/01/2675892/natsionalniyat-istoricheski-muzey-otbelyaza-edna-godina-ot-konchinata-na-prof-bozhidar-dimitrovobzor.html", "text": "На 1-ви юли се навърши една година от кончината на изключителния учен, историк, преподавател, ръководител и публицист проф. Божидар Димитров. По този повод в Националния исторически музей бе открита изложба в негова памет, а близки, приятели и съратници на проф. Димитров почетоха паметта му като споделиха лични спомени и преживявания. По време на събитието бе представен  и един от последните научни проекти на професор Димитров - книгата „Светите братя братя Кирил и Методий – съпокровители на Европа” е посветена на икони и църковна утвар, свързани с почитта и преклонението пред делото на св. Кирил и св. Методий и на техните най-близки последователи, съхранявани в Националния исторически музей. \r\nДиректорът на Националния исторически музей доц. Бони Петрунова каза в своята реч, че проф. Божидар Димитров е оставил своето име в историята, затова и изложбата в негова памет носи името „Tой живя за България“. Откритата специално подготвена изложба с архивни снимки, представяща живота и дейността на проф. Божидар Димитров ще може да бъде разгледана в рамките на месец юли в Централно фоайе на Националния исторически музей. „Той беше колега, приятел, музеен работник, беше си и нашият професор. Всеки от вас си е запазил своя спомен, но аз може би съм от хората, които най-малко са усетили загубата му през тази година, защото всичко в този музей ми напомняше за него ежедневно, ежеминутно“, каза тя и добави, че до последния си дъх проф. Божидар Димитров е работел за България.  \r\nМинистъра на културата Боил Банов изпрати възпоменателен адрес, в който заявява, че проф. Божидар Димитров е влезъл в пантеона на непрежалимите и над приноса му в българската духовност тленното няма власт. „Днес отбелязваме една година, откакто един истински родолюбец, изгарящ от обичта по всичко българско, физически не е сред нас. Проф. Божидар Димитров и неговото отношение към историята и фактите в нея, откритост към широката публика, ангажираност към актуалните теми на деня, със сигурност оставиха пространство в делника ни, което е запазено специално за него“, се посочва още в адреса.  \r\nЗам.-председателят на комисията по култура и медии към Народното събрание проф. Станислав Станилов подчерта, че Божидар Димитров е бил човек-музей. „Той пишеше различни книги по различни исторически въпроси в България. Успяваше на едро да оцени проблемите, историческите събития и личности, които са в тях. За него говори делото му“, заяви проф. Станилов \r\nЗам.-кметът на Столична община по направление „Култура, образование, спорт и превенция на зависимости” доц. Тодор Чобанов каза в речта си, че проф. Божидар Димитров е бил една от най-ярките фигури в българския обществен живот през втората половина на 20-и и началото на 21-ви век. „Мисля, че когато говорим за патриотизъм, първото, което ни хрумва, е огромната енергия, която влагаше Божидар Димитров да защитава българските кауза във всичките и измерения“, каза още той.  \r\nДиректорът на Националният археологически институт с музей при БАН доц. д-р Христо Попов заяви, че проф. Божидар Димитров не можеше да се впише в предварително зададени рамки или клишета. „Той с позиция и поведение оставяше хората да реагират и да изградят своя собствена позиция, благодарение на неговата харизма и силно човешко присъствие“, каза още доц. д-р Попов. „Независимо дали подкрепяше една или друга позиция, мисля, че Божидар беше изпреварил времето си и виждайки по-напред и провокираше да се запазят конкретни национални ценности. За много неща той беше останал в едно друго време и поне за мен манталитета и поведението му до голяма степен беше човек, отговарящ на възрожденските стандарти“, допълни Попов.  \r\nАкад. Васил Гюзелев заяви, че Божидар Димитров е голяма личност с национално значение - една от онези личности, които със своя живот и творчество оставят значима следа в историята на съвременна България като историк, популяризатор и духовен наставник и преди всичко като човек.  „Фокус“ припомня:  Проф. Божидар Димитров е български историк и дългогодишен директор на Национален исторически музей от 1994 до 2017 година с прекъсвания. Автор е на около 20 монографии и над 200 студии и статии в областта на българското средновековие, османския период и новата история. Tой е почетен професор вУниверситета по библиотекознание и информационни технологии. В първото правителство на ГЕРБ е назначен за министър без портфейл, който отговаря за Агенцията за българите в чужбина, Държавна агенция „Архиви“ и Дирекцията по вероизповеданията към Министерския съвет. На 5 март 2018 г. обявява учредяването на Българско надпартийно движение \"Кубрат\" (БНСК), известно и като „професорското движение“. Сред съучредителите са арх. Миломир Богданов, музикантът Костадин Георгиев - Калки, Христо Бойчев и ген. Стоимен Стоименов - съветник по сигурността на президента Росен Плевнелиев. В края на април Агенцията по вписванията отказва регистрация на движението. Умира на 1 юли 2018 година на 72-годишна възраст.  \r\nТеодора ПАТРОНОВА", "date": "2019.07.01", "title": "Националният исторически музей отбеляза  една година от кончината на проф. Божидар Димитров(ОБЗОР)"}
{"url": "http://www.focus-news.net/news/2019/07/01/2675908/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-северномакедонския пункт. Трафикът не е натоварен. Няма образували се колони от чакащи автомобили. \r\nВенцеслав ИЛЧЕВ", "date": "2019.07.01", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/07/01/2675906/pregled-na-mezhdunarodnite-novini-do-18-chasa-agentsiya-fokus.html", "text": "Срещата на страните от Западните Балкани в рамките на така наречения Берлински процес тази година ще се проведе от 3 до 5 юли в полския град Познан, информира македонският информационен портал  A1 On .  \r\nТова e инициатива, която подкрепя регионалното сътрудничество в рамките на Западните Балкани и допълва политиката на разширяване на ЕС.  \r\n„Конференцията, организирана в рамките на Берлинския процес, е платформа за европейския диалог и сътрудничество, което осигурява и подкрепя политиката на разширяване на ЕС“, заяви полският заместник външен министър Шимон Шинковски вел Сенк. Той добави, че пълната европейска интеграция е възможна само ако гражданите са включени в процеса. \r\nПроцесът включва шест страни-партньори от Западните Балкани, Европейската комисия, отделни държави от ЕС, международни финансови институции,международни и регионални организации. \r\nПолша се присъедини към процеса през 2018 г., а през 2019 г. го оглави.Предишни срещи бяха проведени във Виена (2015), Париж (2016), Триест (2017) и Лондон (2018). \r\nБерлинският процес бе иницииран от германското правителство през 2014 г. На конференцията в Познан трябва да присъства германският канцлер Ангела Меркел \r\nГоворителка на германското правителство Мартина Фиц заяви в петък, че е насрочена съвместна пресконференция, в която ще участват премиерите на Полша, Матеуш Моравецки, на Северна Македония, Зоран Заев, на България, Бойко Борисов и германският канцлер Ангела Меркел. \r\n*** Продължилите цяла нощ преговори на лидерите на ЕС за избор на нов председател на Европейската комисия приключиха без споразумение в понеделник, след като консерваторите въстанаха срещу плана за издигане на Франс Тимерманс, социалдемократ, на върха на Европейската комисия, пише европейската редакция на авторитетното издание  POLITICO . \r\nГоворител на председателя на Европейския съвет Доналд Туск заяви, че срещата е била прекратена и ще започне отново във вторник в 11:00 часа централноевропейско време (12:00 часа българско време) \r\nНеделната вечеря на лидерите в Брюксел, която първоначално беше насрочена за 18:00, започна със закъснение от повече от три часа в резултат на недоволството на консерваторите срещу сделката, одобрена от германския канцлер Ангела Меркел, най-видният и влиятелен член от групата на лидерите на ЕС. \r\nИзправен пред безизходица и под натиск да вземе решение, преди новият Европейски парламент да се събере за първото си пленарно заседание тази седмица, Туск бързо превърна вечерята на върха в серия маратонски консултации, които продължиха до зори. \r\nЛидерите се събраха отново за закуска около 8 часа сутринта, но въпреки всичко не успяха да преодолеят различията си. \r\nЦелта на Туск, според съветници, длъжностни лица на ЕС и дипломати, е да прецени нивото на подкрепа за отделните кандидати за председател на Комисията, както и за различни конфигурации на пакет от лидери, който ще включва и неговия наследник като председател на Съвета и следващия върховен представител за външните работи. \r\nНо след като Туск се срещна с всичките 27 лидери (кипърският президент Никос Анастасиадис отсъстваше поради счупен крак), резултатът беше толкова мътен, колкото и крем-супата от грах, сервирана като предястие - без ясен консенсус. \r\nС работна закуска те по същество се върнаха към първоначалния план, който Меркел и други лидери изготвиха в кулоарите на срещата на върха на Г-20 в Осака, Япония, като се фокусираха върху това, че Тимерманс трябва да стане председател на Комисията. Но в крайна сметка, изглежда, че този план е блокиран от същата опозиция, която се организира в неделя следобед \r\nНовият Европейски парламент трябва да избере свой председател през тази седмица. Ако лидерите не успеят да постигнат споразумение за пакета от постове, ще започне широко отворен конкурс за тази длъжност с кандидати, неограничени от друго споразумение. \r\nАко председателството на Парламента бъде решено преди другите длъжности, това допълнително ще усложни вече и без това мъчителните разисквания за другите най-високи длъжности. \r\nДоговорите на ЕС изискват от лидерите да търсят баланс при заемане на висши постове, като вземат предвид различни фактори, включително партийна принадлежност, география и размер на населението. Лидерите също се стремят да увеличат броя на жените на високите постове в ЕС. \r\nВ резултат на това Парламентът, действащ първи, вероятно ще ограничи кандидатите за други длъжности, които включват председателствата на Комисията и Съвета, върховния представител за външната политика и председателя на Европейската централна банка. Банковата позиция е малко по-различна поради специалните умения, които тя изисква и независимостта на Банката, но националността на кандидатите все пак е фактор. \r\n*** Магазините, ресторантите и пекарните в доминираното от сърби Северно Косово затвориха вратите си в понеделник, за да протестират срещу 100-процентовите мита, който страната е наложила на стоки, внасяни от Сърбия, в ход, който влоши връзките между Белград и Прищина, предава  Reuters . \r\nПравителството въведе митата миналата година като отмъщение срещу Белград, който блокира Косово от присъединяването към международната полицейска организация Интерпол като отделна нация. \r\nТози ход доведе до безизходица в преговорите за нормализиране на връзките между Белград и Прищина, които се считат за жизненоважни, ако и двете страни искат да се присъединят към Европейския съюз. \r\nИзносът на Сърбия за Косово възлиза на около 500 милиона евро годишно. Косово също внася от съседните страни Черна гора, Македония и Албания. \r\nЧетири сръбски общини в Северно Косово останаха верни на Сърбия и открито се противопоставиха на правителството в Прищина. Протестът в понеделник е подкрепен от правителството в Белград. \r\n\"Затварянето на всички магазини в Северно Косово ... трябва да покаже ... че сърбите няма да мълчат\", каза Велко Одалович, генерален секретар на сръбското външно министерство. \r\nОчаква се митата върху вноса да влошат икономическия растеж на Сърбия тази година, но както централната й банка, така и МВФ очакват нейната икономика да нарасне с 3,5% през 2019 година. \r\nКосовският премиер Рамуш Харадинай миналата седмица обвини Белград в опит да \"създаде хуманитарна криза в тази част на Косово\". \r\nПравителството на Косово заяви, че стоките, идващи от Сърбия, са заменени от такива от други места през последните месеци. \r\nГраницата със Сърбия е отворена за контрабанда, която процъфтява, след като Прищина наложи митата върху вноса. През май косовската полиция арестува 19 души, включително полицейски и митнически служители във връзка с предполагаеми контрабандни сделки. \r\n*** Постоянният натиск на Запада през ЕС върху Сърбия е очевиден, докато САЩ непрекъснато засилват натиска си. Освен че Западът оказва натиск върху Сърбия, САЩ и техните съюзници продължават да насърчават Косово да поддържа напрежение в региона, заяви новоназначеният руски посланик Александър Боцан-Харченко за Sputnik,цитиран от англоезичната страница на  “Радио Б92“ . \r\nКакто посочва посланикът , този натиск несъмнено присъства в процеса на присъединителни преговори, които Европейският съюз води със Сърбия, докато американците оказват още по-силен натиск върху Сърбия. \r\nНещо повече, няма никакви доказателства, че интересите на Белград се вземат под внимание под каквато и да е форма, като се преследват компромисни решения. \r\n\"Западът, предимно Вашингтон, предлага изключителна подкрепа на косовските албанци, на техните военни структури и действия, когато става въпрос за въпроси, свързани с армията, което води до очевидно по-нататъшно засилване на напрежението\", подчерта Александър Боцан - Харченко, добавяйки, че Москва наистина се надява че напрежението на територията на Косово няма да се превърне в активен конфликт. \r\n\"Искрено се надявам, че Европа ще схване, че ситуацията става опасна и че може да излезе от контрол, което ще доведе до по-сериозни конфликти, ако ситуацията бъде игнорирана\", заключава Александър Боцан-Харченко. \r\nМосква ще поиска провеждането на пълно разследване, което да изправи пред правосъдието отговорните за нападението срещу руския служител на ООН Михаил Краснощеков, заяви новоназначеният руски посланик в Белград. \r\nТой каза, че това е пример за \"безпрецедентен инцидент\", който не е наблюдаван никъде другаде по света и че \"представлява открита агресия към гражданите на Руската федерация\". \r\nТой добави, че липсата на реакция на този инцидент от страна на ЕС също е неприемлива. \"Опитът да се оправдаят нападенията на косовските албанци не е в съответствие с хуманитарния подход към персонала на ЮНМИК, който успешно си върши работата си при изключително трудни условия и в рамките на мандата на ООН\", заключи руският посланик. \r\n*** Български пътнически самолет на чартърната авиокомпания Електра Еъруейз кацна на летище Бен Гурион в Тел Авив без инциденти след обявена извънредна ситуация заради спукана гума.  Lетището е било поставено в най-високо ниво на аварийна ситуация, като са извикани над 100 линейки, пише израелското англоезично електронно издание  The Times of Israel \r\nНад 100 линейки, противопожарни автомобили и аварийни работници са били вдигнати под тревога на летището, а израелските изтребители последваха „Боинг 737“, след четири часов полет от германския град Кьолн. \r\nСлед кацането, българският чартърен самолет използва двигателите си, за да намали скоростта си и да избегне натиск върху гумите. Летището спря всички кацания и излитания, преди самолетът да се приземи. \r\nАварийната ситуация бе обявена след като наземни екипи в Кьолн са намерили части от гума, след излитането на самолета, се казва в изявление на летище Бен Гурион. \r\nСамолетът е превозвал 152 пътници. На няколко души е оказана медицинска помощ заради безпокойство, докато самолетът е обикалял над морето, за да изхвърли гориво пред сложното кацане. \r\nЛетище Рамон, разположено на юг е било готово да приеме полети, които биха могли да бъдат отклонени от Бен Гурион, ако е било необходимо. \r\nДлъжностните лица първоначално не са знаели коя гума е спикана или степента на повредата. Когато самолетът наближи летище Бен Гурион, извън Тел Авив, той прелетя над  летището, за да позволи на служителите по безопасността да огледат колесника. \r\nНири Яркони, експерт по гражданско въздухоплаване, съобщи за телевизионният канал Channel 12, че редовно подобни аварии се случват със самолетите и че летището е действало по този начин най-вече заради предпазливост.", "date": "2019.07.01", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/07/01/2675909/predstoyashti-mezhdunarodni-sabitiya-za-2-yuli-agentsiya-fokus.html", "text": "***  Визита на турския президент Реджеп Тайип Ердоган \r\n***  Глобална конференция на Интерпол \r\n***  Визита на японския принц Акишино \r\n***  Първа сесия на новия Европейски парламент \r\n***  Визита на президента на Мозамбик \r\n***  Визита на ирландския външен министър Саймън Ковъни \r\n***  Среща на канадския премиер с украинския президент \r\n***  Пълно слънчево затъмнение", "date": "2019.07.01", "title": "Предстоящи международни събития за 2 юли (Агенция „Фокус“)"}
{"url": "http://www.focus-news.net/news/2019/07/01/2675911/montana-9-sluchaya-na-laymska-bolest-i-1-na-marsilska-treska-sa-konstatirani-ot-rzi-montana.html", "text": "От регистрираните в Регионална здравна инспекция (РЗИ) – Монтана 10 потвърдени случая на кърлежопреносими инфекции към края на юни, 9 случая са на лаймска болест и 1 - на марсилска треска, съобщиха за  Радио „Фокус“ – Видин  от РЗИ – Монтана. Всички заболели са имали клинични прояви на заболяванията, били са хоспитализирани и лекувани в инфекциозно отделение. През месец април 2019 г. са регистрирани 4 случая на лаймска болест – две жени, на 33 и 81 години, от Монтана и село Благово, и двама мъже, на 37 и 31 години, от село Главановци и областния град.  През юни са регистрирани още 5 случая на лаймска болест – три жени, на 79, 63 и 19 г., от село Боровци, Лом и Монтана, и двама мъже на 46 и 55 год. от областния център. През май е регистриран един случай на марсилска треска – жена на 46 г., от село Лехчево.", "date": "2019.07.01", "title": "Монтана: 9 случая на лаймска болест и 1 - на марсилска треска, са констатирани от РЗИ – Монтана"}
{"url": "http://www.focus-news.net/news/2019/07/01/2675907/tokat-i-parnoto-poskapvat-po-malko-ot-predvidenoto-obzor.html", "text": "Комисията за енергийно и водно регулиране обяви решенията си за цените в сектор „Електроенергетика“ и „Топлоенергетика“, които влизат в сила от 1 юли 2019 г. за следващия едногодишен ценови период. Решенията бяха взети в понеделник и се различават от първоначално предвиденото в доклада на работната група от 27 май.  Токът ще поскъпне средно не с 3.5%, както беше предвидено в доклада, а с 2.9 %.  От 1 юли 2019 г. цената за потребителите на ЧЕЗ нараства с 2.90 %, за клиентите на EVN - с 2.97 %, а за ЕНЕРГО-ПРО – с 2.80%. Причината за намаляване на първоначално прогнозираното увеличение обясни председателят на КЕВР доц. Иван Иванов. „Когато Комисията прие доклада на работната група, в него бяха заложени прогнозните данни за приходите във Фонда „Сигурност на енергийната система“ за месец юни. В последните дни на месец юни, благодарение на усърдната работа на работната група - експерти на КЕВР, бяха актуализирани приходите във фонда и по-специално беше отчетено увеличаване на приходите и по двете пера, които те се формират - увеличени приходи от продажба на въглеродни емисии на европейската платформа за продажба на емисии и увеличени приходи от това, че 5% от произведената в страната електроенергия постъпват в фонда „Сигурност на енергийната система“. При всяка възможност, когато Комисията може да коригира цените в полза на обществото в случая и на потребителите, това се прави. В случая е постъпено именно по този начин.  Цената на топлинната енергия няма да се повиши с първоначално предвиденото 4.5%, а средно с 3.53% . „Цената на топлинната енергия за „Топлофикация София“ се увеличава с 3.06% при предвидени преди месец 4.30%. Цената на „Топлофикация – Разград“, където увеличението беше най-голямо – 17.53% се актуализира на 8.59% т.е. наполовина. Увеличението на цената на топлинната енергия на „Топлофикация Габрово“ от 12.53% пада до малко под 10%. При Топлофикация „Враца“ намалението е близо два пъти - от 7.52% увеличението пада до 3.80 %. Иванов обясни причините за коригирането на цените с поевтиняването на цената на природния газ, който е основно гориво в почти всички топлофикации в страната. По думите му друг елемент, който е оказал влияние върху цената, е верификационният доклад на Министерството на околната среда и водите относно закупените от топлофикациите емисии въглероден двуокис. „Когато беше представен докладът в края на месец май, се работеше с валидния към онзи момент верификационен доклад. Новият верификационен доклад позволи да бъдат коригирани някои от цените на базата на коригирани количества въглеродни емисии, закупени от съответни топлофикации от европейската платформа за търговия с емисии“, уточни още доц. Иванов. На брифинга стана ясно още, че таксата „задължение към обществото“ намалява от 20.49 лв./МВтч на 19.57 лв./ МВтч, а цената на базовата енергия се запазва на 89 лв./ МВтч.  \r\nДеница КИТАНОВА", "date": "2019.07.01", "title": "Токът и парното поскъпват по-малко от предвиденото (ОБЗОР)"}
{"url": "http://www.focus-news.net/news/2019/07/01/2675910/prof-iskra-baeva-istorik-razocharovanieto-na-blaga-dimitrova-ot-politikata-e-zashtoto-tya-e-smyatala-che-neynite-saveti-ne-se-chuvat-i-iskat.html", "text": "Разочарованието на Блага Димитрова от политиката е защото тя е смятала, че нейните съвети не се чуват и искат. Това каза преподавателят в Историческия факултет на Софийския университет „Св. Климент Охридски“ проф. д-р Искра Баева в интервю за  Агенция „Фокус“  по повод 26 години от 30 юни 1993 година, когато Блага Димитрова напуска поста като вицепрезидент на България. „Блага Димитрова е имала несъгласия с тогавашния президент Жельо Желев, не в началото, но когато е в президентската институция, защото тя смята, че нейните съвети не се чуват и искат. Тя не вижда смисъл от своето присъствие в тази голяма бяла сграда в центъра на града, защото смята, че ако е там, трябва някаква активна дейност да има, а пък тя няма такава. От там се ражда и нейното разочарование от политиката“, посочи проф. Искра Баева. Тя припомни, че важна роля играе и това, че нейният съпруг - Йордан Василев, също е бил в политиката. „Разочарованието им от самостоятелните действие на президента Жельо Желев водят до това решение. Също така, не бива да забравяме и политическия спор, който се състои в това, което прави Жельо Желев през 1992 година по отношение на правителството на Филип Димитров. Д-р Жельо Желев, като президент на Република България, става все по-критичен към политиката на първото правителство на СДС, към което е силно съпричастен Йордан Василев и от там и идва този конфликт между двамата. Трябва да кажем, че Блага Димитрова и Йордан Василев са от хората, които са в най-голяма степен праволинейни защитници на правителството и програмата на СДС“, отбеляза историкът. Тя припомни, че преди приемането на Конституцията на Република България, на 12 юли 1991 година, Блага Димитрова подкрепя изцяло 39-имата депутати, излезли от парламента и обявили гладна стачка. „Именно за това, тя отправя и един призив, който е по-скоро емоционален, отколкото политически- прокълнява всеки, който подпише конституцията да му изсъхне ръката. Както виждате, това е емоционална реакция, която показва, че тя е по-скоро творец, отколкото политик. Това не е политическа реакция. Конституцията, която е била приета тогава, продължава да действа и до ден днешен. Самият Жельо Желев, който също смята, че онзи парламент и Великото народно събрание нямат право да приемат такава конституция, но в крайна сметка и той се заклева в нея“, подчерта проф. Баева.  \r\nПо думите ѝ политически е спорът и решението Блага Димитрова да напусне президентството. „Един вид, това е разделението между СДС, чийто създател е Жельо Желев и президентската институция, след като той става президент и излиза от СДС. Както казах още в началото, това показва разграничението между интелектуалците, които в един момент са принудени да изберат между интелектуалната си дейност и политиката. Тези, които остават верни на интелектуалните си занимания, напускат политиката, а другите се превръщат от интелектуалци в политици“, каза още тя.  \r\nИрина ИВАНОВА  Пълния текст на интервюто четете по-късно в „Мнение”", "date": "2019.07.01", "title": "Проф. Искра Баева, историк: Разочарованието на Блага Димитрова от политиката е защото тя е смятала, че нейните съвети не се чуват и искат"}
{"url": "http://www.focus-news.net/news/2019/07/01/2675913/kristian-vigenin-bsp-s-timermans-nachelo-novata-ek-bi-imala-letyasht-start.html", "text": "\"С Тимерманс начело новата Европейска комисия би имала летящ старт. С него бихме имали един председател на ЕК, от който знаем какво очакваме - няма да има тайни сделки. Това е добре за нас\". Това заяви пред Нова телевизия секретарят на ПГ на \"БСП за България\" Кристиан Вигенин, съобщиха от пресцентъра на  Националния съвет на БСП . Той заяви, че от работата си с Тимерманс не може да потвърди твърденията за негативно отношение от негова страна към България. \"Тимерманс е принципен човек и не обича да се заобикалят правилата и законите\", каза той. Социалистът подчерта, че Манфред Вебер е бил не по-малко критичен към България като евродепутат. По думите му Вебер не винаги е бил принципен и неговите позиции са били повлияни от това кой е на власт у нас.  \r\nКристиан Вигенин подчерта, че е вярно че ЕНП има най-много депутати в ЕП, но с 27-28% не можеш да претендираш че си спечелил изборите по начин, по който да ти даде възможност ти да определяш кой да бъде председател на ЕП и на ЕК. \"Нормална европейска практика е да се търси компромис. Социалистите, които са с 4-5% след тях, също имат своите основания да настояват за своя кандидат\", каза той. Вигенин коментира, че Меркел и част от лидерите са прави, че трябва да се запази принципът на водещия кандидат - председател на ЕК да не бъде който и да е, а един от водещите кандидати на трите водещи политически групи. \"Някой трябва да направи компромис. Ако е Вебер, това дава ли му автоматично мнозинство в ЕП - не. Трябва да търсим и подходящия като профил човек\", обясни той и подчерта, че профилът на Вебер предполага, че би бил добър председател на ЕП, а този на Тимерманс - на ЕК. Той подчерта, че сред 4-те най-важни поста трябва да има представител на либералите, които значително са увеличили своя брой както и на Източна Европа, за да бъде запазен балансът. \r\nНа въпрос за появилата се информация за вероятността Кристалина Георгиева на оглави Европейския съвет, Вигенин отговори: \"Като българин бих се радвал всеки един кандидат от България да поеме висок пост. Всеки път обаче възникват спекулации за висок пост, който се гласи за Кристалина Георгиева и това не се случва\". Той допълни, че когато се говори за председател на Европейския съвет, обикновено нагласата е, че за този пост се избира някой, който е участвал в съвета, бивш премиер или президент, а Георгиева няма такъв опит. \r\nНа въпрос за кандидатурата на Мария Габриел за върховен представител за външната политика, той обясни, че би се учудил, ако тя заеме тази позиция, тъй като няма опит във външната политика. \"Обикновено за този пост първите сериозни кандидатури са на бивши или действащи външни министри. Европейската политика не е просто едно раздаване на постове и удовлетворяване на желания на една или друга страна. Хората, които ще заемат тези постове, трябва да бъдат достатъчно подготвени, включително и в очите на европейските граждани. Трябва да има един разговор- кои са най-подготвените, които да заемат съответните постове\", коментира Вигенин.  \r\nКристиан Вигенин обясни, че няма несъвместимост между основните ценности на БСП и на ПЕС. Той подчерта, че не е постигнато съгласие по точките за Истанбулската конвенция и миграцията. \r\nПо отношeние на промените в БСП, социалистът заяви, че след Конгреса, лидерът на БСП Корнелия Нинова се опитва да намери допирните точки и търси единодействие с всички. По думите му промeните в ИБ са нормална практика и всеки председател го е правил по няколко пъти. \"Всеки ще намери своето място, на което да бъде полезен\", заключи Кристиан Вигенин.", "date": "2019.07.01", "title": "Кристиан Вигенин, БСП: С Тимерманс начело новата ЕК би имала летящ старт"}
{"url": "http://www.focus-news.net/news/2019/07/01/2675914/api-v-edna-lenta-shte-se-osashtestvyava-dvizhenieto-v-tunel-echemishka-na-avtomagistrala-hemus-v-posoka-varna-na-2-yuli.html", "text": "Утре - 2 юли, движението в тунел „Ечемишка“ на АМ „Хемус“, в посока Варна, ще се осъществява в една лента поради профилактика на видеонаблюдението, светофарните уредби и вентилаторите на съоръжението. Това съобщиха от пресцентъра на Агенция \"Пътна инфраструктура\" (АПИ). От 09.30 ч. до 12.00 ч. ще бъде ограничено преминаването в активната лента, а трафикът ще се извършва в изпрeварващата. От 12.00 ч. до 15.00 ч. ще е ограничено движението в изпреварващата лента, а автомобилите ще се пренасочват в активната. Необходимо е шофьорите да се движат с повишено внимание и съобразена скорост, като спазват стриктно пътната сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.07.01", "title": "АПИ: В една лента ще се осъществява движението в тунел „Ечемишка“ на автомагистрала „Хемус“  в посока Варна на 2 юли"}
{"url": "http://www.focus-news.net/news/2019/07/01/2675904/the-korea-herald-kakvo-sledva-sled-poseshtenieto-na-donald-tramp-v-yuzhna-koreya.html", "text": "След като президентът на САЩ Доналд Тръмп и севернокорейският лидер Ким Чен-ун се съгласиха да се върнат на масата за преговори, се очаква тихата дипломация на Южна Корея да продължи да гарантира, че ядрените преговори ще се върнат на правилен път. \r\nКраят на четиримесечната безизходица дойде с почти импровизирана среща в село Панмунджом, в Демилитаризираната зона, която разделя двете Кореи в неделя, след като Тръмп изпрати покана на Ким в събота от Япония, където присъстваше на срещата на върха на Г-20. \r\nСлед почти едночасова среща с Ким Тръмп заяви, че и двете страни ще създадат екипи, които да съживят преговорите за денуклеаризация на Северна Корея. \r\nТръмп, който по-рано този месец размени „красиви“ лични послания с Ким, говори за „специалната лична химия и приятелство“ между двамата лидери за стартиране на ядрената дипломация по оста Вашингтон-Пхенян. \r\nСега лидерите на САЩ и Северна Корея могат да обменят писма и да се срещат по всяко време. В тази нова ера няма нужда от посредници за техните разговори ”, каза Ко Ю-хван, професор в Университета Донггук в Сеул. \r\nПрезидентът Мун Джей-ин, който придружи Тръмп при посещението на границата в неделя, изигра ролята на посредник, след като преговорите между Пхенян и Вашингтон бяха на ръба на срива преди първата среща на върха в Сингапур през юни 2018 г. Тръмп отмени срещата, но после я насрочи отново след като Мун проведе спешни разговори с Ким в Панмунджом. \r\nДипломацията на Мун обаче беше изправена пред трудна битка заради  разногласията между САЩ и Северна Корея след втората среща на върха в Ханой, Виетнам, през февруари, която не успя да преодолее различията по отношение на ядрената програма и облекчаването на санкциите. \r\n„Време е Тръмп и Ким да решат. Това, което Сеул може да направи сега, е тясно да се координира с Вашингтон, за да споделя идеи и да изготви пътна карта за денуклеаризацията - каза Ко. \r\nСеул може да предложи дипломатическа помощ чрез задкулисни разговори със САЩ по въпроси като установяването обхвата на оръжия за масово унищожение на Северна Корея, които Тръмп е поискал да бъдат премахнати на срещата на върха в Ханой. \r\nРазрушаването на основния ядрен комплекс в Йонбьон би означавало „начало на необратим етап към пълна денуклеаризация”, заяви президентът Мун по време на съвместна пресконференция с Тръмп в неделя след срещата им на върха. С подобен ход международната общност ще може да обсъди облекчаване на санкциите, каза той. \r\nЯдрените преговори ще продължат гладко с присъствието на изходната точка на необратимата денуклеаризация, каза Хонг Мин, научен сътрудник в Корейския институт за национално обединение. \r\n\"Става изключително важно да се осигури пълна координация с Вашингтон по невидими начини, така че двете страни (САЩ и Северна Корея) да могат да предприемат гъвкав подход\", каза той. \r\nСлед като двете страни постигнат значителен напредък в преговорите си по ядрената програма на Пхенян , Югът и Китай биха могли да се присъединят към решаването на въпросите, свързани със сигурността на режима за Севера, като подписването на декларация за прекратяване на Корейската война от 1950-53 г. и мирен договор. \r\n„Севернокорейската денуклеаризация и постоянният мир на Корейския полуостров ще бъдат постигнати, когато Южна Корея, Северна Корея, САЩ и Китай завършат подобни преговори. Русия, Япония и европейските страни също биха могли да участват, когато започнат да се разглеждат въпроси, свързани с икономическото възстановяване на Севера,” каза Ко.  Юлиян Марков", "date": "2019.07.01", "title": "The Korea Herald: Какво следва след посещението на Доналд Тръмп в Южна Корея"}
{"url": "http://www.focus-news.net/news/2019/07/01/2675919/kazanlak-atelietata-i-rabotilnitsite-za-detsa-shte-badat-organizirani-po-vreme-na-devetoto-izdanie-na-eko-festivala-v-grada.html", "text": "Ателиетата и работилниците за деца ще бъдат организирани по време на деветото издание на Еко фестивал – Казанлък 2019, каза за  Радио „Фокус”  Мария Славова, председател на Младежки център за развитие „Взаимопомощ”. Тя поясни, че организираните занимания едновременно ще забавляват децата и ще способстват за развитието на фината моторика и нервната система. За любителите на изкуствата са организирани концерт и художествена работилница за деца. Концерт за малчугани и великани oт 3 до 6 години ще се състои на 6 юли, в събота от 16.00 до 18.00 часа. Едно от децата участващи в ателието ще спечели китара, осигурена от фабриката производител в Казанлък.  \r\nОрганизаторите са осигурили и много много други награди по време на музикалната работилница и концерта на група „Ди Вайн” в събота от 22 часа. \r\nНа 5 юли в петък от 11 до 12 часа ще бъде направена демонстрация на рециклиране на хартия, от която ще бъдат изработени бижута с помощта на деца.  \r\nНа 6 юли в събота от 16 до 18 часа ще бъдат отворени работни ателиета на международни доброволци от девет държави, рисуване по лице, рисуваща работилница за деца и други занимания. „ Докато децата се забавляват, родителите могат да се научат как се приготвя хляб в ателие \"Традиция за бъдеще: българският квасен хляб\" с участието на \"Традиции за бъдеще\"”, подчерта Мария Славова. \r\nЧаст от програмата на еко фестивала са и организираната конна езда и среща със спасителите на животни от Сдружение „Зелени балкани“, които ще разкажат за дивата природа и всички видове птици, на които са помогнали. В петък 5 юли, от 10 до12 часа и в събота 6 юли от 16 до 18 часа. ще могат да бъдат видяни спасени от тях птици. \r\nНачалото на Еко фестивала в Казанлък е поставено през 2011 година с две доброволки от Латвия и САЩ, които правят първото му издание без каквото и да е финансиране. „Решихме, че това е много добра идея и продължихме техния опит. И затова всяка година в Казанлък пристигат доброволци от Европейска доброволческа служба по програма „Еразъм +“, като тази година проектът ни се казва „ Дълбоки корени“ и е с продължителност две години. Равносметката е, че има интерес от международните доброволци към Казанлък по екологични проекти, на тях им е интересно да видят какво се случва в Източна Европа по отношение на околната среда“, поясни Мария Славова. \r\nСлавяна ГАЙДАРОВА", "date": "2019.07.01", "title": "Казанлък: Ателиетата и работилниците за деца ще бъдат организирани по време на деветото издание на Еко фестивала в града"}
{"url": "http://www.focus-news.net/news/2019/07/01/2675916/predstoyashti-sabitiya-v-stranata-za-2-yuli-agentsiya-fokus.html", "text": "*** \r\nОт 17.10 часа в зала „Кристал“ на хотел „Силвър хаус“ вицепрезидентът Илияна Йотова ще открие Регионална академия „Европейската перспектива за Западните Балкани“.  \r\n*** \r\nОт 11.00 часа министърът на регионалното развитие и благоустройството Петя Аврамова ще присъства на откриването на водопровод за минерална вода от с. Бързия до гр. Берковица.  Церемонията ще се състои в парк „Св. Георги Победоносец“. \r\n*** \r\nОт 15.00 часа в зала „Запад“ на Народното събрание ще се проведе заседание на  \r\nКомисията по регионална политика, благоустройство и местно самоуправление. \r\n*** \r\nОт 09.30 часа в зала „Европа“ в Конгресен център „Глобус” на КНСБ ще се проведе форум на тема: „Работно време, извънреден труд и сумирано изчисляване на работното време. Работно време и време, посветено на личния живот и семейството“. \r\n*** \r\nОт 10.00 часа на полигона на дирекция „Аварийна помощ и превенция“ в село Панчарево в присъствието на кмета на София Йорданка Фандъкова ще се проведе учение в ситуация на буря.  \r\n*** \r\nОт 10.00 часа в сградата на КТ „Подкрепа“ /зала „Мецанин“/ ще се проведе пресконференция за предстоящ протест за актуализация на минималния размер на допълнителното възнаграждение за нощен труд, организиран от Синдикална федерация на служителите в МВР (СФСМВР) и Синдикат на служителите в затворите в България и подкрепен от Конфедерация на труда „Подкрепа“.  \r\n*** \r\nОт 10.00 часа в сградата на фирма Риск Инженеринг ( ж.к. „Павлово“, ул. Вихрен № 10) ще се проведе среща с медиите на тема: „Защо АЕЦ „Козлодуй“ и АЕЦ „Белене“ не могат да бъдат втори Чернобил“. \r\n*** \r\nОт 10.00 часа в зала №1 на Военния клуб ще се проведе демонстрация на симулатори за куполи на бронирани машини на John Cockerill Defense. \r\n*** \r\nОт 10.00 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.30 часа 10-и състав на Специализирания наказателен съд ще заседава по делото срещу Владимир Н., Томи Х. и Стоян С., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в София Хотел Балкан ще се проведе дискусия по повод началото на Финландското председателство на Съвета на ЕС.  \r\n*** \r\nОт 11.00 часа в Кръгла зала на Националния исторически музей ще бъде открита уникална изложба „Родени в пламъци“.  \r\n*** \r\nОт 11.00 часа в Библиотечно-информационен център на ХТМУ ще се проведе пресконференция и официална церемония по повод приключване на строително - ремонтните дейности по проект за реконструкция, модернизация и въвеждане на мерки за енергийна ефективност в учебен корпус във висшето училище.  \r\n*** \r\nОт 13.00 часа часа Столична община организира раздаване на минерална вода на четири пункта – на площадното пространство при храма „Св. Неделя”, на пл. „Орлов мост\" при езерото „Ариана”, на пилоните на Националния дворец на културата и на пл. „Славейков“. \r\n*** \r\nОт 13.30 часа 17-и състав на Специализирания наказателен съд ще заседава по делото срещу Росен И., на когото е повдигнато обвинение за образуване и ръководене на организирана престъпна група. \r\n*** \r\nОт 14.00 часа в централата на ПП АБВ ще се проведе пресконференция след заседание на ИБ на партията и политически съвет на „Коалиция за България“. \r\n*** \r\nОт 14.00 часа 10-и състав на Специализирания наказателен съд ще заседава по делото срещу Владимир К., на когото е повдигнато обвинение за участие в ръководството на престъпна организация или група. \r\n*** \r\nОт 14.30 часа 11-и състав на Специализирания наказателен съд ще заседава по делото срещу Недялко Ц., на когото е повдигнато обвинение за образуване и ръководене на организирана престъпна група. \r\n*** \r\nОт 18.00 часа в храм „Света Петка“ в кв. „Орландовци“ тържествено ще бъде посрещнато копие на чудотворната иконата на Света Богородица „Скоропослушница“, изографисана в манастира Дохиар в Света Гора. \r\n*** \r\nОт 13.00 часа 15 състав на Софийски градски съд ще гледа делото срещу Ясен Хедеяр, подсъдим за убийството в кв. „Хиподрума“. \r\n*** \r\nОт 10.30 часа в зала 1 Районният съд ще гледа делото срещу Петър П, обвинен отправяне на обиди и псувни по адрес на П. Дж. на обществено място.  \r\n*** \r\nОт 8.00 часа в храм „Света Троица” ще започне утринната Литургия, а в 09.00 часа - светата Литургия. Чудотворната икона „Св. Богородица Скоропослушница (Дохиярска)” ще бъде поставена насред храма за молитвено поклонение. \r\n*** \r\nОт 10.00 часа в Музея по история на медицината ще се проведе открит урок с деца, в който ще бъдат презентирани опасностите, които дебнат в морската вода и начинът те да се преодоляват. Събитието е част от програмата на Седмицата на водното спасяване във Варна. \r\n*** \r\nОт 11.00 часа в същия ден на градския плаж под Басейн „Приморски“ ще има демонстрация по водно спасяване от професионалните спасители там. Събитието е част от програмата на Седмицата на водното спасяване във Варна. \r\n*** \r\nОт 10.00 часа в Спортно-оздравителния комплекс в Камчия ще започне първата в България Световна купа  „Варна“ по карате киокушин на KWU. \r\n*** \r\nОт 19.00 часа в Аулата на Икономическия университет ще започне концерт на проф. Минчо Минчев. \r\n*** \r\nОт 10.00 часа в Регионалния  пресклуб на БТА ще се проведе заключителна пресконференция за проект „Подобряване на бизнес средата в Западна индустриална зона”. От 11.30 часа на кръговото кръстовище на ул. „Никола Габровски“, ул. “Сан Стефано“ и ул. „Козлуджа“ ще бъде официалното откриване на обекта. \r\n*** \r\nОт 12.30 часа в пресклуба на БТА ще се състои пресконференция за началото на археологическия сезон на хълма „Трапезица“ с участието на археолозите Константин Тотев, Деян Рабовянов, Мирко Робов и архитект Пламен Цанев.  \r\n*** \r\nОт 16.00 часа в Областна администрация ще се проведе Информационна среща за новите правила на Десета конкурсна сесия на Националния иновационен фонд. \r\n*** \r\nОт 12.30 часа пред главния вход на МБАЛ „Света Петка“ ще се проведе граждански протест срещу преструктурирането на отделения от видинската болница. \r\n*** \r\nОт 17.00 часа в Художествената галерия „Н. Петров“ заместник-кметът на Община Видин Десислава Тодорова ще присъства на откриването на изложбата „Пейзажи от Долни Дунав – отсам и отвъд“, на Държавна агенция „Архиви“.  \r\n*** \r\nОт 10.30 часа на стадиона в града ще бъде открито деветото издание на „Лятна детска полицейска академия“. \r\n*** \r\nОт 10.00 до 12.00 часа в Интерактивна зала на Регионална библиотека „Дора Габе“ ще се проведе Летен детски клуб „Играй и учи”. \r\n*** \r\nОт 14.00 часа в залата в клуба на БСП ще се състои пресконференция на лидера на БСП Корнелия Нинова. \r\n*** \r\nОт 13.00 часа в Стрелбищен комплекс – Нови пазар ще се проведе турнир по стрелба във връзка с Професионалния празник на полицията - 5 юли. \r\n*** \r\nОт 10.00 часа в Заседателната зала на Община Перник ще се проведе регулярната месечна среща с кметовете на населени места. \r\n*** \r\nОт 08.45 часа  в зала „Хипократ” на Ректората на Медицински университет  ректорът проф. д-р Славчо Томов и Ръководството на МУ-Плевен ще дадат брифинг с анализ на кандидатстудентска кампания 2019.  \r\n*** \r\nОт 09.00 часа в 29 учебни зали на Ректората, Факултета по Фармация и Учебния корпус на МУ- Плевен ще се проведе първият кандидатстудентски изпит по биология от редовната сесия за специалностите „Медицина“ и „Фармация“. \r\n*** \r\nОт 13.30 часа в Регионална библиотека „Христо Смирненски“ се открива детски летен университет „През юли в Игротеката - весел кът на знание, технологии, изкуство,игри, приятелство“ с прожекция на юбилеен филм „Десет години Летен детски университет - сто снимки в хиляди усмивки“ и участието на детска вокална група и театрално студио „От деца за деца“.  \r\n*** \r\nОт 20.00 часа в Летен театър в парк „Кайлъка“ ще се състои концерт на група „Сигнал“. \r\n*** \r\nОт 9.30 часа в зала 1 Апелативният съд ще гледа протеста на Окръжната прокуратура срещу присъдата, с която са оправдани по всички повдигнати обвинения подсъдимите Г. Б. и А. Н. за събарянето на тютюневия склад в града. \r\n*** \r\nОт 10.30 часа в зала 11 Районният съд ще заседава по делото срещу Антон К., Бисер П. и Росен М., обвинени в кражба на 6 автомобила. \r\n*** \r\nОт 10.30 часа в детска ясла „Веселушка“ ще се извърши инспекция на строителството на новото крило.  \r\n*** \r\nОт 11.00 часа в зала 4 Районният съд ще гледа делото срещу Мария К., обвинена в причиняване на смърт по непредпазливост на едномесечния й син.  \r\n*** \r\nОт 20.00 часа на пл. „Стефан Стамболов” ще се проведе симфоничен концерт по повод 120 години от рождението на Панчо Владигеров.  \r\n*** \r\nОТ 14.00 часа ще се проведе турнир по стрелба с боен пистолет за служители на закритото стрелбище в ТИЛ. \r\n*** \r\nОт 10.30 часа в Кукления театър ще се играе постановката „Фолклорна магия“. \r\n*** \r\nОт 21.00 часа в Регионалния исторически музей ще се играе постановката „Енергични хора“ от Василий Шукшин.", "date": "2019.07.01", "title": "Предстоящи събития в страната за 2 юли (Агенция „Фокус“)"}
{"url": "http://www.focus-news.net/news/2019/07/01/2675920/nimh-utre-shte-bade-slanchevo-i-goreshto-maksimalnite-temperaturi-shte-sa-predimno-mezhdu-34-i-39.html", "text": "През нощта ще бъде ясно и почти тихо. Утре ще е слънчево, след обяд – горещо. Ще духа слаб до умерен южен вятър. Температурите ще продължат да се повишават и максималните ще са предимно между 34° и 39°.Това съобщи за  Агенция \"Фокус\"  дежурният синоптик Мартин Славчев от  Националния институт по метеорология и хидрология (НИМХ) .                       \r\nВ София - около 34°.Атмосферното налягане ще се понижи и ще е около средното за месеца.      \r\nПо Черноморието ще е подходящо за туризъм. Ще бъде слънчево и топло. Ще духа до умерен южен вятър. Максималните температури ще са 29° - 30°. Вълнението на морето ще е 1 - 2 бала. Температурата на морската вода е 26° -27°. \r\nНад планините ще е слънчево. Ще духа умерен, по високите и открити части - временно силен вятър от изток-североизток. Температурите ще се повишат още и максималната на височина 1200 метра ще бъде около 28°, на 2000 метра – около 22°. \r\nИ в сряда ще се задържи горещо с максимални температури между 34° и 39°. Ще бъде слънчево, но по-късно след обяд ще се развие купеста облачност, по-значителна над северните и планинските райони. На отделни места ще превали краткотраен дъжд, придружен с гръмотевици. Възможни са локални интензивни явления и градушки. Вятърът за кратко ще се ориентира от северозапад, до вечерта ще се обърне от север-североизток и с него през следващите дни температурите ще се понижат. Въздушната маса над страната ще е неустойчива. В четвъртък и петък над много райони ще се развива купесто-дъждовна облачност и ще има краткотрайни валежи и гръмотевични бури. Очакват се локални интензивни извалявания и градушки. Преобладаващите максимални температури в петък ще бъдат между 27° и 32°.", "date": "2019.07.01", "title": "НИМХ: Утре  ще бъде слънчево и  горещо - максималните температури ще са предимно между 34° и 39°"}
{"url": "http://www.focus-news.net/news/2019/07/01/2675921/sport-lyubisha-tumbakovich-poe-natsionalniya-otbor-po-futbol-na-sarbiya.html", "text": "Футбол: Любиша Тумбакович беше назначен за селекционер на сръбския национален отбор. Той наследява на поста Младен Кръстаич, който беше уволнен след разгромната загуба на Сърбия с 0:5 при гостуването срещу Украйна в квалификация за Евро 2020 миналия месец. \r\n66-годишният Тумбакович беше треньор на Черна гора, но беше уволнен, след като не пожела да изведе черногорците срещу Косово. Сръбски медии нарекоха Тумбакович „патриот“ \r\nОчаква се Любиша Тумбакович да дебютира начело на Сърбия в мача от квалификациите за Евро 2020 срещу Португалия в Белград на 7 септември.", "date": "2019.07.01", "title": "Спорт: Любиша Тумбакович пое националния отбор по футбол на Сърбия"}
{"url": "http://www.focus-news.net/news/2019/07/01/2675918/varna-komisiyata-po-bezopasnost-na-dvizhenieto-predlaga-dostapat-na-avtomobili-v-morskata-gradina-da-bade-zabranen-chrez-aktualizatsiya-na-plana-za-organizatsiya-na-dvizhenieto-v-obshtinata.html", "text": "Комисията по безопасност на движението към Община Варна реши на свое заседание да предложи достъпът на автомобили в Морската градина да бъде забранен чрез актуализация на наскоро приетия Генерален план за организация на движението в общината, предаде репортер на  Радио „Фокус“ – Варна . В следобедните часове бе свикана извънредна среща с представители на комисията, два дни, след като дете беше блъснато от автомобил на паркинг в Приморския парк и загина. С промяната в плана ще бъде регламентирано поставянето на забранителните знаци на входовете на парка. По време на заседанието зам.-кметът Тодор Иванов заяви, че достъпът на автомобили ще бъде спрян, въпреки излязлото преди време решение на съда за недопускане на автомобили. Втората мярка, която ще бъде предложена на кмета е да се дадат допълнителни пълномощия на Общинска полиция с контролни функции. Полицаите ще следят за неспазващи пътните знаци нарушители. Според зам.-кмета Тодор Иванов даването на правомощия на общинските полицаи е регламентирано от закона.  \r\nТретото решение на комисията е да се определи режим на изключения  за служебните автомобили, които обслужват обществени заведения като Карин дом, Зоопарка, Делфинариума, но и барове и ресторанти, както и частни кабинети за лечение на хора с ортопедични проблеми. Най-вероятно ще бъде определен часови диапазон, в който тези автомобили ще могат да влизат в парка. Очаква се веднага предложенията да бъдат депозирани при кмета. От своя страна той трябва да ги внесе за гласуване в Общинския съвет. На срещата днес стана ясно, че на практика, след поставянето на забранителни знаци, ползването на паркинги няма да е разрешено. Според зам.-кмета по правните въпроси Пламена Маринова, все още не може да се каже колко точно ще отнеме въвеждането на ограничението. Целта на администрацията е да изпипа решението така, че то да не може да се обжалва в съда.  \r\n„Със сигурност забраните ще предизвикат недоволство сред собствениците и ползвателите на имоти в Морската градина, но нрябва да се съобразим и с обществения интерес“, добави Тодор Иванов. На срещата присъстваха представител на районните кметства, на Общинска полиция, както и членове на Велоклуб „Спартак“, и на Сдружението „Варна диша“, което бе един от инициаторите на вчерашния протест, провокиран от тежкия инцидент с 5-годишното дете в събота. \r\nДиана СТОЕВА", "date": "2019.07.01", "title": "Варна: Комисията по безопасност на движението предлага достъпът на автомобили в Морската градина да бъде забранен чрез актуализация на плана за организация на движението в общината"}
{"url": "http://www.focus-news.net/news/2019/07/01/2675917/afp-protestirashti-opustoshiha-parlamenta-v-hong-kong.html", "text": "Стотици протестиращи нахлуха в парламента на Хонг Конг в понеделник, когато територията отбелязва годишнината от предаването й на Китай, напръскаха стените му с графити, а полицията предупреди, че те ще използват \"подходяща сила\", за да прочистят сградата, предава  AFP . \r\nАзиатският финансов център бе потопен в безпрецедентен политически хаос след три седмици на рекордни демонстрации срещу изключително непопулярния законопроект, който ще позволи екстрадирането в Китай. \r\nДесетки хиляди активисти организираха поредния мирен поход в понеделник следобед, призовавайки про-пекинския лидер на града да се оттегли и да се промени „политиката на пълзящо ограничаване на свободите.“ \r\nНо късно в понеделник млади, маскирани протестиращи, носещи каски, успяха да нахлуят в сградата на парламента след сблъсъци с полицията за борба с безредиците след две седмици на относително спокойствие. \r\nСлед като влязоха вътре, те скъсаха портретите на градските лидери, вдигнаха флага от британската колониална ера в главната камера и напръскаха герба на града с черна боя. \r\n\"Няма насилствени протестиращи, има тирания\", пише на плакат, издигнат над подиума. \r\n\"Хонконг не е Китай\", пише на друг. \r\nОказва се, че полицията е изоставила сградата, която е била охранявана.  Юлиян Марков", "date": "2019.07.01", "title": "AFP: Протестиращи опустошиха парламента в Хонг Конг"}
{"url": "http://www.focus-news.net/news/2019/07/01/2675912/petya-chapevova-zam-kmet-na-sozopol-kogato-ima-zaguba-za-vseki-tya-e-ogromna-no-kogato-takav-obichan-i-izvesten-chovek-kato-bozhidar-dimitrov-si-otide-to-lipsata-e-oshte-po-osezatelna.html", "text": "Когато има загуба, за всеки един тя е огромна, но когато такъв обичан и известен човек като Божидар Димитров си отиде, то липсата е още по-осезателна. Това каза за  Радио „Фокус“ – Бургас  зам.-кметът на Община Созопол Петя Чапевова по повод годишнината от смъртта на историка. По думите ѝ неговото дело остава. „Има много написано, има много казано, така че това от една страна е прекрасно, тъй като продължава да е с нас. Междувременно ние кръстихме улица на негово име. Липсва ни неговия хумор, неговия начин да гледа положително на живота и това, което успя да направи, продължаваме да го съхраняваме, преиздаваме книгата за Созопол – един прекрасен том история, доста обширен и създаден с много обич. Липсва ни, липсва ни, разбира се“, каза още тя и посочи, че все още е имало какво да открие и какво да разкаже.  \r\n„В тази насока изгубихме един прекрасен експерт. Но на първо място, аз, лично, за човека, тъй като го познавах, беше колоритен, обаятелен и прекрасно разказваше историята“, заяви Петя Чапевова и добави, че го е познавала в положителна светлина като еродиран и начетен човек. „Радвам се, че успя в живота работата и хобито си да съчетае в едно. Считам, че той е получил изключително огромно удовлетворение от това, което е вършел. Просто съжалявам, че си отиде без време.  Имаше още много енергия в него и още върху какво да поработи и какво да остави за всички ни“, уточни зам.-кметът на Община Созопол. По думите ѝ загубата е голяма не само за всички негови близки, но и за всички. „Така, както той пресъздаваше историята така, успяваше малки и непознати факти да ги предаде, за да се усети интерес към се е случило. Някак го оприличавам на Николай Хайтов, когато пускат репортажи и интервюта за Хайтов, изключително ми е било интересно да слушам. Така че този колоритен език, тази негова заразителна енергия ще липсват“, посочи Чапевова. \r\nДеница ДИМИТРОВА", "date": "2019.07.01", "title": "Петя Чапевова, зам.-кмет на Созопол: Когато има загуба, за всеки тя е огромна, но когато такъв обичан и известен човек като Божидар Димитров си отиде, то липсата е още по-осезателна"}
{"url": "http://www.focus-news.net/news/2019/07/01/2675923/gd-granichna-politsiya-intenziven-e-trafikat-po-granitsata-s-gartsiya-turtsiya-i-rumaniya.html", "text": "Интензивен е трафикът по границата с Гърция, Турция и Румъния.  \r\nТова съобщиха от пресцентъра на  Главна дирекция \"Гранична полиция\" . Информацията за трафика е за 18.00 ч. На ГКПП \"Кулата\", \"Капитан Андреево\", \"Дунав мост - Русе\" и на \"Дунав мост Видин\" трафикът е интензивен на изход от товарни автомобили. \r\nНа ГКПП \"Дуранкулак\" трафикът е интензивен на вход и на изход за леки автомобили. \r\nОт \"Гранична полиция\" съобщават още, че в 12.30 ч. в Оперативната дежурна част на Гранична полицейско управление-Свищов е получен сигнал от румънските гранични власти, че фериботната платформа Свищов-Зимнич временно преустановява работа до отстраняване на получената повреда на румънския фериботен превозвач.", "date": "2019.07.01", "title": "ГД \"Гранична полиция\": Интензивен е трафикът по границата с Гърция, Турция и Румъния"}
{"url": "http://www.focus-news.net/news/2019/07/01/2675922/nimh-ekstremalen-indeks-za-pozharoopasnost-ima-na-mesta-v-oblast-dobrich-za-2-yuli.html", "text": "Екстремален индекс за пожароопасност има на места в област Добрич за 2 юли. Това сочи справка на сайта на  Националния институт по метеорология и хидрология (НИМХ) . Екстремалният индекс означава, че са възможни бързо разпространяващи се много силни пожари с въвличане на дървесните корони и че пожарите са трудни за овладяване. За останалите територии на областта важи оранжев индекс, който означава, че опасността от пожари е много голяма. Такава опасност има и на места в областите Благоевград, Силистра, Бургас, Хасково, София-област, София-град, Перник, Кюстендил, Плевен, Враца и Силистра.", "date": "2019.07.01", "title": "НИМХ: Екстремален индекс за пожароопасност има на места в област Добрич за 2 юли"}
{"url": "http://www.focus-news.net/news/2019/07/01/2675925/vidin-trafikat-v-posoka-gkpp-dunav-most-2-e-intenziven-na-mesta-se-obrazuvat-koloni-ot-tezhkotovarni-avtomobili.html", "text": "Трафикът в посока ГКПП „Дунав мост 2“ е интензивен, на места се образуват колони от тежкотоварни автомобили. Това съобщиха за  Радио „Фокус“ – Видин  от Областното пътно управление.  Най-натоварено е движението в участъка между Дунавци и Видин. От граничния пункт „Дунав мост 2“ информират, че на пункта работят всички гишета за обработка на документи, но въпреки това има опашка на изход от страната. На другите два гранични пункта в областта – „Връшка чука“ и „Брегово“, трафикът е спокоен и не са се образували опашки от чакащи автомобили.  \r\nВъв Видин трафикът е засилен по входно изходните артерии на града, в централната част и по бул. „Панония“.   \r\nАнна ЛОЗАНОВА", "date": "2019.07.01", "title": "Видин: Трафикът в посока ГКПП „Дунав мост 2“ е интензивен, на места се образуват колони от тежкотоварни автомобили"}
{"url": "http://www.focus-news.net/news/2019/07/01/2675915/mvr-za-edno-denonoshtie-prez-gkpp-kulata-sa-preminali-30-780-motorni-prevozni-sredstva-v-dvete-posoki.html", "text": "Изключително интензивен бе трафикът на вход и изход през ГКПП \"Кулата\" и ГКПП \"Маказа\" на българо-гръцката граница през вчерашния ден, 30 юни, по данни от ГД \"Гранична полиция\". Това съобщиха от пресцентъра на  МВР . Граничните пунктове продължават да работят при пълен капацитет. За едно денонощие вчера, от 00.00 до 24.00 часа през ГКПП \"Кулата\" са преминали 30 780 моторни превозни средства в двете посоки. За същия период през ГКПП \"Маказа\" в двете посоки са преминали общо 11 584 моторни превозни средства.  \r\nВ дните със силно интензивен трафик през двата основни пункта на границата с Гърция, от ГД \"Гранична полиция\" препоръчват водачите да преминават и през ненатоварените пунктове \"Илинден\", \"Ивайловград\", \"Златоград\" и \"Капитан Петко Войвода\".", "date": "2019.07.01", "title": "МВР: За едно денонощие през ГКПП \"Кулата\" са преминали 30 780 моторни превозни средства в двете посоки"}
{"url": "http://www.focus-news.net/news/2019/07/01/2675928/api-vazstanoveno-e-dvizhenieto-po-patya-teteven-ribaritsa-pri-46-km.html", "text": "Възстановено е движението по път III-358 Тетевен - Рибарица при км 46. Това съобщиха от  Агенция „Пътна инфраструктура“ .", "date": "2019.07.01", "title": "АПИ: Възстановено е движението по пътя Тетевен - Рибарица при 46 км"}
{"url": "http://www.focus-news.net/news/2019/07/01/2675926/anna-slavova-bsp-kato-naroden-predstavitel-shte-rabotya-za-podobryavaneto-na-demografskoto-sastoyanie-obrazovanieto-turizma-i-zdraveopazvaneto-na-balgariya.html", "text": "Като народен представител ще работя за подобряването на демографското състояние, образованието, туризма и здравеопазването на България. Това каза за предаването „Софийска трибуна“ по  Радио „Фокус“  Анна Славова, депутат от ПГ на „БСП за България“. “Аз съм народен представител първи мандат и, разбира се, както работата, така и ежедневието ми, ще се променят. Била съм общински съветник и зная да нося отговорност пред хората. Народните представители, независимо от кой МИР са избрани, носят отговорност пред цялото общество. Те са хората, отговорни за това, което се случва в Родината ни, и което на мен през последните десетилетия не ми харесва”, обясни тя. Славова степенува основните каузи и приоритети, които ще защитава в Народното събрание. „Първо трябва да спрем бягството на българите и да върнем обратно в пределите на страната ни голяма част от емигрантите. Втората кауза е да повишим качеството и да създадем синхрон в законодателството в сферата на образованието – от предучилищното до университетското. Следващият приоритет е да съхраним и развием българския СПА и минерален туризъм. Не на последно място трябва да обърнем внимание на здравеопазването и да спрем събирането на капачки и необходимостта семействата да организират кампании за събиране на средства, за да лекуват децата си. Трябва да направим така, че да няма нужда децата да просят за лечение“, заяви народният представител, като уточни, че в Парламента ще подкрепя всякакви законодателни инициативи, свързани с четирите приоритета. „Бих подкрепила такива, които се борят с демографската криза, нарастващата бедност и мизерия, все по-голямата липса на професионални кадри и качество на здравеопазване и профилактика. Ще стоя зад всяко законодателство, свързано с предложената от БСП „Визия за България“, посочи Анна Славова. По думите й трябва да се търси решение и на проблемите за крайградските райони. „25 МИР е районът на София, който включва в себе си най-много от т.нар. крайградски райони, които представят столицата като „град на две скорости“. Ние сме периферията, нямаме „Граф Игнатиев“, за да се наливат пари в него, но в същото време имаме безброй богатства, които тънат в забвение и разруха – минерални води, бани, лечебници, природа и планински маршрути“, посочи тя. Решенията на тези проблеми са свързани както със Столична община, така и с редица министерства, добави Анна Славова. „Надявам се опитът ми в СОС и тясната ми връзка в работата с народните представители от трите софийски МИР-а и групата общински съветници в СОС, да спомогнат за разрешаването поне за част от  проблемите в София“, заяви депутатът от ПГ на „БСП за България“. На прага на предстоящите местни избори тя коментира и темата за промяната на партийните субсидии от 11лв. на 1 лв. „Ако ГЕРБ промени субсидията на 1лв., означава, че се бори за постигане на служебна победа на предстоящите избори“, обясни Славова. Тя обаче изрази увереност, че БСП ще тръгне убедено и сплотено към битката за местната власт. „Трябва да говорим повече с хората и то на техния език, трябва да убедим всеки един гражданин, че работим за интересите му“, добави Анна Славова.  Агенция „Фокус“ припомня:  С решение на Централната избирателна комисия от 24 юни 2019 г. Анна Славова заема мястото на избрания за евродепутат Петър Витанов в 25-ти Многомандатен избирателен район София-град. На 26 юни 2019 г. тя положи клетва като народен представител от ПГ на \"БСП за България\". Анна Славова е била общински съветник от БСП в СОС в мандата 2011 – 2015 г. Председател е на Районната организация на БСП в Банкя. \r\nВеселка ИВАНОВА", "date": "2019.07.01", "title": "Анна Славова, БСП: Като народен представител ще работя за подобряването на демографското състояние, образованието, туризма и здравеопазването на България"}
{"url": "http://www.focus-news.net/news/2019/07/01/2675927/stoyan-mirchev-bsp-s-razshiryavaneto-na-izpalnitelnoto-byuro-v-bsp-ima-po-golyam-dialog.html", "text": "С разширяването на ИБ в БСП има по-голям диалог. Сред новите членове има и млади, и опитни личности. Това заяви пред BTV Стоян Мирчев, член на ИБ на НС на БСП, съобщиха от пресцентъра на  БСП . „Влизаме 4 човека от парламентарната група, за да има по-добра връзка между народните представители и ръководството на партията. Влиза председателят на Младежкото обединение на БСП, което е знак, че се отваряме към младите хора”, допълни Мирчев. \r\nСоциалистът коментира и освобождаването на Валери Жаблянов от ИБ на партията. „Корнелия Нинова свали политическото си доверие  от Жаблянов по няколко причини, от които най-важната бе  отсъствието му от асамблеята на ПАСЕ, където са били взети важни решения за важни за страната въпроси като Истанбулската конвенция, корупцията в България и санкциите срещу Русия”, обясни още той. \r\n„БСП е единствената прозрачна партия. Парите, които се получават от субсидия ги даваме  за извършване на политическа дейност и за структурите по места.”, каза  Мирчев. Той допълни, че ГЕРБ има депозити за десетки милиони. „Откъде управляващите   финансират своите кампании, след като не харчат от субсидията? Дали кметовете на ГЕРБ финансират кампаниите по места с държавните пари, предназначени за съответното кметство или управляващите взимат нерегламентирани пари от бизнеса?”, попита Стоян  Мирчев и напомни, че България е страната в ЕС с най-голяма корупция.", "date": "2019.07.01", "title": "Стоян Мирчев, БСП: С разширяването на Изпълнителното бюро в БСП има по-голям диалог"}
{"url": "http://www.focus-news.net/news/2019/07/01/2675930/pazardzhik-nad-150-talantlivi-detsa-uchastvaha-v-desetiya-mezhdunaroden-festival-za-populyarna-muzika-daga-nad-kleptuza-vav-velingrad.html", "text": "Над 150 талантливи деца участваха в Десетия международен фестивал за популярна музика „Дъга над Клептуза” във Велинград, съобщи за  Радио „Фокус“ – Пазарджик  Бояна Кирилова от общинската администрация. Тя уточни, че в трите фестивални дни, над 150 талантливи деца от 13 града са представили своите изпълнения. В музикалния празник участие взеха индивидуални изпълнители, дуети, вокални групи от различни възрастови групи и танцьори, които представиха  своя талант. В първия ден сцената на НЧ „Отец Паисий 1893“ бе огласена от великолепните изпълнения на децата, а фестивалът бе открит от зам.-кмета на община Велинград Светла Томова. През вторaта половина на фестивалния ден, на сцената на пл. „Николай Гяуров” се изявиха и показаха танцовите си умения формации и клубове от Велинград, Пазарджик, Благоевград, Шумен, Смолян, Велико Търново. Почетното и безпристрастно жури на фестивала бе в състав – Васил Делиев, Светослав Лобошки и Хайгашот Агасян, а за танцовите формации- Цветанка Гавраилова и Димитър Кондаклиев. Тежката задача на журито бе да оцени най-добрите, въпреки че мнението на специалистите бе, че всички деца са се представили блестящо. „Гранд при” в юбилейното издание на „Дъга над Клептуза“  грабна Мария Божинова от Петрич. Голяма част от участниците са наградени лично от кмета на община Велинград д-р Костадин Коев. \r\nВаня НИКОЛОВА", "date": "2019.07.01", "title": "Пазарджик: Над 150 талантливи деца участваха в Десетия международен фестивал за популярна музика „Дъга над Клептуза” във Велинград"}
{"url": "http://www.focus-news.net/news/2019/07/01/2675929/vzglyad-italiya-gotvi-silen-udar-sreshtu-evroto.html", "text": "Италианските политици обсъждат извънредна стъпка - идеята за въвеждане на паралелна валута в страната, мини-съкровищни бонове, така наречените мини-БОТ. Какво предизвика това предложение, какви биха били последствията му и защо в Брюксел се разглежда като сериозен удар за самото съществуване на еврозоната, коментира руският вестник  “Взгляд“  в материал, представен без редакторска намеса. \r\nИмето на новото платежно средство идва от съкращението на първите букви на Buoni Ordinari del Tesoro, което на италиански означава „обикновени съкровищни облигации“. Мини префиксът показва малката им номинална стойност - само 100 евро, което е значително по-малко от стандартните държавни облигации. Твърди се, че мини-БОТ „няма да се конкурира с еврото, но може да бъде прието в Италия за всякакви плащания за стоки и услуги, ако платецът и получателят се съгласят да използват тези ценни книжа като платежно средство.\" \r\n\"Модерната държава може да направи всичко, което избира като пари ... Ако държавата е готова да приеме предложените платежни средства като пари за плащане на данъци и други задължения към себе си, работата е свършена\", пише американският икономист Абба Лернер в неговото есе за пари и данъчно облагане през 1947 г. на американския икономически преглед. \r\nКлючовото условие е, че само държавата може да определи какво точно е подходящо за плащане на данъци. Две частни лица могат да се съгласят да използват всякаква форма на плащане, която им харесва (например криптовалута), но не могат да решат да използват избраните от тях средства за плащане, за да извършват плащания към хазната. Паричната единица, в която се плащат данъци, се определя само от държавата. \r\nАко италианската държава най-накрая се съгласи да приеме тези документи като плащане на данъци, тя ще изплати натрупания вътрешен дълг в размер на 52 милиарда евро към националните компании и домакинствата.  \r\nСпоред експертите икономическият ефект от емитирането на такива ценни книжа ще бъде същият като при чуждестранните инвестиции или заеми. След като получат правото да плащат данъци с мини-БОТ, компаниите ще могат да харчат повече пари за собственото си развитие. Въвеждането на данъчни \"книжа\" всъщност е едно и също нещо като намаляване на данъците. Няма съмнение, че доброто търсене на мини-BOT ще бъде гарантирано. И Рикардо Пулиси, икономист от университета в Павия, вижда мини-БОТ като „начин да се улесни напускането на Италия от Еврозоната“. \r\n„Подозренията на Пулиси не са неразумни, предвид факта, че значителен брой членове на италианския кабинет са категорично против еврото. Особено като се има предвид, че групата „антиевровисти” се ръководи от вътрешния министър Матео Салвини, “каза Маршал Ауербах, анализатор на портала AlterNet, собственост на нестопанска организация Независим медиен институт (IMI). \"Съществуват опасения, че Салвини обмисля мини-БОТ като средство за гарантиране на тотално отхвърляне на еврото и оттеглянето на Италия от еврозоната в подкрепа на по-широкия националистически (популистки) дневен ред на неговата партия.\" По този начин ще започне битка за или против еврото между валутните депозитари - по-специално  Европейската централна банка, от една страна, и италианските популисти и други поддръжници на националната държава, от друга. Последните силно очакват, че Брюксел под заплахата на \"италексит\" (терминът е сформиран по аналогия с Брекзит - бележка на автора) ще се откаже най-накрая от желанието за налагане на политика на строги икономии на Италия\". \r\nИма смисъл да се припомни, че преди около година италианските популисти, оглавявани от Матео Салвини, получиха правото да сформират правителство след резултатите от изборите за националния парламент от стария проевропейски елит. Един от лозунгите на предизборната кампания на Лигата беше обещанието на Матео Салвини „да намали данъците и да изведе страната от финансова дупка, без да влоши състоянието на хората“. \r\nНеотдавнашните избори за Европейски парламент, в които Лигата вече получи не 17%, а 34% от гласовете на италианския електорат, първо говорят за нарастващия авторитет на народа към сегашния вицепремиер, и второ, те подтикват Салвини да започне да спазва обещанията си. С въвеждането на мини-БОТ Салвини  получава допълнителни политически точки и всъщност поставя лидерите на ЕС пред факта: момчета, ако искате да направите с Италия, същият трик, който направихте с Гърция, предупреждавам ви, че няма да работи. Така че или се отказвате да ни спуснете до дъното, или да получавате голям финансов (и не само) проблем. \r\nВ началото на юни италианският парламент единодушно гласува за „проучване на въвеждането на мини-БОТ. Предложението беше направено от депутати от Лига, които се опитаха да го облекат в неутрална форма, за да не плашат Брюксел. Въпреки това, в столицата на ЕС са нащрек, освен това Централната банка на Европейския съюз се ръководи от италианеца Марио Драги - кой, ако не той знае триковете и каламбурите, с които неговите сънародници могат да объркат останалата част от Европа? \r\nЕЦБ и Европейската комисия се противопоставиха на въвеждането на мини-БОТ, разглеждайки го като заплаха за единната валута и като средство за избягване на фискалните правила, установени по време на създаването му. „Мини-БОТ са или пари, или дългови ценни книжа“, каза главният банкер на ЕС за всички посветени и непосветени. В първия случай това противоречи на споразуменията за използване на единна валута. Във втория, то нарушава нормите, установени от Европейския съюз за обемите на публичния дълг.“ \r\nНа 13 юни ръководителят на италианското министерство на финансите Джузепе Триа, който има репутацията на опонент на новите облигации, се опита да успокои еврочиновниците, като заяви, че \"не се предприемат мерки за издаване на мини-БОТ, не се предприемат действия\". В Брюксел всички бяха облекчени, но буквално няколко дни по-късно, шефът на бюджетната комисия на италианския парламент, депутат от Лигата, Клаудио Борджа, публикува в „Туитър“своите снимки на бъдещи облигации с портрет на Енрико Матеи. Последното обстоятелство постави Брюксел в ступор: Матей, който основава ЕНИ, счупи монопола на британските и американските компании на световния петролен пазар, в Италия бе издигнат в ранг на мъченик - борец срещу глобалния империализъм и символ на икономическия суверенитет на страната. Между другото загадъчните обстоятелства около смъртта на Енрико Матей (той загина при самолетна катастрофа) подсказват, че и тук не е минало без намесата  на британски и американски разузнавателни служби. Като цяло, по-прозрачен намек на факта, че Брюксел има от какво да се страхува  е невъзможно да се измисли. \r\nРазвълнуваните евро-министри решиха да започнат процедура срещу Италия, която да поеме контрола на всички държавни разходи въз основа на надвишаване на нормите за бюджетен дефицит. Никой в Брюксел не беше спрян от факта, че според Пакта за стабилност на Еврозоната, която е част от ЕС, дефицитът се счита за нормален, ако не надвишава 3% от БВП. В Италия тази цифра е планирана до 2,4%. \r\nСалвини отговори на решението на Брюксел с обичайния си сарказъм, като каза, че \"не възнамерява да се обеси от неспазване на някои идиотски изисквания\" и добави, че докато безработицата не достигне 5%, той ще инвестира в развитието на националната икономика, независимо от размера на бюджетния дефицит. Преведено от италиански на Европейски съюз, изглежда така: ако се опитате да наложите контрола си върху правителствените разходи в Италия, ще въведем мини-БОТ. Фактът, че италианският парламент ще гласува в подкрепа на това, не е под въпрос дори в столицата на ЕС. \r\nИ тогава се оказва така: свободно конвертируемите \"книжа\" с профила на Енрико Матеи все повече ще се използват в икономиката на Италия. В един хубав момент, когато Европейският съюз се опитва да окаже някакъв натиск върху Италия, нейните власти ще приемат закон, според който облигациите стават национална валута. И това вече би било най-силният удар за еврото с последствията под формата на излизане на Рим от Еврозоната. \r\n\"Когато мини-БОТ влезе в употреба, ще е достатъчно правителството да издаде заповед да ги използва като платежно средство, а собствената й италианска валута веднага ще се превърне в реалност\", заяви Пулиси в интервю за New York Times.  „Италексит“ ще представлява по-голяма заплаха за единната валута и всъщност ще бъде катастрофална крачка назад от „все по-тесния съюз“. \r\nАко Италия напусне еврозоната и обяви дефолт, кризата незабавно ще се разпространи в Испания и Португалия. И това ще удари силно във Франция, чиято централна банка има в баланса си италиански облигации на стойност 385 милиарда евро. Общо дупка в ЕЦБ, в резултат на прехода на Италия към националната валута, ще бъде около един трилион евро. За да го затвори, офисът на Марио Драги ще трябва да използва всичките си собствени резерви и дори да изтегли пари от Централната банка на държавите в еврозоната. Съмнително е, че еврото ще може да се възстанови от такъв удар.  Юлиян Марков", "date": "2019.07.01", "title": "„Взгляд“: Италия готви силен удар срещу еврото"}
{"url": "http://www.focus-news.net/news/2019/07/01/2675931/api-vazstanoveno-e-dvizhenieto-na-avtomobili-nad-12-t-po-avtomagistrala-trakiya-v-posoka-burgas-v-uchastaka-ot-11-km-do-16-km.html", "text": "Възстановено е движението на автомобили над 12 т по автомагистрала \"Тракия\", в посока Бургас в участъка от 11 км до 16 км. Това съобщиха от  Агенция „Пътна инфраструктура“ . Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.07.01", "title": "АПИ: Възстановено е движението на автомобили над 12 т по автомагистрала  \"Тракия\", в посока Бургас в участъка от 11 км до 16 км"}
{"url": "http://www.focus-news.net/news/2019/07/01/2675933/vidin-aerozolni-obrabotki-sreshtu-komari-shte-badat-izvarsheni-na-teritoriyata-na-grada-i-naselenite-mesta-po-porechieto-na-dunav.html", "text": "Във вечерните часове от 2 юли до 5 юли, включително, ще бъдат извършени аерозолни обработки срещу комари. Това съобщиха за  Радио „Фокус“ – Видин  от общината. Аерозолните обработки срещу комари ще бъдат извършени  на територията на град Видин, а така също и на територията на населените места по поречието на Дунав.", "date": "2019.07.01", "title": "Видин: Аерозолни обработки срещу комари ще бъдат извършени на територията на града и населените места по поречието на Дунав"}
{"url": "http://www.focus-news.net/news/2019/07/01/2675924/petya-chapevova-zam-kmet-na-sozopol-bozhidar-dimitrov-ni-ucheshe-da-obichame-tova-koeto-pravim-da-gorim-v-nego-i-da-ne-chakame-priznatelnost-a-da-sme-udovletvoreni-ot-sebe-si.html", "text": "Божидар Димитров ни учеше да обичаме това, което правим, да горим в него и да не чакаме признателност, а да сме удовлетворени от себе си. Това каза за  Радио „Фокус“ – Бургас  зам.-кметът на Община Созопол Петя Чапевова по повод годишнината от смъртта на историка. „Да обичаме своя роден град. Така и от един от последните разговори, които съм имала с него, помня тези му приказки. Да обичаме това, което правим, да горим в това, което правим, да не чакаме признателност, а ние да сме удовлетворени, че това, което правим, го правим защото е истинско и тогава наистина то остава и се вижда“, заяви още зам.-кметът на Община Созопол и посочи, в Созопол денят е отбелязан от близките на Божидар Димитров.  \r\n„Но със своята работа нашият археологически музей работи в тази насока, ние от наша страна публикувахме за него в сайта на Общината, и отдадохме дължимото с цветя. Бяха ме поправили преди време – не „лека му пръст“, а „вечна му памет“, коментира Петя Чапевова. По думите ѝ Божидар Димитров продължава да е край тях и морето. „Аз лично мисля, че начинът да се преборим със загубата е точно това – никой не умира истински, докато има хора, които го помнят и обичат“, заяви Чапевова. \r\nДеница ДИМИТРОВА", "date": "2019.07.01", "title": "Петя Чапевова, зам.-кмет на Созопол: Божидар Димитров ни учеше да обичаме това, което правим, да горим в него и да не чакаме признателност, а да сме удовлетворени от себе си"}
{"url": "http://www.focus-news.net/news/2019/07/01/2675937/smolyan-blizo-200-uchastnitsi-ot-tsyalata-strana-pyaha-shlageri-v-chepelare-na-festivala-polah-ot-minali-mechti.html", "text": "Завърши Националният фестивал на старите градски, шлагерни и популярни песни „Полъх от минали мечти” в Чепеларе. Близо 200 участници от цялата страна представиха своите изпълнения в рамките на двата конкурсни дни на фестивала. Това съобщиха от пресцентъра на  Община Чепеларе . На 29 юни официалният старт на надпреварата даде кметът на Община Чепеларе Славка Чакърова. Талантливите изпълнители се изявяваха пред  публиката на площад „Олимпийски“ и компетентно жури с председател Христо Кидиков  и членове Екатерина Попова-Силкова и Феликс Бозов. Фестивалът за шлагерна и стара градска песен „Полъх от минали мечти“ се провежда на територията на Община Чепеларе. Той е единствен за региона на Родопите. Организатори на фестивала са Община Чепеларе, НЧ „Родопска искра 1880“ и Сдружение на ресторантьори, хотелиери и търговци – Чепеларе. Фестивалът има конкурсен характер и целта му е да популяризира и съхрани традициите на българската шлагерна песен от 60-те, 70-те и 80-те години и старата градска песен от миналия век, за да ги възроди и им даде нов живот, както и да приобщи младите хора към тяхната непреходност и красота. \r\nНаградите на четвъртото издание на фестивала бяха присъдени в две категории –  „Стари градски песни“ /групи и индивидуални изпълнения/ и „Шлагерни и популярни песни“/групи и индивидуални изпълнения/. Отличието „Откритие на фестивала“ журито присъди на най-малкия участник – 7 годишната Теодора Евтимова от град Хасково. За чепеларци и гостите на града вечерта на 29 юни пяха обичаните изпълнители Мими Иванова и Развигов Попов, а поздрав с автентични фолкорни танци поднесоха гостите от “Група 21” от Община Просочани, Гърция. Вечерта на 29.06. и 30.06. от 21:30 ч. на Паметника на загиналите във войните чепеларци бе представен спектакълът “Звук и светлина – Паметта на Чепеларе” в рамките на проект “Интегриран подход за развитие на културни и природни обекти в Чепеларе, България и Просочани, Гърция” (INTEGRA_TOUR), който се финансира по Програмата за трансгранично сътрудничество ИНТЕРРЕГ V-A Гърция – България 2014-2020.", "date": "2019.07.01", "title": "Смолян: Близо 200 участници от цялата страна пяха шлагери в Чепеларе на фестивала „Полъх от минали мечти”"}
{"url": "http://www.focus-news.net/news/2019/07/01/2675932/stara-zagora-tri-sredishtni-uchilishta-shte-rabotyat-na-teritoriyata-na-obshtina-kazanlak-prez-uchebnata-2019-2020-godina.html", "text": "Три средищни училища ще работят на територията на Община Казанлък  през учебната 2019- 2020 година. Това каза за  Радио „Фокус”  Мария Колева, началник отдел „Хуманитарни политики”. Тя поясни, че в тях ще се обучават общо 59 ученици от съседните населени места. В Шипка в паралелките от 1-ви до 7 клас ще учат 25 ученици от селата Ясеново и Дунавци. В Енина ще се обучават 18 деца от селата Горно и Долно Изворово. 16 деца от Черганово и Розово ще учат в Основно училище „Д-р Петър Берон” в село Овощник. Тези три средищни училища преимуществено ще ползват трите училищни автобуса, предоставени от Министерство на образованието, като са определени и съответните маршрути, по които учениците ще бъдат извозвани до средищните училища. \r\nПреди десетина години във всички села в община Казанлък имаше отворени училища. „ Демографската криза силно се отрази в училищата в селата около града, които с годините се обезлюдиха и затвориха, поради липса на деца. \r\nПодобрените условия в средищните училища и изцяло ремонтираните сгради с европейски средства през последните 6 години имат за цел да върнат децата в училищата по местоживеене”, категорична бе Мария Колева. \r\nСлавяна ГАЙДАРОВА", "date": "2019.07.01", "title": "Стара Загора: Три средищни училища ще работят на територията на Община Казанлък  през учебната 2019- 2020 година"}
{"url": "http://www.focus-news.net/news/2019/07/01/2675934/boris-tsvetkov-bsp-da-badesh-kmet-na-sofiya-ne-znachi-samo-da-se-kichish-s-dlazhnostta-a-da-poznavash-problemite-na-otdelnite-rayoni.html", "text": "Да бъдеш кмет на София не значи само да се кичиш с длъжността, а да познаваш проблемите на отделните райони. Това каза за предаването „Софийска трибуна“ по  Радио „Фокус“  Борис Цветков, общински съветник от БСП, заместник-председател на Комисията по устройство на територията, архитектура, достъпна среда и жилищна политика и член на комисията по икономика и собственост. „Не се случва нищо хубаво за столичани. Свидетели сме как последните два мандата липсва жилищна политика. Няма построени целево жилищни сгради за млади хора или за такива, които трябва да бъдат привлечени да работят в дадено предприятие или сфера в повечето от столичните райони. Нещо повече, управляващите дори не се съобразиха с протеста ни да не се продават вече изградени с парите на всички столичани жилищни сгради, от които с лек ремонт Столична община можеше да направи много апартаменти, в зависимост от нуждаещите се“, обясни той, като припомни, че такива бяха общежитията на градският транспорт в близост до Централна гара. „Единственото, което направиха, срещу много мотаене и огромни средства, е концепция за това каква трябва да бъде жилищната политика. Това беше един мъртво роден документ, от който не последваха конкретни действия“, уточни Борис Цветков. „Сега всичко е оставено в ръцете на пазарната икономика – дадена фирма бърза да завърти парите си и да спечели някакви без да се интересува къде ще са местата за детските градини, за паркиране, парковете, поликлиниката и градският транспорт“, отбеляза той. Според него този начин на хаотично управление на София не може да продължава и последните няколко протеста потвърждават това. „Само за 10 дни изпадналото в паника управление на София започна да се чуди какво да направи. Например, протестиращите в квартал „Гоце Делчев“ установиха, че със заповед на главния архитект на София има опити за строеж на нов 5-етажен блок срещу прозорците им. Понеже гражданите са задружни, още миналия понеделник се събраха над 200 човека и в сряда Йорданка Фандъкова, като кмет на София, заведе жалба до съда да отмени заповедта на главния си архитект, който е започнал процедурата в ущърб на хиляди хора и в интерес на един изпълнител“, обясни Цветков. Той припомни за подобни проблеми в квартал „Младост“.  „Проблемите с презастрояването в повечето райони възникнаха, защото със законодателни промени и корупционни практики беше върната земеделска земя във вече изградени комплекси“, добави общинският съветник от БСП. По думите му 10 години управлението на ГЕРБ не постави на ясна основа план за решаването на проблема със презастрояването. Ако БСП спечели доверието на столичани на предстоящите местни избори, ще предложи конкретен план. „Понеже в проблема участва и държавата, тя трябва да има ресурс, за да може да се установят приоритети. На първо място трябва да се поставят изключително важни за общинската инфраструктура терени,  – детските градини, метростанциите, парковете, Борисовата градина“, посочи той. Планът трябва да е 5-10-годишен и да се изпълнява стъпка по стъпка, добави Цветков. \r\nВеселка ИВАНОВА", "date": "2019.07.01", "title": "Борис Цветков, БСП: Да бъдеш кмет на София не значи само да се кичиш с длъжността, а да познаваш проблемите на отделните райони"}
{"url": "http://www.focus-news.net/news/2019/07/01/2675936/afp-iran-nadhvarli-limita-za-obogaten-uran.html", "text": "Иран заяви в понеделник, че е превишил лимита за резервите си от обогатен уран по силата на ядрената сделка от 2015 г., която е на път да се разпадне, на фона на налаганата от САЩ кампания за \"максимален натиск\", предава  AFP . \r\nРусия изрази съжаление, но заяви, че това е следствие от натиска на САЩ, докато Великобритания призова Иран \"да избягва всякакви по-нататъшни крачки\" на отдалечаване от ядрената сделка. \r\n\"Иран е преминал границата от 300 килограма въз основа на своя план\", заяви външният министър Мохамад Джавад Зариф пред полуофициалната информационна агенция ISNA. \r\nСъединените щати се оттеглиха от ядрената сделка миналата година и отново въведоха остри санкции срещу важния износ на петрол и финансовите транзакции на Иран, както и други сектори. \r\nТехеран, който се опита да окаже натиск върху останалите страни да спасят сделката, на 8 май съобщи, че вече няма да спазва ограниченията, определени за обогатения уран и запасите от тежка вода. \r\nТой също заплаши да отиде по-далеч и да се откаже от повече ядрени ангажименти, освен ако останалите партньори - Великобритания, Китай, Франция, Германия и Русия  не помогнат да се заобиколят санкциите, особено за продажбата на петрола. \r\nВ своите коментари, публикувани в понеделник, Зариф заяви, че Иран е изложил своите намерения \"много ясно\" през май. \r\nМеждународната агенция за атомна енергия в понеделник потвърди, че Иран е превишил границата, която сделката е наложила на запасите от нискообогатен уран.  Юлиян Марков", "date": "2019.07.01", "title": "АFP: Иран надхвърли лимита за обогатен уран"}
{"url": "http://www.focus-news.net/news/2019/07/01/2675935/prof-aleksandar-marinov-politolog-ako-bsp-iska-da-e-alternativa-tya-tryabva-da-zapochne-da-pobezhdava.html", "text": "Ако БСП иска да е алтернатива, тя трябва да започне да побеждава. Това каза за обзорното предавана „Това е България“ на  Радио „Фокус“  политологът проф. Александър Маринов. Според него отстраняването на Валери Жаблянов не може да се нарече чистка в левицата. По думите му големият проблем е в Националния съвет на БСП, но там няма как де се случат промени. „Ако наистина БСП иска да претендира, че е алтернатива не само на думи, тя трябва да започне да побеждава. Тук тя не може да се оправдава само с машината на избори на ГЕРБ, която и не е това, което беше. Смисълът на победата не е отчет, че някой е победил, а значи доверие от страна на хората. Това БСП не може да направи. За да спечели в София БСП трябва да се отвори и да привлече доста по-широк кръг избиратели и обществени фактори, това е и лакмус, дали ще бъде в състояние да управлява страната. За тази цел не може да се действа по досегашния начин, защото той не работи. БСП може да е силна опозиция, може да скъси разликата до ГЕРБ или който е номер едно, но не може да убеди хората, че е в състояние и че иска да управлява“, коментира той. Според Маринов изкушението на лидера на левицата Корнелия Нинова да се загради с предани хора води до лош резултат. Със засилването на правомощията на лидера на партията няма как тя да не се превърне в лидерска, каза още той. Политологът обясни, че БСП се нуждае от рационален добронамерен анализ на причините за неуспехи. „Ако иска да подобри резултатите  на местните избори, е необходима ясна цел, но у нас политиците не обичат да си поставят такива, защото са свързани с отговорности. Според него БСП не се приема от обществените среди като имаща капацитет да управлява, а не е отхвърляна по естетически или исторически фактори.  \r\nЦоня СЪБЧЕВА", "date": "2019.07.01", "title": "Проф. Александър Маринов, политолог: Ако БСП иска да е алтернатива, тя трябва да започне да побеждава"}
{"url": "http://www.focus-news.net/news/2019/07/01/2675938/sport-markas-rashford-ostava-v-manchestar-yunayted.html", "text": "Футбол: Отборът на Манчестър Юнайтед официално обяви на клубния си сайт, че се е договорил с нападателя Маркъс Рашфорд за новия му договор. Контрактът на английския нападател ще продължи до 2023-а година, като има опция за още една допълнителна година. \r\n21-годишният футболист играе за отбора от седемгодишна възраст и е част от  академията на клуба. Дебютът му за първия тим беше през февруари 2016-а година на 18-годишна възраст.", "date": "2019.07.01", "title": "Спорт: Маркъс Рашфорд остава в Манчестър Юнайтед"}
{"url": "http://www.focus-news.net/news/2019/07/01/2675939/stara-zagora-turistichesko-druzhestvo-orlovo-gnezdo-poddarzha-mnozhestvo-ekopateki-v-rayona-na-kazanlak.html", "text": "Туристическо дружество „Орлово гнездо“ поддържа множество екопътеки в района на Казанлък, каза за  Радио „Фокус“  Тошка Тенева, член на Управителния съвет на дружеството. Тя поясни че това са маршрути  от село Горно Изворово към връх Жълти бряг, от Казанлък през Крън и Енина към Бузлуджа, от град Шипка към връх Шипка и Бзлуджа, както и екопътеки в района на село Ясеново в Стара планина. В Средна гора дружеството се грижи за екопътеките от язовир Копринка до село Ягода. Маршрутите към Мегалита и Мъжки камък над Бузовград, до връх Руи между Бузовград и Средногорово. „Има наболели въпроси свързани с дървосекачите\", каза Тошка Тенева. Тя поясни, че в резултат на изсечената дървесина се губи част от маркировката. \r\nСлавяна ГАЙДАРОВА", "date": "2019.07.01", "title": "Стара Загора: Туристическо дружество „Орлово гнездо“ поддържа множество екопътеки в района на Казанлък"}
{"url": "http://www.focus-news.net/news/2019/07/01/2675942/veliko-tarnovo-zatvaryat-regionalna-biblioteka-p-r-slaveykov-za-lyatoto-filialite-v-kvartalite-shte-rabotyat.html", "text": "Затварят централната сграда на Регионална библиотека „П. Р. Славейков“ за летните месеци. Това потвърдиха за  Радио „Фокус“ – Велико Търново  от културната институция. Приемът на читатели ще е преустановен в периода от 29 юли до 8 септември. За посоченото време желаещите могат да ползват изнесените филиали в кварталите на старата столица – отдел „Славейче” на ул. Симеон Велики № 7, филиал „Бузлуджа” на ул. Деньо Чоканов № 8 и отдел „Изкуство” на ул. Краков № 8. Другото нововъведение е, че детските отдели на библиотеката са с ново работно време до 18.30 часа. \r\nЛуиза ТРАНЧЕВА", "date": "2019.07.01", "title": "Велико Търново: Затварят Регионална библиотека „П. Р. Славейков“ за лятото, филиалите в кварталите ще работят"}
{"url": "http://www.focus-news.net/news/2019/07/01/2675941/sofiya-vavezhda-se-vremena-organizatsiya-na-dvizhenieto-vav-vrazka-s-chestvaneto-na-140-godini-ot-sazdavaneto-na-mvr.html", "text": "Въвежда се времена организация на движението във връзка с честването на 140 години от създаването на МВР. Това съобщиха от  пресцентъра на  Столична община . Забранява се престоят и паркирането на пътни превозни средства, с изключение на автомобилите обслужващи мероприятието, както следва:  \r\n- от 24.00 часа на 03.07.2019 г. до приключване на мероприятието на 05.07.2019 г. на паркинга при сектор Г на Националния стадион „Васил Левски”  \r\n- от 16.00 часа на 04.07.2019 г. до приключване на мероприятието на 05.07.2019 г. на северозападната дъга на пл. „Св. Александър Невски” между ул. „11-ти август” и ул. „Оборище”.  \r\nОт 07.00 часа до приключване на мероприятието на 05.07.2019 г.:  \r\n- на ул. „Оборище“ между ул. „Г.С.Раковски“ и пл. „Св. Александър Невски“;  \r\n- на югозападната дъга на пл. „Св. Александър Невски“, от страната на Светия синод.  \r\nОт 09.00 часа до приключване на мероприятието на 05.07.2019 г. се забранява влизането на пътни превозни средства по ул. „Оборище” между ул. „Г.С.Раковски” и ул. „11-ти август”, само при необходимост и по преценка на отдел „Пътна полиция” при СДВР.", "date": "2019.07.01", "title": "София: Въвежда се времена организация на движението във връзка с честването на 140 години от създаването на МВР"}
{"url": "http://www.focus-news.net/news/2019/07/01/2675943/sofiya-vavezhda-se-organizatsiya-na-dvizhenieto-za-provezhdane-na-traditsionniya-leten-vagnerov-festival-na-sofiyskata-opera-i-balet.html", "text": "Въвежда се организация на движението за провеждане на традиционния летен „Вагнеров фестивал“ на Софийската опера и балет. Това съобщиха от пресцентъра на  Столична община . От 15.00 до 22.00 часа на 7 юли 2019 г., от 17.00 до 24.00 часа на 10 юли 2019 г. и от 17.00 до 24.00 часа на 12 юли 2019 г. се забранява влизането на пътни превозни средства по ул. „Врабча” между ул. „Г.С.Раковски” и ул. „Париж”.", "date": "2019.07.01", "title": "София: Въвежда се организация на движението  за провеждане на традиционния летен „Вагнеров фестивал“ на Софийската опера и балет"}
{"url": "http://www.focus-news.net/news/2019/07/01/2675946/plovdiv-novi-30-izlezli-ot-upotreba-avtomobili-sa-oblepeni-sas-stikeri-za-predstoyashto-premahvane-v-rayon-severen.html", "text": "Нови 30 излезли от употреба автомобили са облепени със стикери за предстоящо принудително премахване в район „Северен“. Това съобщиха за  Радио „Фокус“ – Пловдив  от районната администрация. Акцията е в изпълнение на Наредба за управление на отпадъците на територията на община Пловдив. Автомобили, които не са в движение, без технически преглед за последните две години и намиращи се на терени общинска собственост биват облепяни от комисия с участието на представители на районната администрация, на ІІІ РУП Пловдив, на ОП „Паркиране и репатриране” , както и на фирмата, сключила договор с Община Пловдив за принудително репатриране на автомобилите, които не отговарят на наредбата. \r\nСлед три месеца, ако облепените със стикери автомобили не са преместени в частен имот или не са преведени в техническа изправност, биват репатрирани принудително. \r\nАкциите по облепянето на излезли от употреба автомобили  ще продължат и през юли месец. Гражданите също могат да подават своите сигнали в отдел „Екология” на районната администрация.", "date": "2019.07.01", "title": "Пловдив: Нови 30 излезли от употреба автомобили са облепени със стикери за предстоящо премахване в район „Северен“"}
{"url": "http://www.focus-news.net/news/2019/07/01/2675958/afp-v-germaniya-katastrofira-voenen-helikopter.html", "text": "В понеделник военен хеликоптер се разби в Северна Германия и пилотът загина, заявиха представители на Министерството на отбраната, във втора фатална катастрофа само за седмица с военни летателни средства, предава   AFP . \r\nХеликоптерът се разби в земята в град Ерцен, в Северозападна Германия, около 13:45 часа местно време (14:45 часа българско време). Причината за катастрофата все още не е известна. В резултат на катастрофата е възникнал малък горски пожар. Мястото на удара е около 30 километра от центъра за обучение на пилоти на хеликоптери в Бундесвера в Бюкебург. \r\nПилотът е загинал и един човек е ранен, съобщи говорител на Министерството на отбраната. \r\nСамо преди седмица два самолета \"Юрофайтър\" се разбиха в Североизточна Германия след сблъсък във въздуха, като един от пилотите загина, а втори катапултира успешно.  Юлиян Марков", "date": "2019.07.01", "title": "AFP: В Германия катастрофира военен хеликоптер"}
{"url": "http://www.focus-news.net/news/2019/07/01/2675945/prof-aleksandar-marinov-politolog-nikoy-ne-mozhe-da-kazhe-kakvi-sa-ideite-i-kauzite-na-dneshnite-partii.html", "text": "Никой не може да каже какви са идеите и каузите на днешните партии. Това каза за обзорното предавана „Това е България“ на  Радио „Фокус“  политологът проф. Александър Маринов. „Някои партии се хвалят с това, че имат в своите редици млади хора, но огромна част от тях питат предвидливо, какво ще получат в замяна и на какъв пост ще бъдат назначени и дали това ще им отвори бизнес прозорец. Този начин на мислене не може да бъде оправдан, но е обясним. След като няма идеи или те не са различават от тези на другите партии, то защо някой да се хаби. Идеите са само за парлама и никой не ги възприема на сериозно. Те не се превръщат в реални политики, а се изкривяват като младо дърво. Силата, която замества липсата на идеи, е парите и изгодата“, обясни той. Според проф. Александър Маринов днешните партии са се вкопчили да получават наготово пари. Той обясни, че те са гласували закона за политическите парии и за бюджета. Той обясни, че желанието на хората партийната субсидия да бъде намалена е ясна оценка на обществото за това, че париите не заслужават тези пари.  \r\nЦоня СЪБЧЕВА", "date": "2019.07.01", "title": "Проф. Александър Маринов, политолог:  Никой не може да каже, какви са идеите и каузите на днешните партии"}
{"url": "http://www.focus-news.net/news/2019/07/01/2675940/vesela-lecheva-bsp-ima-yasni-tseli-i-se-priblizhava-kam-tyah.html", "text": "„БСП има ясни цели и се приближава към тях. За краткия период, в който Нинова управлява партията, резултатите са ясни – спечелихме президентските избори,  удвоихме броя на народните представители в парламента и добавихме още един европейски депутат, в сравнение с предходните избори”.  Това заяви пред БНТ Весела Лечева, член на Изпълнителното бюро на БСП и зам.-председател на ПГ на „БСП за България“, съобщиха от пресцентъра на  партията . Тя допълни, че стъпките са правилни и Конгресът ги е потвърдил. „Корнелия Нинова освежи и обнови състава на ИБ на БСП. Сред новите членове имаме бивши кметове, общински съветници, както и народни представители за по-добра спойка между Изпълнителното бюро и  парламентарната група на левицата”, подчерта Лечева. \r\nКато приоритет пред партията  тя изтъкна достойно представяне на местните избори на левицата. „Ще се съобразим със слабостите, които допуснахме в предишната кампания и ще използваме всички мерки, които сме взели във „Визия за България”, коментира още Лечева и изтъкна основните цели на левицата в предстоящата кампания. „За местните избори искаме да сменим модела. Да премахнем феодализма. Управляващите разделиха обществото на две – на тези, от ГЕРБ, които могат да се развиват и на всички останали”, заяви Весела Лечева и изтъкна, че това е недопустимо в една демократична държава . „Това, което виждаме в момента, е фасадна демокрация”, каза Лечева и отново наблегна на основните проблеми- на семействата в неравностойно положение, протестите на медицинските сестри и огромната разлика между стари и нови пенсии. \r\nПо повод отказа на АПИ  от информация за качеството на изградените  пътища, Лечева коментира, че  на хартия всичко е изрядно за разлика от действителността. „Нашите подозрения са по отношение на качеството, защото само няколко месеца след като е открит ремонтиран път, той се нуждае от ремонт. Затова искахме независима лаборатория да направи експертиза”, отбеляза  тя. „Когато започне по-задълбочена проверка, се откриват много пропуски. Некачественото строителство  означава две неща – корупция и пропуски в реализацията на пътищата”, каза Лечева.", "date": "2019.07.01", "title": "Весела Лечева: БСП има ясни цели и се приближава към тях"}
{"url": "http://www.focus-news.net/news/2019/07/01/2675960/bdzh-avariral-tovaren-vlak-sprya-dvizhenieto-mezhdu-kresna-i-blagoevgrad-patnitsite-se-prevozvat-s-avtobusi-prez-uchastaka.html", "text": "Товарен влак аварира между Кресна и Благоевград. Това съобщиха за  Агенция „Фокус“  от пресцентъра на  БДЖ . Аварията е станала в 16.30 часа. Товарният влак аварирал между гара \"Черниче\" и гара \"Пейо Яворов\" и към момента престоява заради скъсан пантограф. Установено е, че има проблеми с контактната мрежа и в момента се работи по нейното възстановяване. Поради тази причина пътниците в пътническите влакове в участъка между Кресна и Благоевград се превозват с автобуси.  \r\nИрина ИВАНОВА", "date": "2019.07.01", "title": "БДЖ: Аварирал товарен влак спря движението между Кресна и Благоевград, през участъка пътниците се превозват с автобуси"}
{"url": "http://www.focus-news.net/news/2019/07/01/2675959/pazardzhik-dvama-mladshi-sadii-vstapiha-v-dlazhnost-v-okrazhniya-sad-v-grada.html", "text": "В зала 1 на Съдебната палата се състоя официална церемония по встъпване в длъжност на младшите съдии Росица Василева и Ели Каменова, успешно завършили обучение в Националния институт на правосъдието и назначени на длъжност “младши съдия“ в Окръжен съд –  Пазарджик с решение от заседанието на Съдийска колегия на Висшия съдебен съвет. Това съобщиха за  Радио „Фокус“ – Пазарджик  от администрацията на съда. Съгласно изискванията на Закона за съдебната власт, младшите съдии положиха клетва и подписаха клетвен лист в присъствието на магистрати от съда. Росица Василева и Ели Каменова стават част от магистратския състав на Окръжен съд – Пазарджик и ще разглеждат въззивни граждански и въззивни наказателни дела. Росица Василева е завършила специалност „Право“ в ПУ „Паисий Хилендарски“ през 2007 год. Работила е като юрисконсулт и прокурорски помощник в Районна прокуратура – Пловдив. Ели Каменова е завършила специалност „Право“ в СУ „Св. Климент Охридски“ през 2013 год. Работила е като юрисконсулт и разследващ полицай. За съдия-наставник на младшите съдии е определен съдия Венцислав Маратилов. Заместник-председателят на Окръжен съд – Пазарджик, съдия Илиана Димитрова – Васева приветства магистратите като им пожела успех и кариерно развитие.  \r\nВаня НИКОЛОВА", "date": "2019.07.01", "title": "Пазарджик: Двама младши съдии встъпиха в длъжност в Окръжния съд в града"}
{"url": "http://www.focus-news.net/news/2019/07/01/2675962/kyustendil-obuchitelen-kurs-po-pluvane-se-provezhda-v-grada.html", "text": "Обучителен курс по плуване се провежда в града. Това съобщи за  Радио „Фокус” – Кюстендил   Бойко Малинов, директор на Обединен детски комплекс. Курсът е безплатен за всички деца и се провежда на общинския плажен комплекс. Той ще продължи до 12 юли. Заниманията са за деца от 8 до 15 години, които са начинаещи в плуването. Повече от 120 деца са записани за участие, те са разделени на няколко групи. „Имаме група за деца, които не умеят да плуват, група за начинаещи и група за напреднали”, каза Малинов. Осигурени са треньори и медицинско лице. Община Кюстендил е предоставила места за почивка и чадъри. Курсът ще завърши с плажна фиеста. \r\nВенцеслав ИЛЧЕВ", "date": "2019.07.01", "title": "Кюстендил: Обучителен курс по плуване се провежда в града"}
{"url": "http://www.focus-news.net/news/2019/07/01/2675964/veliko-tarnovo-49-godishen-mazh-stana-tretiyat-za-godinata-donor-ot-grada.html", "text": "49-годишен мъж от старата столица стана донор на сърце и бъбреци. Това съобщи за  Радио „Фокус“ – Велико Търново  Мирела Дончева, връзки с обществеността в МОБАЛ „Д-р Стефан Черкезов“.  „Пациентът е  приет на 27 юни в Реанимацията на великотърновската болница с мозъчен кръвоизлив. Ден по-късно е изпаднал в мозъчна смърт. Близките му веднага са взели благородното и хуманно решение да дарят органите му на хора, за които те са единствен шанс за живот. Сърцето е трансплантирано в болница „Света Екатерина“ в София, а двата бъбрека – в Александровска болница.  Координатор на донорската ситуация е д-р Ваня Лъчезарова“, заяви Мирела Дончева. Тя отбеляза, че ръководството на областната болница изказва огромната си благодарност на близките на 49-годишния мъж за благородния жест, благодарение на който са спасени човешки животи. „Фокус“ припомня:   Това е третата донорска ситуация от началото на годината. Последната беше през месец май, когато 51-годишен мъж, стана донор на черен дроб. Преди това, през март, роднините на 72-годишен мъж от Търново се съгласиха той да стане донор на същия орган. \r\nЛуиза ТРАНЧЕВА", "date": "2019.07.01", "title": "Велико Търново: 49-годишен мъж стана третият за годината донор от града"}
{"url": "http://www.focus-news.net/news/2019/07/01/2675967/sliven-yubileyna-izlozhba-na-vasilen-vasevski-nevazmozhnoto-zavrashtane-shte-bade-otkrita-v-uzunova-kashta-na-5-yuli.html", "text": "Юбилейна изложба на Василен Васевски „(Не)Възможното завръщане“ ще бъде открита в „Узунова къща“ на 5 юли. Това съобщиха от  галерия „Димитър Добрович“  . Официалното откриване е насрочено за 17.30 часа. \r\nПроф. Чавдар Попов, доктор на изкуствознанието казва за Васевски и неговите произведения: „Калейдоскопичният и до известна степен хаотичен характер на съвременното изкуство, което се отличава с разнообразие от форми, прояви и насоки, невиждано преди това, неволно ни заставя всеки път, когато се налага да анализираме или да оценяваме дадени артистични феномени, да търсим съвсем конкретни пътища, за да вербализираме критическите си съждения. В издирването на ключови думи към живописното творчество на Василен Васевски можем да се спрем, струва ми се, на две: умиротвореност и приглушена пастелна тоналност. \r\nВ картините на художника не ще открием трагични дисонанси, драматични сблъсъци, сложни и заплетени метафори или директни инспирации от натурата. Напротив, авторът неизменно търси оформянето на своя личен опростен пластичен знак, който визуализира основните съдържания на образа. Въпреки, че сред любимите му мотиви – женски лица в унес и вътрешно вглъбяване, птици, дървета, листа – на пръв поглед можем да открием съответните природни и предметни референти, те не са натурни, а представляват поетични обобщения на смътни настроения, амбивалентни състояния на духа, откровения. В съчетаването и деликатното взаимoпреливане между предмети и пространство се проектира особена поетична атмосфера, която едновременно е и общодостъпна, и достатъчно рафинирана за очите и интелекта на по-изкушените зрители. \r\nВзаимоотношенията между фигурите и фона се обуславят от цял спектър промеждутъчни живописни зони, които приглушават острите ръбове и подобно леонардовото ”сфумато” оставят усещането за недоизказана енигматичност. Специфичните пластични средства – светлото и тъмното, топлото и студеното, близкото и далечното, не звучат контрастно, а представляват по-скоро двете лица на едно единно органично цяло. \r\nКартините се отличават с изящество на рисунката, без при това авторът да набляга на линията. Доминираща функция има живописното петно. Васевски не развива принципите на класическото тонално изграждане, а по-скоро живописта на цветните плоскости, които в разнообразни съчетания помежду си изграждат и композицията, и пространствените аспекти, и колоритната хармония на творбата“.", "date": "2019.07.01", "title": "Сливен: Юбилейна изложба на Василен Васевски „(Не)Възможното завръщане“ ще бъде открита в „Узунова къща“ на 5 юли"}
{"url": "http://www.focus-news.net/news/2019/07/01/2675968/sport-grigor-dimitrov-otpadna-na-starta-na-uimbaldan.html", "text": "Тенис: Григор Димитров отпадна на старта на Уимбълдън, след като загуби с 2:3 сета (6:2, 6:3, 6:7, 3:6, 1:6) от френския тенисист Корентин Муте. Двамата до този момент не са се изправяли един срещу друг. Във втория кръг победителят Муте ще се изправи срещу  Феликс Оже-Алиасим (Канада). Той победи Вашек Пошпишил в канадски сблъсък в първия кръг с 3:1 сета.", "date": "2019.07.01", "title": "Спорт: Григор Димитров отпадна на старта на Уимбълдън"}
{"url": "http://www.focus-news.net/news/2019/07/01/2675966/pazardzhik-vse-poveche-hora-sabirat-i-sushat-bilki-za-lichna-konsumatsiya.html", "text": "Все повече хора могат да бъдат забелязани да берат билки в почивните дни по мерите в малките населени места, показа репортерска проверка на   Радио „Фокус” – Пазарджик . Най-предпочитаната билка за беритба остава лайката, която според хората, има универсално приложение при различни простудни заболявания и възпалителни процеси. По селските мери най-често има много масиви от бял равнец, риган и мащерка. Беритбата на тези билки не е трудоемка. След набирането им, те се почистват, правят на китки и се слагат да се сушат на проветриви места. След това се нарязват и пакетират. Според хората, които събират билки,  е добре събраните природни продукти да се слагат в хартиени пликове, за да се запази техният аромат. Градинският чай вече често се сади в домовете и лесно се прибира в края на пролетта. Риган може да бъде намерен в крайпътните участъци, а белият равнец най-често расте по полетата. Възрастни хора могат да бъдат забелязани да продават изсушени билки на кооперативния пазар в Пазарджик. \r\nАлбена ЖИЛЕКОВА", "date": "2019.07.01", "title": "Пазарджик: Все повече хора събират и сушат билки за лична консумация"}
{"url": "http://www.focus-news.net/news/2019/07/01/2675944/rossiyskaya-gazeta-kak-v-bryuksel-demokratichno-izbirat-rakovoditelite-na-es.html", "text": "Как в Брюксел „демократично“ избират ръководителите на ЕС коментира руският вестник  “Российская газета“  в материал представен без редакторска намеса. \r\nЕдинственото нещо, което идва на ум, докато на извънредна среща на върха в Брюксел лидерите на Стария свят се опитват да постигнат съгласие по кандидатурите на бъдещите лидери на обединена Европа, това са думите на Крилов: \"а вие се местете час по час,тъй както ви отива, ...\". Продължаването на баснята е добре известно. Кръгът на най-достойните кандидати за ключови позиции във финансовата и политическа машина на Брюксел е тесен. Не е изненадващо: взема се под внимание всичко - от пол и политическа принадлежност до географско разнообразие, от геополитическа до сексуална ориентация на кандидатите - не е толкова лесно. И ако добавите към този коктейл подробен анализ на миналите възгледи на потенциалните лидери на ЕС под лупа, тогава изборът заплашва да продължи безкрайно или да стане напълно непредсказуем. \r\nВсички се противопоставят на всички. Споровете са фундаментални по своя характер - залогът не е само високият пост. Вече на този етап говорим за реформа в обединена Европа - спорът е как се избира ръководителя на Европейската комисия в бъдеще. Кой трябва да бъде - политически назначен от най-големите фракции на Европейския парламент или професионалист с практически опит в изпълнителната власт на Европейския съюз. Френският президент Еманюел Макрон гласува за професионалист и под този претекст популяризира своя кандидат, главния преговарящ по въпросите на Брекзит, Мишел Барние. Но най-голямата фракция на Европейския парламент - дясноцентристката Европейска народна партия, смята, че тази логика е погрешна. Нейните депутати са убедени, че включват достатъчно компетентни хора и трябва да защитават вече избрания партиен подход при издигането на кандидати за високи постове в Европейския съюз от реформатори като Макрон. А Европа не трябва да унищожава съществуващия механизъм за формиране на висшето ръководство в името на желанията на собственика на Елисейския дворец. И ако ЕНП не успеят да прокарат собствения си член на партията, германеца Манфред Вебер, на поста ръководител на Европейската комисия, те, според експерти, могат да гласуват за кандидат от друга фракция на Европейския парламент, социалдемократите. Те предлагат да се даде длъжността на Франс Тимерманс, който през последните години е заместник-председател на Европейската комисия. Но в отговор на тяхната любезност те очакват, че Европейският парламент ще избере Вебер за свой председател. \r\nНо такава “демокрация” не е подходяща за всички лидери на ЕС, които имат собствена визия за това как да разделят портфейлите. Срещу холандеца Тимерманс блок от източноевропейски държави е доста приятелски настроен. Офицерът на ордена за заслуги пред Република Полша, българският орден за заслуги и румънския орден за заслуги, които са само малка част от наградите, получени от Тимерманс, го обвиняват за подкрепа на масовия прием на мигранти, който той по невнимание спомена в едни дебати по време. И второ, във Варшава те не забравят, че Тимерманс е ръководил разследването на Европейската комисия за нарушения на европейските норми от Полша по време на съдебната реформа. Така че за Източна Европа кандидатът за глава на Европейската комисия, който се придържа към социалистическите идеи, е „сериозна историческа грешка“, както унгарският премиер Виктор Орбан нарича холандската идея за номинация. \r\nПървоначалните планове за поста на ръководителя на Европейския съвет на българката Кристалина Георгиева не смекчиха сърцата на източноевропейските държави, които виждат сегашната несигурна ситуация като шанс да се пазарят за своите интереси. В резултат на това за вторник Георгиева бе извадена от броя на кандидатите за свободната длъжност. \r\nНо с това разнобоя в \"благородното европейско семейство\" не е приключил. Онзи ден, Доналд Туск, който се обяви за носител на по-висше, всъщност трансцендентно ниво на либерализъм, се опита да спаси Европейския парламент от избора на няколко кандидати за ключови постове в Европейския съюз през целия понеделник. За тази цел по време на извънредна среща на върха на ЕС той убеди участниците си да приемат пакетно споразумение. Освен позициите на председателя на Европейската комисия, председателя на Европейския съвет, председателя на Европейския парламент, ще бъдат раздадени и позициите на бъдещия външен министър на ЕС и председателя на Европейската централна банка. А последният пост, според медиите, работещи в Брюксел, Туск държи в \"резерв\" да даде този пост на политическата сила, от която ще зависи окончателното одобрение на пакетното споразумение. \r\nВъпреки това, редица влиятелни държави от ЕС не се противопоставят на даването на свобода на избора на Европейския парламент - да обмислят няколко кандидати за ключови позиции, които по принцип биха били подходящи за Европейския съвет. \r\nЦялото това псевдодемократично, до голяма степен бюрократизирано представяне е съпроводено от силни изказвания на симпатични политици. Така, в интервю за германското издание Handelsblantt, бившият помощник-държавен секретар на САЩ по европейски и евроазиатски въпроси Виктория Нюланд изнесе лекция на Брюксел: \"Европа и Америка трябва да създадат трансатлантически съюз, за да надделеят над Китай и Русия\". Почти по същото време, на форума в Брюксел, полският външен министър Яцек Чапутович пое инициативата, адресирана към бъдещите лидери на ЕС. Според него \"Европейският съюз на международната сцена е политически много слаб, за да се противопостави на тези предизвикателства като Русия, Китай, Близкия изток и Иран\". Оттук и призивът на бъдещите брюкселски \"босове\" винаги да вземат под внимание аргументите на САЩ и да се откажат от \"стратегическата автономия\" на Стария свят, което затруднява трансатлантическите отношения. \r\nНо да се върнем към разпределението на европейските портфейли. Ако лидерите на обединена Европа не одобрят \"пакетното споразумение\" и разногласията надделеят над вече утвърдената бюрократична машина, тогава жителите на Стария свят ще имат завладяващ спектакъл - изборна процедура, която не харесва сегашния председател на Европейския съвет Доналд Туск. В този случай, за да спечелят, кандидатите ще трябва да се възползват от подкрепата на най-малко 72% от държавите-членки на ЕС, представляващи най-малко 65% от нейното население. Но подобен по-отворен начин за номиниране на бъдещите лидери на Стария свят, вместо сегашната задкулисна сцена, изглежда малко вероятен. Все пак всяка от страните от Стария свят, участващи в дискусията, има своя ахилесова пета, а противниците на персоналните планове на Туск открито намекват за условията на потенциална сделка. Например, Чешката република, Унгария, Естония и Полша не са съгласни с екологичните разпоредби, които Парижкото споразумение за климата им налага, а Италия е възмутена от възможните санкции по неин адрес за неспазване на бюджетните стандарти. Така че Туск, който провежда много двустранни преговори, все още има много възможности да постигне желаното от него с помощта на щедри обещания в резултат на европейския консенсус. \r\nВ понеделник, след почти 20-часови разговори, Туск прекрати извънредната среща на високо равнище и планира да я продължи във вторник. \"Казах вчера, че това (определянето на кандидатите за ключови постове в ЕС - изд.) ще отнеме много време, но не знаех, че ще продължи още по-дълго и че ще трябва да седнем отново на масата за преговори\",  коментира германският канцлер Ангела Меркел, продължаващият маратон в Брюксел.  Юлиян Марков", "date": "2019.07.01", "title": "„Российская газета“ : Как в Брюксел „демократично“ избират ръководителите на ЕС"}
{"url": "http://www.focus-news.net/news/2019/07/01/2675970/d-r-vladimir-yotov-bilkolechitel-lechenieto-s-bilki-e-mnogo-efikasen-i-polzotvoren-za-organizma-protses.html", "text": "Лечението с билки е много ефикасен и ползотворен за организма процес, за това техните лечебни свойства не бива да се подценяват, каза за  Радио „Фокус“ – Пазарджик  д-р Владимир Йотов, билоколечител. По думите му важно е да приемаме билки през цялата година и това да влезе в нашето дневно меню. „През зимата консумираме билките под формата на отвара от изсушени растения, но през лятото и пролетта е добре да консумираме билките и в сурово състояние. За билките е важно да се подчертае, че те нямат никакви противопоказания. У нас са познати общо 770 вида билки, чиито лечебни свойства са показни за много заболявания. В наши дни голяма част от лекарствените продукти се правят от билки“, уточни д-р Йотов. За пример той даде гинкобилобата, която може да се консумира в суров вид като добавка към салата. „Една от най-ценните билки също е котешката стъпка, която е универсална за всякакъв вид заболявания, включително и за онкологични заболявания. А универсалната билка за всякакъв заболявания е лайката“, каза още той.  \r\nАлбена ЖИЛЕКОВА", "date": "2019.07.01", "title": "Д-р Владимир Йотов, билколечител: Лечението с билки е много ефикасен и ползотворен за организма процес"}
{"url": "http://www.focus-news.net/news/2019/07/01/2675969/pazardzhik-dobro-e-sastoyanieto-na-zarnopribirashtata-tehnika-v-oblastta.html", "text": "В област Пазарджик приключиха проверките за състоянието на зърноприбиращата техника, каза за  Радио „Фокус” – Пазарджик  инж. Иван Газепов, от „Контролно-техническа инспекция” към Областна дирекция „Земеделие” в Пазарджик. Той обясни, че преди да започне жътвата всички машини, които участват в нея са проверени за техническа изправност и пожарна безопасност. „Проверяват се трактори, зърнокомбайни, сламопреси. Много от старите комбайни в Пазарджишка област вече са извадени от употреба, но навлиза нова техника. Новите комбайни са високопроизводителни и прибират по-качествено реколтата. В Пазарджишка област наличната техника е достатъчна за прибирането на зърнената реколта и за сега извършените проверки показват, че тя е в изправност”, коментира Газепов. Той допълни, че през тази година над 150 комбайни и друга зърноприбираща техника ще се включат в жътвата на ечемика, пшеницата и останалите житни култури. \r\nВаня НИКОЛОВА", "date": "2019.07.01", "title": "Пазарджик: Добро е състоянието на зърноприбиращата техника в областта"}
{"url": "http://www.focus-news.net/news/2019/07/01/2675961/the-guardian-evropeyskiya-savet-dostigna-do-zadanena-ulitsa.html", "text": "Най-дългата някога среща на върха на ЕС приключи без съгласие, тъй като Ангела Меркел предупреди, че на фона на Брекзит „очертаващото се“ налагане на лявоцентристкия кандидат Франс Тимерманс като председател на Европейската комисия рискува да създаде опасно разделение с популистките правителства в Полша и Италия, пише британският вестник  The Guardian . \r\nСлед като лидерите са принудени да се срещнат отново в Брюксел във вторник, след като не успяха да постигнат съгласие за кандидати за високите постове, германският канцлер каза, че опасенията за раздробяването на блока я правят предпазлива, за да се опита да надвие критиците на компромисния й план. \r\nТака наречените Вишеградски страни - Полша, Чехия, Словакия и Унгария, използваха маратонската 20-часова среща на върха, за да блокират плана на Меркел да замени Жан-Клод Юнкер със сегашния му заместник в комисията, който е строг критик на италианският премиер Джузепе Конте, начело на коалиционното правителство на крайно дясната партия Лига и движението „Пет звезди“, обединиха усилията си за преодоляване на кандидатурата на Тимерманс, която Меркел и френският президент Еманюел Макрон бяха съгласували на срещата на върха на Г-20 в Осака преди срещата на 28-те лидери на ЕС. \r\nИзлизайки от рекордно дългите разговори, Меркел каза пред репортери: „Трябва да обърнем внимание на факта, че имаме по-малки и по-големи страни от Вишеградската група, но да преодолеем тази група и, на всичкото отгоре, страна като Италия, би било трудно…“ \r\n„Това не трябва да води до напрежение, което ще определи политиката с години и години напред. Брекзит се очертава на хоризонта. Други важни въпроси са на масата. Мисля, че трябва да се отнасяме внимателно един с друг, \" заяви Меркел. \r\n58-годишният Тимерманс, англофил и критик на \"граничните расистки\" коментари на Борис Джонсън, беше предложен от Меркел като компромисен кандидат, който може да управлява мнозинство в Европейския парламент. \r\nПарламентът има право на вето върху всеки, който е предложен от 28-те държавни или правителствени ръководители и настоява, че той ще подкрепи само един от така наречените водещи кандидати на партиите, които проведоха кампания по време на изборите за председател на комисията. \r\nГерманският евродепутат Манфред Вебер, водещият кандидат на дясноцентристката Европейска народна партия, която се очерта като най-голямата група, е неприемлива за Макрон, отчасти поради липсата на опит в управлението. \r\nТимерманс, бивш министър на външните работи на Холандия, който говори седем езика, беше водещият кандидат от групата на социалистите и демократите, които се наредиха на второ място в изборите. \r\nСъгласно правилата, най-малко 21 глави на правителствата, представляващи 65% от населението на ЕС, трябва да подкрепят кандидат, за да може да бъде подложен на парламентарен вот. \r\nНо Меркел заяви, че макар този брой да е достатъчен, той няма да бъде \"задоволителен\". \"За мен е важно, че не приключваме с 65,1% от по-голямата част от населението\", каза тя. „Струва ми се, че това е малко недостатъчно.“ \r\nТя продължи: „Имаме големи държави-членки, които считат, че предложението е неприемливо и когато имате 440 милиона жители, дали просто искате да надвиете 100 милиона,формално би било възможно, или инвестирате повече време и се опитвате да постигнете компромис и намиране на общ път заедно.\" \r\nПредложението на Меркел също беше оспорено от колегите й от дясноцентристката ЕНП, включително ирландския премиер Лео Варадкар, който настояваше да не се отказват от председателството на ЕК. \r\nМакрон на излизане от срещата я описа като срам. \r\nВидимо ядосаният френски президент каза: „Приключихме деня с провал. Това е много лош образ, който даваме на Съвета и Европа, никой не може да бъде доволен от това, което се случи в продължение на толкова много часове“. \"Нашето доверие е дълбоко опетнено от тези срещи, които са твърде дълги и не водят до нищо, ние даваме образ на Европа, който не е сериозен.\" \r\n\"Всичко се обърка и очевидно резултатът е много разочароващ\", каза португалският премиер Антонио Коста, като се позова на \"неспособността на съвета да взема решения и да изгражда решения, които имат мнозинство в Съвета и Европейския парламент.\" \r\nКоста каза, че някои лидери са били „дълбоко ангажирани“ да намерят решение, но други са „контролирани от онези, които искат да разделят Европа, от групата на Вишеград или от позиции като на Салвини.“ \r\nМеркел каза, че ще има ограничение във времето за разискванията на лидерите, тъй като Европейският парламент ще избере своя председател в сряда, а Европейският съвет иска неговата кандидатура да бъде одобрена преди това.  Юлиян Марков", "date": "2019.07.01", "title": "The Guardian: Европейския съвет достигна до задънена улица"}
{"url": "http://www.focus-news.net/news/2019/07/01/2675971/varna-obyavyavat-porednoto-klasirane-za-detskite-gradini-na-8-yuli.html", "text": "Поредното класиране за детските градини ще бъде обявено на 8 юли. В електронния регистър са обявени свободни места за всички възрастови групи.  За деца, родени през 2016 г. (първа възрастова група) свободните места са 482, а за яслена група към детска градина – 46 места. Това съобщиха от  дирекция „Образование и младежки дейности“  към Общината. Родителите могат да подават заявления или да правят редакция на съществуващи заявления от днес до 7-ми юли. Свободните  места за различните възрастови групи могат да се видят в електронния регистър за прием – под меню „предстоящо класиране“. Резултатите ще бъдат обявени на 8 юли, след 10.00 часа също в електронния регистър. За това класиране, както и за всички останали до края на лятото, не се изисква постоянен адрес по район на местоживеене. Допуска се и по настоящ адрес  във  Варна, както и избирането на детски градини от различни райони. Могат да кандидатстват и родители, които до момента не са подавали заявление и не са участвали в класиране.", "date": "2019.07.01", "title": "Варна: Обявяват поредното класиране за детските градини на 8 юли"}
{"url": "http://www.focus-news.net/news/2019/07/01/2675973/blagoevgrad-sahneneto-v-cherniya-bor-na-teritoriyata-na-yugozapadno-darzhavno-predpriyatie-be-obsadeno-na-rabotna-sreshta.html", "text": "Съхненето на култури от черен бор, регистрирано от Югозападното държавно предприятие през пролетта на тази година, обсъдиха експерти на работна среща в края на миналата седмица. Това съобщиха от пресцентъра на  Югозападно държавно предприятие (ЮЗДП) . В срещата взеха участие експерти от ЮЗДП, ИАГ, Регионалните дирекции по горите в Благоевград, Кюстендил и София, Лесозащитна станция София и научни сътрудници към Института за гората и Лесотехническия университет. \r\nПървите поражения се наблюдаваха в началото на мeсец март в горски разсадник в „ДГС Катунци”, където в рамките на една седмица се изсипаха иглиците на всички двугодишни борови фиданки. Съхненето се проявява скоротечно и в подраста, и в основния дървостой. Пръснато е неравномерно в насажденията и по протежение на короните. Към края на месец май 2650 хектара са слабо засегнатите площи в цялото предприятие, а по-силно увредените са 610 хектара. Процесът е по-интензивен в южните части на ЮЗДП, особено в крайречните течения в района на планините Огражден, Беласица и Славянка. Силно увреждане е регистрирано и в района на софийското село Саранци. Повечето от засегнатите култури са физиологично отслабнали, нискобонитетни, с голяма пълнота. Разположени са на припечни изложения до 900 м н.в., като възрастта им варира от 6 до 85 г. \r\nПричините за наблюдавания процес на съхнене са комплексни, смятат експерти и учени. Засушаването през второто полугодие на 2018 г. в съчетание с условията, на които расте засегнатият черен бор, доведоха до допълнително физиологично отслабване и стрес в растенията. Топлата и влажна пролет тази година благоприятства масовото развитие на листни въшки и фитопатогенни гъби, които довеждат до пожълтяване и почервеняване на иглиците и опадането им. \r\nНа срещата се обсъдиха мерки, свързани с възникналия здравословен проблем. От страна ИАГ ще се подготвят конкретни разяснения за провеждането на санитарни и отгледни сечи, както и за възобновяване на освободените площи. Служителите на ЮЗДП продължават провеждането на мониторинг.", "date": "2019.07.01", "title": "Благоевград: Съхненето в черния бор на територията на Югозападно държавно предприятие бе обсъдено на работна среща"}
{"url": "http://www.focus-news.net/news/2019/07/01/2675976/the-london-evening-standard-v-london-nameriha-tyaloto-na-chovek-padnal-ot-samolet-na-keniyskite-aviolinii.html", "text": "Полицията откри в южната част на Лондон тялото на човек, за когото се предполага, че е паднал от самолет на Кенийските авиолинии, съобщава столичният вестник  The London Evening Standard . \r\nПредполага се, че мъжът е пътувал скрит в колесника на самолет, изпълняващ полет до летище \"Хийтроу\" в британската столица. След кацането му там е намерена торба с вода и храна. По-късно полицията се е отзовала на сигнал за намерено тяло в градина.  \r\nКъм настоящия момент правоохранителните органи се опитват да установят самоличността на загиналия. Смъртта обаче не се третира като подозрителна, поясниха от полицията. \r\nОт редакцията припомнят, че през 2012 г. мъж загина, след като падна от полет на \"Бритиш Еъруейвс\" от Ангола.  Тереза Герова", "date": "2019.07.01", "title": "The London Evening Standard: В Лондон намериха тялото на човек, \"паднал от самолет\" на Кенийските авиолинии"}
{"url": "http://www.focus-news.net/news/2019/07/01/2675963/mkd-makedoniya-hashim-tachi-vnese-proektorezolyutsiya-za-prisaedinyavane-na-preshevskata-dolina-kam-kosovo.html", "text": "Президентът на Косово Хашим Тачи внесе в парламента в Прищина проект за резолюция по искане на албанците от Прешево, Буяновац и Медведжа за присъединяване към Косово , пише македонското електронно издание  “МКД“ . \r\nВ три точки Тачи предлага да се приеме резолюция, която постановява, че законните искания на албанците от тези три сръбски общини са част от диалога между Белград и Прищина, а представителите на техните политически партии да са част от екипа за диалог. \r\nТачи смята, че техният въпрос трябва да бъде поставен на всеки международен форум, на който присъстват представители на Косово, и че институциите в Прищина, в сътрудничество и координация с албанските институции, трябва съвместно да приемат платформа за албанците в долината на Прешево. \r\nПрищинската медия Koha пише, че с предложението Тачи e  поискал депутатите да зачитат политическата воля на албанците, изразена на референдума през 1992 г. за присъединяване към Косово, потвърдена от борбата на т. нар. Освободителна армия за Прешево, Медведжа и Буяновац. \r\nТачи заяви, че искането помага за дългосрочната стабилност на региона и допринася за установяването на дългосрочен мир в региона и откриването на нова глава в отношенията между Белград и Прищина. \r\nКосовският парламент приключи извънредната сесия за правата на албанците, живеещи в трите общини в южната част на Сърбия, в Прешево, Буяновац и Медведжа, докато резолюцията не бе гласувана поради липса на кворум.   Юлиян Марков", "date": "2019.07.01", "title": "„МКД“ (Македония): Хашим Тачи внесе проекторезолюция за присъединяване на Прешевската долина към Косово"}
{"url": "http://www.focus-news.net/news/2019/07/01/2675975/tass-turtsiya-obmislya-zakupuvaneto-na-ruski-iztrebiteli-v-sluchay-che-sasht-otkazhat-dostavkite-na-f-35.html", "text": "Турция обмисля закупуването на руски изтребители, в случай че САЩ откажат доставките на F-35, предава  TACC , като се позовава на информация от  Bloomberg . \r\nВ разпространената информация се подчертава, че Турция се надява на съвместно производство с Русия на ракети от ново поколение.   Тереза Герова", "date": "2019.07.01", "title": "ТАСС: Турция обмисля закупуването на руски изтребители, в случай че САЩ откажат доставките на F-35"}
{"url": "http://www.focus-news.net/news/2019/07/01/2675972/ramush-haradinay-shte-otvorim-vremenni-golemi-targovski-tsentrove-v-severno-kosovo.html", "text": "Косовският премиер Рамуш Харадинай обяви днес, че правителството, заедно с косовските бизнесмени, ще отвори временни големи търговски центрове в общините в Северно Косово в отговор на \"опита на Сърбия да симулира хуманитарна катастрофа\" в тази област, цитира думите му македонската агенция  “Макфакс“ . \r\nРеагирайки на двудневното затваряне на магазини и други търговски обекти за услуги в общините в Северно Косово, Харадинай каза, че това е \"нов опит на Сърбия да дестабилизира Косово\" и \"специална война, водена от външни сили\". \r\n\"Днес дадохме институционален отговор на всички действия на Сърбия, отговор, който утвърждава суверенитета на страната, която ще демонстрира гражданска солидарност, отговорност и загриженост за всички граждани на Косово\", каза Харадинай.         \r\nМагазините в северната част на Косово ще бъдат затворени в понеделник и вторник, за да протестират срещу стопроцентните мита, наложено от правителството на Косово миналата година за внос на стоки от Сърбия и Босна и Херцеговина.  Юлиян Марков", "date": "2019.07.01", "title": "Рамуш Харадинай: Ще отворим временни големи търговски центрове в Северно Косово"}
{"url": "http://www.focus-news.net/news/2019/07/01/2675974/the-times-boltan-otreche-sasht-da-sa-priemali-zamrazyavane-na-pregovorite-za-yadreniya-arsenal-na-phenyan.html", "text": "Съветникът по националната сигурност на президента на САЩ Доналд Тръмп Джон Болтън категорично отрече Вашингтон да се е съгласявал на замразяване на преговорите за ядрения арсенал на Северна Корея, пише британският национален ежедневник  The Times .  \r\nПозицията на САЩ винаги е била, че режимът на Ким Чен-ун трябва да се откаже от всичките си ядрени оръжия, за да бъдат премахнати американските санкции. По-рано обаче медии съобщиха, че по време на последната си среща със севернокорейския лидер, проведена в Демилитаризираната зона (ДМЗ) на Корейския полуостров, Тръмп се е съгласил на компромис по проблема.   \r\nБолтън, който не беше част от президентското обкръжение по време на посещението на Корейския полуостров, призна, че би бил възмутен от подобен сценарий. \"Нито съм обсъждал, нито съм чувал за намерение да разрешим замразяването на ядрените преговори\", категоричен бе американският съветник по сигурността.   Тереза Герова", "date": "2019.07.01", "title": "The Times: Болтън отрече САЩ да са приемали замразяване на преговорите за ядрения арсенал на Пхенян"}
