{"url": "http://www.focus-news.net/news/2018/07/25/2549663/mayk-pompeo-sasht-otnovo-prizovavat-rusiya-da-prekrati-okupatsiyata-na-krim.html", "text": "Държавният секретар на САЩ Майк Помпео заяви, че страната му отказва да признае суверенитета на Русия над полуостров Крим и призова Москва да прекрати окупацията му, връщайки го на Украйна, предава   Reuters. \r\n„САЩ отхвърлят руската анексия на Крим и поема ангажимент да поддържа тази политика, докато украинската териториална цялост не бъде възстановена“, заяви Помпео в официално свое заявление. „САЩ призовават Русия да уважава принципите, към които твърди, че се придържа и да прекрати окупацията си на Крим“, допълни той.  Виктор Турмаков", "date": "2018.07.25", "title": "Майк Помпео: САЩ отново призовават Русия да прекрати окупацията на Крим"}
{"url": "http://www.focus-news.net/news/2018/07/25/2549660/sofiya-spisaniya-sa-otkriti-v-izostaveniya-bagazh-v-zhilishtna-sgrada.html", "text": "Завърши проверката на изоставен багаж в жилищна сграда в София. Това съобщиха от пресцентъра на  МВР . Сигналът за изоставен багаж пред апартамент в жилищна сграда в столичен квартал бе получен в 19.00 часа. Незабавно на място бяха изпратени полицейски служители, които отцепиха района. След извършена проверка от специализиран екип на СОБТ е установено, че в кашона е имало списания.", "date": "2018.07.25", "title": "София: Списания са открити в изоставения багаж в жилищна сграда"}
{"url": "http://www.focus-news.net/news/2018/07/25/2549661/afp-poveche-ot-220-dushi-sa-zaginali-po-vreme-na-ataka-na-islyamska-darzhava-v-siriyskata-provintsiya-sueyda.html", "text": "Броят на загиналите при серията атаки и самоубийствени атентати, извършени в сряда от „Ислямска държава“ в сирийската южна провинция Суейда е достигнал до повече от 220 души, предава   AFP. \r\n„Броят на загиналите при нападенията достигна 221 загинали, от които 127 са цивилни“, заяви Рами Абдел Рахман – директор на базираната в Лондон Сирийска обсерватория за правата на човека.   Виктор Турмаков", "date": "2018.07.25", "title": "AFP: Повече от 220 души са загинали по време на атака на „Ислямска държава“ в сирийската провинция Суейда"}
{"url": "http://www.focus-news.net/news/2018/07/25/2549659/kyustendil-regionalnata-biblioteka-e-partnyor-po-proekt-znaniya-umeniya-i-inovatsii-za-povishavane-kachestvoto-na-neformalnoto-obrazovanie-v-obshtestvenite-biblioteki.html", "text": "Регионалната библиотека в Кюстендил е партньор по проект „Знания, умения и иновации за повишаване качеството на неформалното образование в обществените библиотеки”. Това съобщи за  Радио „Фокус” – Кюстендил  София Пейчева, директор на Регионална библиотека „Емануил Попдимитров” – Кюстендил. По думите й проектът се финансира от европейска програма, а в него участват регионалните библиотеки в Благоевград, Видин, Кърджали, Кюстендил, Монтана, Разград, Силистра, Търговище и Ямбол. Партньор на проекта е Регионалната библиотека в град Утрехт, Нидерландия. В рамките му се предвижда участие на ръководители и специалисти от библиотеките в две обучителни програми в Нидерландия на тема „Преоткриване на библиотечните услуги и сътрудничество с партньори“ и „Профилиране на библиотеките – оценка на нуждите и участие на общността“. След приключване на мобилността ще бъдат предприети стъпки за интегриране на натрупаните в рамките на проекта компетенции и опит в бъдещото развитие на всеки член на консорциума. Вече действа онлайн обучителната платформа с материалите за подготовка по английски език. Обучителната платформа е достъпна за регистрирани потребители от библиотеките. \r\nВенцеслав ИЛЧЕВ", "date": "2018.07.25", "title": "Кюстендил: Регионалната библиотека е партньор по проект „Знания, умения и иновации за повишаване качеството на неформалното образование в обществените библиотеки”"}
{"url": "http://www.focus-news.net/news/2018/07/25/2549664/veliko-tarnovo-poradi-rezkite-meteorologichni-promeni-myuzikalat-krivorazbranata-tsivilizatsiya-ot-programata-na-stsena-na-vekovete-shte-se-igrae-v-mdt-konstantin-kisimov.html", "text": "Поради резките метеорологични промени мюзикълът „Криворазбраната цивилизация“ от програмата на Трети летен сезон на българските оперни театри „Сцена на вековете“ ще се играе в Голяма зала на Музикално-драматичен театър „Константин Кисимов“, съобщават от  културната институция . Представлението е на 27 юли (петък), от 21.00 часа. \r\nВ ролята на Мадам Злата ще влезе актрисата Албена Михова. \r\nСпектакълът по музика на Дечо Таралежков и текст на Добри Войников се играе за първи път в България. След обичания телевизионен вариант на режисьора Хачо Бояджиев от 70-те години на миналия век, търновският театър за първи път у нас поставя това заглавие в музикален вариант. Над сценария и режисурата работи Борис Дюлгеров, художник е Лидия Къркеланова, а диригент – Васил Вълчев. Хореографията е дело на Катя Богданова, а хормайстор е Яница Брънзелова. \r\nМюзикълът „Криворазбраната цивилизация“ е съвместна продукция на музикалния и драматичния отдел, а в него участват оркестърът, хорът и балетът на МДТ. Специално за представлението на Царевец са привлечени около 20 гост-изпълнители, които ще присъединят към хора, оркестъра и балета. За тях в ателиетата на театъра са ушити и около 30 нови сценични костюми. В постановката със свои изпълнения ще се включат и момичетата от великотърновския спортен клуб „Зоки” с ръководител Зорица Радловска.", "date": "2018.07.25", "title": "Велико Търново: Поради резките метеорологични промени мюзикълът „Криворазбраната цивилизация“ от програмата на „Сцена на вековете“ ще се играе в МДТ „Константин Кисимов“"}
{"url": "http://www.focus-news.net/news/2018/07/25/2549662/protsedurata-za-izbor-na-strategicheski-investitor-za-aets-belene-shte-bade-obyavena-v-kraya-na-godinata-rosatom-podkrepya-proekta-obzor.html", "text": "Процедурата за избор на стратегически инвеститор за АЕЦ \"Белене\" ще бъде обявена в края на годината, а „Росатом“ изрази подкрепа към българското правителство за реализацията на проекта. Това стана ясно от думите на енергийния министър Теменужка Петкова и на зам.-генералния директор на „Росатом“, директор на ОАО „Атоменергопром“ и председател на УС на Световната ядрена асоциация Кирил Комаров по време на пресконференция. „Когато става въпрос за възможността за реализация на проекта АЕЦ „Белене“, българският парламент и българското правителство много ясно заявиха своята воля да се търси възможност за реализация на проекта на пазарен принцип. Беше направен много подробен анализ от БАН, в който са разгледани всички възможности във връзка с реализацията на проекта АЕЦ „Белене“ и при взимането на решение ние ще се позовем и на тях“, обясни Петкова. \r\nОт своя страна Кирил Комаров коментира, че от „Росатом“ са готови да окажат подкрепа на българското правителство за реализацията на проекта АЕЦ „Белене“. Той уточни, че приветства решението на българското правителство и парламент да се върнат към осъществяването на проекта АЕЦ „Белене“. „Ние още в началото на работата по този проект смятахме, че той е важен и необходим за България проект. Важен е, както от гледна точна на осигуряването на енергийната сигурност на страната и от гледна точка на получаването на едни ниски цени за електроенергията в страната. Бихме се радвали да се възползваме от възможността да участваме в реализацията на този проект“, заяви той. По думите му обаче, когато бъдат формулирани конкретните условия, те ще се отнесат изключително отговорно към тяхното разглеждане. „Нашите препоръки са да бъдат разгледани всички възможни варианти за осъществяването на този проект. Истината се състои в това, че никъде по света толкова големи енергийни проекти не се осъществяват без участието в една или друга форма на държавата“, каза още Комаров и уточни, че България активно участва в този проект, защото беше поръчано, произведено, заплатено оборудване, което сега принадлежи на БЕХ. Комаров изрази увереност, че българското правителство ще вземе мъдро решение за това как да бъде осъществен този проект.", "date": "2018.07.25", "title": "Процедурата за избор на стратегически инвеститор за АЕЦ \"Белене\" ще бъде обявена в края на годината, „Росатом“ подкрепя проекта (ОБЗОР)"}
{"url": "http://www.focus-news.net/news/2018/07/25/2549668/beliyat-dom-sledvashtata-lichna-sreshta-mezhdu-donald-tramp-i-vladimir-putin-nyama-da-se-provede-prez-2018-godina.html", "text": "Белият дом обяви в сряда, че следващата среща между президента на САЩ Доналд Тръмп и руския му колега Владимир Путин няма да се състои през 2018 г., посочвайки, че такава ще се насрочи след края на разследването на специалния прокурор Робърт Мюлер около предполагаемата руска намеса на президентските избори в САЩ през 2016 година., предава   AFP. \r\n„Президентът смята, че следващата двустранна среща с президента Путин трябва да се състои, след като ловът на вещици приключи, затова решихме, че ще се проведе през следващата година“, заяви каза съветникът по национална сигурност в Белия дом Джон Болтън.  \r\nСпециалният прокурор, който разследва евентуално тайно споразумение между Москва и екипа на предизборната кампанията на Тръмп за президентските избори през 2016 г., никога не е посочвал график за края на разследванията.  Виктор Турмаков", "date": "2018.07.25", "title": "Белият дом: Следващата лична среща между Доналд Тръмп и Владимир Путин няма да се проведе през 2018 година"}
{"url": "http://www.focus-news.net/news/2018/07/25/2549665/zdravka-chimeva-spetsialist-v-oblastta-na-organiziranite-pochivki-nyama-otmenyane-na-rezervatsii-za-pochivka-v-gartsiya.html", "text": "Гръцките плажове са предпочитани от благоевградчани, тъй като условията там са много добри. Това каза за  Радио „Фокус“ – Пирин  Здравка Чимева, специалист в областта на организираните почивки. Тя заяви, че от Благоевград до Бяло море разстоянието е около 200 км и то по магистрала, което определено прави гръцкото море по-привлекателно за жителите на областта. „Обикновено времето там е и по-добро от това при нас. Понякога в България времето е облачно и много дъждовно, по-същото време в Гърция времето е слънчево и топло, което позволява плажуване. Това е ѝ една от водещите причини за това еднодневните плажове в Гърция да са толкова популярни сред местното население“, заяви Чимева. Тя отбеляза, че дори при лошо време, ако има група за еднодневен плаж, то се правят маршрути из гръцките курорти, така че времето на туристите да бъде уплътнено. „Имали сме случаи, когато времето е било лошо, но тогава сме посещавали пещерата Алистрати, спираме в Серес за по-дълго време или ходим до манастир „Св. Йоан Претеча“, каза още Чимева. Специалистът в областта на организираните почивки от Благоевград добави, че към момента няма масово отменяне на резервации за Гърция, въпреки пожарите, които бушуват там. \r\nЛивия НИНОВА", "date": "2018.07.25", "title": "Здравка Чимева, специалист в областта на организираните почивки: Няма отменяне на резервации за почивка в Гърция"}
{"url": "http://www.focus-news.net/news/2018/07/25/2549669/pazardzhik-skulptura-100-godini-futbol-v-pazardzhik-be-postavena-v-park-ostrov-svoboda.html", "text": "Във връзка с честванията на 100-годишнината на футболен клуб „Хебър“ и организирания футбол в Пазарджик в парк-острова „Свобода” бе поставена нова скулптура „100 години футбол в Пазарджик”, съобщиха за  Радио „Фокус“ – Пазарджик  от общинското ръководство в града. Мястото на плочата е символично, тъй като именно там е бил първият стадион, на който се е играло футбол в Пазарджик – сегашният розариум и част от Колодрума в парка. Юбилейната композиция е дело на проф. Стефан Лютаков, който споделя: „Исках да създам една оригинална композиция, звучаща съвременно, да излъчва енергия, оптимизъм, движение, младост. Паметната пластика е реализирана от неръждаема стомана, бронз и мрамор. Акцент е бронзовата топка, кацнала върху динамично раздвижената метална мрежа. Запечатано е едно мимолетно състояние – кулминация във футболната игра. В композицията включвам и мраморна форма, която едновременно е основа и място, на което е отбелязано събитието, повод за тази пластика. Съчетаването на материалите помага творбата да звучи и класично и съвременно, какъвто е и футболът в Пазарджик“. Това е поредната инициатива, свързана с юбилейния футболен празник, след излизането на филм, пощенска карта, значка и футболен екип.", "date": "2018.07.25", "title": "Пазарджик: Скулптура „100 години футбол в Пазарджик” бе поставена в парк-остров „Свобода“"}
{"url": "http://www.focus-news.net/news/2018/07/25/2549658/zakonovite-promeni-za-horata-s-uvrezhdaniya-vlizat-v-parlamenta-prez-esenta-obzor.html", "text": "По предложение на ГЕРБ министърът на труда и социалната политика Бисер Петков беше изслушан в парламента за подготовката на законодателни промени за гарантиране на правата на хората с увреждания. „Правим всичко възможно да подготвим и внесем наесен законопроектите, с които да подобрим положението на хората с увреждания“, заяви министърът. Работна група в министерството работи по пакет от законопроекти. В нея участваха и майки на деца с увреждания, които обаче впоследствие отказаха участие. Според Бисер Петков хората с увреждания са се настроили един срещу друг, което прави постигането на взаимно приемливо решение трудна задача. Майките продължават да протестират пред парламента с искане за реформа. На 24 юли социалният министър отиде при тях с молба да се върнат в работната група, но те не пожелаха. По думите му текстовете от последното заседание на работната група може би не удовлетворяват майките, но в работния процес биха могли да се променят. Първоначално работната група трябваше да работи до 30 юни, за да изготви промени в Закона за хората с увреждания. В отговор на исканията на протестиращите майки срокът за работата й беше удължен с цел създаване на нов Закон за хората с увреждания. Министър Петков обяви, че предстои в МС да се внесе нов Закон за предприятията на социалната и солидарната икономика. Очаква се той да бъде приет от правителството на следващото заседание. В парламента Бисер Петков коментира, че не е реалистично има безлимитно използване на лична помощ, защото това е скъпа услуга. „Когато бъде предоставено това универсално право, трябва да има сигурност, че ще бъде финансирано устойчиво“, изтъкна той. По думите на министъра в последните седмици сме свидетели на ескалиране и ултимативност на исканията на хората с увреждания, граничещи с анархизъм. В отношение след изслушването на социалния министър от ГЕРБ посочиха, че протестиращите майки трябва да се върнат в работната група. „За да достигнем до нов модел на социални услуги не е необходимо проблемите да се решават на парче, променяйки стари закони и това да става прибързано. Необходима е нова философия и нови роли на хората, които участват в процесите при предоставяне и ползване на социалните услуги“, заяви депутатът Николай Сираков. „Проблемите на хората с увреждания опират до бюджета – някой трябва да принуди финансовият министър и премиерът да отпуснат необходимите средства“, обяви зам.-председателят на ПГ на БСП Антон Кутев. Според опозицията законодателните промени за хората с увреждания не се бавят случайно. Кутев предложи първото пленарно заседание след ваканцията да бъде посветено на темата за реформа в законодателството за хората с увреждания. „За решаването на проблемите на хората с увреждания трябва да се носи политическа отговорност - експертната не е достатъчна“, подчерта председателят на социална комисия и депутат от ДПС Хасан Адемов. По думите му по част от проблемите има коренно противоположни мнения и становища, които няма как да бъдат обединени на базата на експертизата, предлагана от социалното министерство, колкото и експертна да е тя. „Намерете съгласие, готови сме да го подкрепим“, каза още Хасан Адемов. \r\nБиляна ИВАНОВА", "date": "2018.07.25", "title": "Законовите промени за хората с увреждания влизат в парламента през есента (ОБЗОР)"}
{"url": "http://www.focus-news.net/news/2018/07/25/2549241/predstoyashti-sabitiya-v-stranata-za-25-yuli-agentsiya-fokus.html", "text": "*** \r\nОт 13.30 в Министерството на енергетиката ще бъдат представени резултатите от завършването на проекта за удължаване срока на експлоатация на VI блок на АЕЦ „Козлодуй“. В събитието ще участват енергийният министър Теменужка Петкова, изпълнителният директор на АЕЦ „Козлодуй“ Иван Андреев и др.  \r\n*** \r\nОт 09.00 часа ще се проведе заседание на Народното събрание. \r\n*** \r\nОт 10.00 часа ще се проведе заседание на Министерски съвет.   \r\n*** \r\nОт 10.00 часа в сградата на КЕВР (бул. „Княз Ал. Дондуков“ 8-10) на ет. 4 ще се проведе обществено обсъждане на проект на Правила за изменение и допълнение на Правилата за търговия с електрическа енергия.  \r\n*** \r\nОт 08.30 до 21.00 часа пред Народното събрание ще се проведе протест срещу поправките в Закона за приватизацията и следприватизационния контрол,  приети на 17 юли 2018 г. от Народното събрание \r\n*** \r\nОт 09.30 часа в залата на 5-ти етаж в сградата на Висше училище по застраховки и финанси ще се проведе научно-практическа конференция на тема: „Безопасност и екологичност на опаковките, предназначени да влизат в контакт с храни“.   \r\n*** \r\nОт 10.00 до 13.00 часа в сградата на Народното събрание ще се проведе информационна инициатива за отбелязване на Световния ден за борба с хепатита 2018 г. \r\n*** \r\nОт 11.00 часа заместник-кметът по направление транспорт на София Евгени Крусев ще провери ремонта на моста на ул. “Даскал Стоян Попандреев“.    \r\n*** \r\nОт 12.00 часа в централата на ПП АБВ (ул. „Врабча“ 23) ръководството на партията ще даде пресконференция.  \r\n*** \r\nОт 13.30 часа в заседателна зала на ВСС ще се проведе заседание на Прокурорската колегия на Съвета. \r\n*** \r\nОт 13.30 часа в „Сити Марк Арт Център“ ще се състои церемонията по награждаването на победителите в детските конкурси на Държавната агенция за българите в чужбина: Литературен конкурс „Стефан Гечев”, двадесет и второ издание; по изобразително изкуство „България в моите мечти”, седемнадесето издание; и по пеене „Любка Рондова”, девето издание. \r\n*** \r\nОт 19.30 часа в Борисовата градина – Лятна естрада ще се състои концерт на Ире Васкес и нейния Латино Бенд – „Остров на музиката“.  \r\n*** \r\nОт 12.00 часа в спортната база на „Евтима Футбол“  ще се проведе официална церемония по награждаване на победителите в пилотно издание на Приятелския футболен турнир на Фондация „Българска памет“. \r\n*** \r\nОт 21.00 часа на площад „Никола Вапцаров“ ще бъде открита „Лятна филмомания под звездите 2018“, която ще продължи до 28 юли. На 25 юли програмата включва: от 21.30-22.22  часа – „Върховете на живота ми, трета част: Лангтанг” (Испания, 2015, Себастиан Монта-Росе, 52’); от 22.24-22.34 часа – „Маратон на Юнгфрау” (Германия, 2016, Йохен Шмол, 10’); от 22.38-23.30 часа – „Навлизане в две вселени – епопея в Гренландия” (Германия, 2016, Йохен Шмол, 52’). При дъждовно време прожекциите ще се проведат в Голямата зала на Читалище „Никола Вапцаров“. Входът е свободен. \r\n*** \r\nДФ „Земеделие“ – РА организира „Ден на отворени врати“ в областната дирекция на фонда в гр. Варна. В приемната кандидатите по различните схеми, мерки и програми, които институцията администрира, ще могат да правят справки, и предложения за подобряване работата на Областната дирекция. Приемната ще бъде разположена в сградата на дирекцията на ул. „Д-р Пискюлиев” 1. \r\n*** \r\nОт 09.30 до 12.00 часа в Наказателна зала 1, ет. 1 в Окръжния съд, при закрити врати ще се проведе разпоредителното заседание по делото за смъртта на 13-годишната Сара Ернст при инцидент в хотел в „Златни Пясъци“. \r\n*** \r\nОт 10.00 часа на пред входа на Спешния център на МБАЛ „Света Анна – Варна“ ще се състои официалното връчване на дарение – автомобил за вътрешноболнични превози, закупен и предоставен за нуждите на спешната болница от „Grand Mall“ – Варна, и Почетното консулство на Израел във Варна.  \r\n*** \r\nОт 14.00 часа във фоайето на Младежки дом ще започнат дните на технологиите и иновациите по иновативни бакалавърски и магистърски програми на Варненския свободен университет. Те са в областта на предприемачеството, кръговата икономика, цифровите технологии, дигиталния маркетинг и киберсигурността, уникалния продукт, наречен „Виж бъдещето през нашите очи“, създаден в партньорство с компанията Love 2 Design, както и различни технологии, използвани в образователния процес. Събитията са с вход свободен.  \r\n***  \r\nОт 10.00 часа в Читалище „Надежда - 1869“ ще се проведе Творческо ателие „Красотата на фолклора“ с Райчо Димитров.  \r\n***  \r\nОт 11.00 часа в ритуална зала на Общината  ще се проведе  среща с чуждестранните групи от Международния фолклорен фестивал.  \r\n***  \r\nОт 12.30 часа в МДТ \"Константин Кисимов\" ще се проведе с брифинг с актрисата Албена Михова, която изпълнява ролята на Мадам Злата в мюзикъла \"Криворазбраната цивилизация\". Със спектакъла на 27 юли МДТ \"Константин Кисимов\" ще участва във фестивала \"Сцена на вековете\" на крепостта \"Царевец\".  \r\n***  \r\nОт  13.00 часа в Читалище „Надежда - 1869“ ще се проведе „В помощ на библиотекаря“ – кампания за ученици от 5 до 8 клас.  \r\n***  \r\nОт 20.00 часа в Летния театър ще се проведе  Концертна програма, част от Международния фолклорен фестивал.  \r\n*** \r\nВ града ще се проведе Седми фестивал на изкуствата „Дунавски вълни”. Програмата включва: от 11.00 часа - Арт работилница за деца, пред Библиопощата; от 18.00 часа - Работилница за сапунени балончета - мехурчета с артистите на Цирк „Играчка-Плачко; от 20.00 часа - „Старо село накрай света” - представление на театрална група „Будиловци\" при НЧ \"Надежда\", село Раковица; в 21.10 часа - Огнено шоу „Fire cabaret - Играчка, Плачко и Мустачко”, сцена на крепост „Баба Вида”. \r\n*** \r\nОт 10.00 часа в Заседателната зала на Община Враца ще бъдат отворени оферти за процедура, чрез публично състезание, за възлагане на обществена поръчка с предмет:  „Инженеринг – проектиране, упражняване на авторски надзор и изпълнение на СМР във връзка с изпълнение на процедура BG16RFOP001-5.001-0049–С01 „Подкрепа за деинституционализация на грижите за деца“, във връзка с реализацията на проект „Нова възможност за деца и младежи в Община Враца – Проект 2“ по оперативна програма „Региони в растеж” 2014-2020 година“.  \r\n*** \r\nОт 19.00 часа от Стара къща до сцената на пл. „Свобода“, с третата вечер на XVII Международен фолклорен фестивал „Фолклор без граници“  ще се проведе дефиле на участниците. От 19.30 часа на пл. „Свобода“ ще се състои концерт и закрива не фестивала.  \r\n*** \r\nВ 9.30 часа на стълбището в село Прогрес ще се проведе състезание по спортна стрелба. \r\n*** \r\nОт 18.00 часа на спортната площадка на СКТМ \"Родопи\" ще се проведат срещи по тенис на корт. \r\n*** \r\nОт 20.00 часа на откритата сцена в градския парк ще се състои концерт на Орхан Мурад.  \r\n*** \r\nОт 09.30 часа в зала 10 на Окръжен съд ще се гледа делото срещу Рангел Т., обвинен в това, че при управление на МПС е нарушил пет разпоредби на ЗДвП и по непредпазливост е причинил смъртта на две лица, както и средна телесна повреда на трето лице, като деянието е извършено в пияно състояние с концентрация на алкохол в кръвта от 0,61 промила \r\n*** \r\nВ 13. 30 часа пред централния вход на ОДМВР-Разград ще се състои редовният месечен брифинг на старши комисар Ивайло Йовчев, директор на Дирекцията.  \r\n***   \r\nОт 10 .00 часа в зала 105 на община Сливен ще се проведе брифинг на общинското ръководство.  \r\n*** \r\nОт 10.00 до 12.00 часа в къща музей „Гео Милев“ ще се състоят литературни занимания за деца от 5 до 9 години. \r\n*** \r\nОт 10.00 до 12.30 часа в Детски отдел на библиотека „Родина“ ще се състои лятна детска академия  с програма „Детективи: Чудесата на света – Африка“.  \r\n*** \r\nОт 10.30 часа в Регионалния пресклуб на БТА пресконференция ще дадат общинските съветници от БСП в Стара Загора. \r\n*** \r\nОт 11.30 часа в Регионалния пресклуб на БТА ще се състои пресконференция на президента на КНСБ Пламен Димитров.  \r\n***    \r\nОт 13.00 часа областният управител на Ямбол Димитър Иванов свиква на заседание членовете на Областния координационен щаб за координиране мерките по предотвратяване на болестта чума по дребните преживни животни.", "date": "2018.07.25", "title": "Предстоящи събития в страната за 25 юли (Агенция „Фокус“)"}
{"url": "http://www.focus-news.net/news/2018/07/25/2549671/plovdiv-v-narodna-biblioteka-ivan-vazov-shte-bade-predstavena-novata-kniga-na-martin-ralchevski.html", "text": "В Народна библиотека „Иван Вазов“ ще бъде представена новата книга на Мартин Ралчевски – сборника с разкази „Душа“. Това съобщи за  Радио „Фокус“ – Пловдив  Йохан Девлетян от отдел „Връзки с обществеността“ на културната институция. Представянето на книгата ще се състои на 26 юли от 17.30 часа в Конферентната зала на библиотеката. „Посланията на Мартин Ралчевски търсят път да вдъхнат вяра на обезверените хора. Авторът е богослов по образование и писател по призвание. Той е автор на романите „Безкрайна нощ“, „Горски дух“, „Полубогиня“, „30 паунда“, „Измама“, „Антихрист“, както и на много публикации в редица електронни и печатни издания“, каза още Йохан Девлетян.", "date": "2018.07.25", "title": "Пловдив: В Народна библиотека „Иван Вазов“ ще бъде представена новата книга на Мартин Ралчевски"}
{"url": "http://www.focus-news.net/news/2018/07/25/2549242/pregled-na-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп във вторник поздрави последните действия на своята администрация, съобщавайки в социалната мрежа „Туитър“, че „всичко ще бъде наред“, пише американското електронно издание  The Hill . \r\nПрезидентът добави, че „митата са най-страхотните“, и обвини другите държави, че се отнасят със САЩ като „банкова касичка, която бива ограбвана“. \r\n„Държави, които се отнасяха с нас несправедливо в търговията от години, сега идват във Вашингтон, за да преговарят. Това трябваше да се случи преди много години, но, както гласи поговорката, по-добре късно отколкото никога!“, написа Тръмп в „Туитър“. \r\n„Митата са най-страхотните! Държавите, които се отнасяха несправедливо към САЩ в търговските преговори имат два варианта: или договарят справедливо споразумение, или биват ударени от мита. Толкова е просто – и всички вече преговарят! Не забравяйте, ние сме „банковата касичка“, която бива ограбвана. Всичко ще бъде наред!“, заяви американският президент в друго съобщение в социалната мрежа. \r\nАдминистрацията на Тръмп е ангажирана в напрегнати отношения с Китай, след като всяка от двете страни налага мита върху стоките на другата. По-рано през месеца американският президент обяви планирани допълнителни мита върху китайски стоки на стойност 200 милиарда долара, а през изминалата седмица той заяви, че е „готов“ с облагането върху всички китайски вносни стоки. \r\n***  Министерството на земеделието на САЩ планира да обяви във вторник план за пакет от 12 милиарда долара спешна помощ за фермерите, засегнати от изострящата се търговска война на президента на САЩ Доналд Тръмп, пише американското електронно издание  The Washington Post , като се позовава на двама свои източници, запознати с плана. \r\nПреди няколко месеца Тръмп е наредил на земеделския министър Сони Пърдю да подготви набор от опции, заради оплаквания от фермери, че техните продукти са изправени пред ответните мита на Китай и други държави. \r\nНовият пакет за държавна финансова помощ ще бъде обявен във вторник и се очаква да влезе в сила до Деня на труда (3 септември в САЩ). \r\nПомощният пакет се очаква да бъде насочен предимно към фермерите които произвеждат соя, млечни продукти и свинско месо. От Белия дом се надяват, че тези помощи ще олекотят трудностите на фермерите, но новият план може да възроди дебатите за спасителните планове, финансирани от данъкоплатците и степента на непредвидени разходи, до която стратегията на Тръмп води. \r\nФермерски групировки се оплакаха, че предприетите ходове на Китай, и други страни, в отговор на протекционистката търговския позиция на Доналд Тръмп, може да има костват десетки милиарди долари. \r\nБелият дом търси от месеци начини да предостави спешна помощ на фермерите, без да се отдръпне от търговската политика на американския президент и новата програма ще разпредели приблизително 12 милиарда долара през три механизма, направлявани от министерството на земеделието. \r\nФинансирането ще се преведе чрез директна помощ, програма за закупуване и разпространение на хранителни стоки, както и програма за търговско насърчаване. \r\n***  Духът на Адолф Хитлер се е вселил в някои израелски политици, заяви президентът на Турция Реджеп Таийп Ердоган във вторник във връзка с новоприетия в Израел Закон, с който страната се обявява за дом на евреите, пише  електронното издание на турския вестник Yeni Safak . \r\n„Този закон е доказателство за това, няма съмнение, Израел е най-ционистката, фашистката и расистката страна на света“, заяви Ердоган по време на заседание на управляващата „Партия на справедливостта и развитието“, като отбеляза, че с това се легитимират „незаконните действия и репресии на Израел“. \r\n„Призовавам ислямския свят, християнския свят, всички демократични и либерални държави, неправителствени организации и представители на медии да се обявят срещу Израел“, добави турският държавен глава. \r\n„Йени Шафак“ припомня, че в четвъртък Кнесетът при закон, с който обяви страната за „национална държава на еврейския народ“. В него се отбелязва, че „обединения Ерусалим“ е столица на Израел, а иврита е единствения официален език в нея, с което се премахва официалния статут на арабския и му се придава „специален статут“. Законът бе приет с 62 на 55 гласа в местния парламент. \r\n***  Предстоящ проектозакон в Турция повишава страховете, че президентът Реджеп Тайип Ердоган ще увеличи още повече своята хватка върху страната, след като новата политическа система вече разширява неизмеримо властта му, пише израелското електронно издание  The Jerusalem Post . \r\nНовият проектозакон ще позволи на турския президент да налага ограничения върху публичните демонстрации, да задържа заподозрени за определени престъпления до 12 дена, да ограничава кой може да влиза в определени региони на страната и да отстранява държавни служители за до три години. \r\nПроектозаконът беше предложен само часове, преди двугодишното извънредно положение в Турция, което позволяваше на Ердоган да управлява чрез декрети, да изтече в полунощ на 18 юли. \r\n„Ако тези правомощия (предоставени от бъдещия закон) бъдат прехвърлени на него, отмяната на извънредното положение ще бъде просто козметична мярка“, заяви Андрю Гарднър от „Амнести Интернешънъл“ в отговор на правителствената инициатива. \r\nНовата президентска система предоставя на Ердоган властта да издава декрети в отсъствието на обявено извънредно положение, въпреки че правителството твърди, че подобни диктати ще бъдат по-ограничени в обхвата си. Турският лидер има и по-широк механизъм за уволняване и назначаване на съдии, както и за разпускане на парламента, което би предизвикало избори. \r\nДокато Ердоган увеличава своята власт, граждански организации и техните членове се считат от много хора за малкото останали източници, способни да се превърнат в пречка на тоталния му контрол над държавата. \r\nЕдна от най-видните групи сред тях е тази на женското движение. През март, хиляди активисти се събраха на основната пешеходна улица в централен Истанбул, за да отбележат международния ден на жената, което беше рядък пример за протест, който не беше прекъснат от полицията или порицан от турското право. \r\nВ друга пречка за пълното овластяване на Ердоган може да се превърне икономическата стагнация. \r\n„Човек може да си представи ситуация, в която пазарите принуждават Ердоган да предприеме политика, която не иска да предприема“, заяви Хауърд Айзеншад, професор по история на Близкия изток от университета „Сейнт Лорънс“ в Кантон, Ню Йорк. \r\nПо време на президентските и парламентарни избори през юни, Ердоган обеща да увеличи контрола си върху монетарната политика на Анкара, предизвиквайки притеснения за независимостта на Централната банка на Турция. След преизбирането му, Ердоган издаде декрет, обявявайки че президентът ще назначи управител на централната банка, негови заместници и членове на комисията. \r\nОпасенията за положението на икономиката се увеличаха през този месец, след като Ердоган назначи своя зет за финансов министър, ход който доведе до спад на турската лира, която потъна с над 20 процента само през тази година. \r\nДруга горещо обсъждана политика е свързана с лихвените проценти, които инвеститорите вярват, че трябва да бъдат повишени. Въпреки това Ердоган неколкократно обяви по време на предизборната си кампания, че страната трябва да поддържа ниски лихвени проценти. \r\nПрофесор Айзенщад отбеляза, че влошаващата икономика може да принуди турския президент да подобри отношенията си със Запада в опит да повиши доверието на пазарите. „Турция, в своята същност, все още е пазарна държава. Тя има нужда от чуждестранни преки инвестиции“, поясни той.", "date": "2018.07.25", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/07/25/2549670/rositsa-zlateva-zoopark-aytos-s-vsyaka-izminala-godina-se-uvelichava-broyat-na-posetitelite.html", "text": "Гледайки приходите, които получаваме с всяка изминала година се увеличава броят на посетителите като предимно са млади семейства с малки деца, които се радват на животните. Това каза за  Радио „Фокус“ – Бургас  Росица Златева, управител на зоопарка в Айтос. По думите й повечето от посетителите са хора, които не живеят в Айтос. „Голяма част, от хората, които идват, са руснаци от околността, които най-вероятно си живеят тук, защото не ни посещават само през лятото, но и по всяко време на годината“, каза още Златева \r\nНа въпрос дали дъждовете и градушките са оказали влияние върху посещаемостта, тя отговори, че нямат сериозни проблеми, поради тази причина. „Ако вали ще е час-два в следобедните часове и след това отново се оправя времето и пеква слънце. Така че не мисля че има промени в посещаемостта на туристите, относно времето“, каза още Златева. \r\nДеница ДИМИТРОВА", "date": "2018.07.25", "title": "Росица Златева, зоопарк – Айтос: С всяка изминала година се увеличава броят на посетителите"}
{"url": "http://www.focus-news.net/news/2018/07/25/2549667/trima-dushi-zaginaha-a-dete-e-s-opasnost-za-zhivota-sled-tezhki-katastrofi-v-stranata-obzor.html", "text": "Трима души загинаха, а дете е с опасност за живота след  тежки катастрофи в страната в сряда сутринта.  \r\nБременна жена на 20 години и 34-годишен мъж са загинаха при катастрофа в района на с. Воднянци, област Добрич в ранните часове на деня. Сигналът за инцидента по пътя за град Силистра, в посока град Добрич, е получен около 04.00 часа. На място е установено, че водач на лек автомобил с добричка регистрация, поради движение с несъобразена скорост, губи контрол над превозното средство и се блъска последователно в две крайпътни дървета. Вследствие на инцидента на място загиват водачът на автомобила, мъж на 34 години и бременна жена на 20 години, возеща се на предната дясна седалка, и двамата от с. Воднянци. По случая е образувано досъдебно производство. \r\n27-годишна жена загина при катастрофа на Подбалканския път рано сутринта. Сигналът за пътния инцидент е подаден на тел. 112 към 7.00 часа. Според подадената информация на изхода на Карлово в посока Казанлък лек автомобил се е блъснал в дърво. По първоначални данни в колата са пътували 28-годишният водач и 27-годишната му съпруга, които били откарани със случаен превоз в болница. По-късно от там било съобщено, че жената е издъхнала. Мъжът е тестван за употреба на алкохол и наркотици, резултатите са отрицателни. Служители на РУ – Карлово са извършвили оглед на местопроизшествието. Причините за катастрофата се изясняват под наблюдението на Окръжна прокуратура - Пловдив. \r\nМалко по-късно 73-годишен водач на лек автомобил предизвика пътен инцидент в Сандански, при който тежко пострада шестгодишно дете. По данни на прокуратурата при спускане по улица с голям наклон, на която се извършвали строително-ремонтни дейности, шофьорът не се съобразил със забрана за преминаване и предприел маневра с висока скорост. Потегляйки напред, по непредпазливост той ударил стоящ наблизо автомобил, след което прегазил намиращото се там дете и блъснал друг автомобил. Детето бе транспортирано за оказване на медицинска помощ в ЦСМП - Сандански с фрактура на бедро и травми на главата. По-късно през деня специализираната детска линейка на УМБАЛСМ \"Н. И. Пирогов\" отпътува към МБАЛ - Св. Врач в град Сандански, с цел детето да бъде транспортирано в Спешната болница. Шофьорът е задържан за срок до 24 часа. Той няма регистрирани криминални прояви. Проверката за употреба на алкохол е дала отрицателен резултат.", "date": "2018.07.25", "title": "Трима души загинаха, а дете е с опасност за живота след тежки катастрофи в страната (ОБЗОР)"}
{"url": "http://www.focus-news.net/news/2018/07/25/2549666/po-razporezhdane-na-premiera-boyko-borisov-meditsinski-ekip-postoyanno-sledi-zdravoslovnoto-sastoyanie-na-nikolay-kolev-bosiya.html", "text": "По разпореждане на министър-председателя Бойко Борисов медицински екип на Университетска болница „Лозенец“ извършва през последната седмица постоянно наблюдение на здравословното състояние на Николай Колев-Босия и ежедневно поддържа на място лекарски екип и линейка. Това съобщиха от пресцентъра на  Университетска болница „Лозенец“ . \r\nДнес, 25 юли, в Университетска болница „Лозенец“ на Николай Колев-Босия бе направен обстоен медицински преглед и бяха извършени изследвания на всички органи и системи в организма. Резултатите от изследванията показаха задоволително за възрастта му здравословно състояние, което не налага наблюдение в болница. По време на престоя в болницата му бяха влети водно-солеви разтвори.", "date": "2018.07.25", "title": "По разпореждане на премиера Бойко Борисов медицински екип постоянно следи здравословното състояние на Николай Колев-Босия"}
{"url": "http://www.focus-news.net/news/2018/07/25/2549246/mazh-be-prostrelyan-v-stolichen-podlez-sled-spor-zaradi-kuche-obzor.html", "text": "Мъж бе прострелян в столичен подлез след спор заради куче. Сигналът бе получен малко след 10.00 часа на 24 юли за произведен изстрел в подлеза на бул. „България“ и бул. „Гоце Делчев“. На адреса незабавно бяха изпратени полицейски екипи, които са задържали на място 59-годишен мъж, прострелял със законно притежаван пистолет в областта на корема друг 50-годишен мъж. Пострадалият незабавно бе транспортиран от екип на Бърза помощ във ВМА в тежко състояние и с опасност за живота.  \r\nНачалникът на отдел „Разследване“ към СДВР комисар Стойно Цветков разясни, че повод за престрелката е това, че кучето на пострадалия е маркирало територията си пред магазина на 59-годишния извършител. Той уточни, че на мястото е открита и палка, собственост на 50-годшния мъж, която по данни на съпругата му и свидетели, е използвал като превантивна мярка, ако има проблем с кучето. Няма данни да я е използвал върху извършителя на престрелката. Цветков допълни, че данните по случая са докладвани на прокуратурата, като се наблюдава от Софийска градска прокуратура. По думите му 59-годишният мъж вече има една криминална регистрация назад във времето за нанасяне на телесна повреда. Работата по случая продължава.", "date": "2018.07.25", "title": "Мъж бе прострелян в столичен подлез след спор заради куче (ОБЗОР)"}
{"url": "http://www.focus-news.net/news/2018/07/25/2549248/futbol-lionel-mesi-shte-prodalzhi-uchastieto-si-v-natsionalniya-otbor-na-arzhentina.html", "text": "Лионел Меси ще продължи участието си в националния отбор на Аржентина и няма да прекрати кариерата си след неуспешното Световно първенство в Русия. Това обяви президентът на Аржентинската футболна асоциация Клаудио Тапия. По неговите думи той е разговарял с голмайстора на Барселона, който в момента почива. Меси е потвърдил, че няма да се отказва от участие в националния отбор на Аржентина.", "date": "2018.07.25", "title": "Футбол: Лионел Меси ще продължи участието си в националния отбор на Аржентина"}
{"url": "http://www.focus-news.net/news/2018/07/25/2549243/tass-ot-darzhavniya-departament-na-sasht-zayavyavat-che-za-badeshta-vizita-na-vladimir-putin-vav-vashington-ne-e-saglasuvano-nishto.html", "text": "От Държавния департамент на САЩ заявяват, че за бъдеща визита на Владимир Путин във Вашингтон не е съгласувано нищо, предава  TACC . \r\nПравителствата на Русия и САЩ засега не са съгласували никакви детайли за възможна бъдеща визита на Владимир Путин в Белия дом. Това е заявила говорителят на Държавния департамент Хедър Науърт. \r\nТя е била помолена да коментира изказването на съветника на руския президент Путин Юрий Ушаков, който  е казал „трябва да се изчака малко, първо да улегне прахът“ (от срещата в Хелзинки), което е интерпретирано от медиите, като вероятен отказ на Москва от организацията на такава среща. \r\nХедър Науърт заявила, че за подробности журналистите е необходимо да се обърнат към Белия дом, откъдето да изяснят дали става дума за официална покана или не.  Юлиян Марков", "date": "2018.07.25", "title": "ТАСС: От Държавния департамент на САЩ заявяват, че за бъдеща визита на Владимир Путин във Вашингтон не е съгласувано нищо"}
{"url": "http://www.focus-news.net/news/2018/07/25/2549250/zhivotnovadi-se-obyaviha-v-podkrepa-na-ministar-rumen-porozhanov-i-predprietite-merki-spryamo-chumata-po-drebnite-prezhivni-zhivotni-obzor.html", "text": "Животновъди от страната се събраха и се обявиха в подкрепа на министър Румен Порожанов и предприетите мерки от Министерството на земеделието, храните и горите спрямо чумата по дребни преживни животни. Бившият министър на земеделието и председател на Асоциация на земеделските производители в България (АЗПБ) Венцислав Върбанов заяви, че цялата гилдия е възмутена от начина, по който е бил политизиран проблемът с чумата по дребни преживни животни. По думите му протест по време на чума не е най-добрият начин да изразиш позицията си, още по-малко да защитиш животновъдите. Той заяви, че секторът е възмутен от поведението на лидера на БСП Корнелия Нинова и депутатите, които заедно с нея са завели агитките пред Министерски съвет, изразявайки позицията на земеделския сектор и защитавайки интересите на животновъдите. Според него политиците не трябва да преиграват със съдбите на хората. Върбанов заяви, че секторът се обединява около защитата на уволнения директор на дирекция „Директни плащания и идентификация на земеделските парцели“ Георги Праматаров, който по думите му е абсолютен експерт и не е трябвало да напуска поста си.  \r\nПредседателят на Националната асоциация на зърнопроизводителите (НАЗ) Костадин Костадинов също обяви, че асоциацията застава зад действията на министър Порожанов и екипа му. Той допълни, че секторът е против политизирането на каквито и да е стачни действия и против уволнението на експерти като г-н Праматаров. \r\nПредседателят на Асоциацията на млекопреработвателите в България (АМБ) Димитър Зоров заяви, че биха подкрепили дори по-строги мерки, защото ако заразени животни излязат от зоната на огнище, последствията за страната ни ще са главозамайващи. Той допълни, че компенсацията на животновъдите е изключително адекватна спрямо животните. По думите му, протестните действия, организирани от НОКА не изразяват мнението на бранша и действията на председателя на НОКА Симеон Караколев целят дестабилизация на страната. Зоров заяви, че Караколев е оспорил наредба 3, с което един от членовете е паднал и това означава, че не могат да текат проверки, както и да се вземат субсидиите от тези животновъди. Според него това ще доведе до изоставане в сроковете за плащане на обезщетения и до дестабилизация на страната.  \r\nПредседателят на Асоциацията за развъждане на месодайни породи говеда в България (АРМПГБ) Стоян Чуканов заяви, че е страховито, когато отговорни хора разрушават доверието в институциите. По думите му това е липса на държавническо мислене. Чуканов допълни, че от асоциацията са втрещени от това, че хората, които са отговорни за сектор животновъдство, ги няма и не можем да очакваме някакво подобрение, когато експертите в сектора липсват.  \r\nМария Степанчева от името на Асоциацията на българските бивовъди посочи, че те се различават от протестните действия на НОКА пред Министерски съвет. По думите ѝ Симеон Караколев няма моралното право да говори от името на животновъдния бранш. \r\nПредседателят на Организацията на развъдничиците на автохонни овце в България Румен Стоянов и зам.-председателят на Обединени български животновъди Юлия Коюнджийска обявиха, че не са давали съгласието си имената им да фигурират в управителния съвет на Националната овцевъдна и козевъдна асоциация (НОКА). Те също застанаха зад действията на министър Порожанов и неговия екип и заявиха, че ще реагират пред съответната прокуратура и съд във връзка с тяхното вписване като членове на НОКА.  \r\nЦветелин ДИМИТРОВ", "date": "2018.07.25", "title": "Животновъди се обявиха в подкрепа на министър Румен Порожанов и предприетите мерки спрямо чумата по дребните преживни животни (ОБЗОР)"}
{"url": "http://www.focus-news.net/news/2018/07/25/2549249/kommersanta-molyat-rusiya-da-osiguri-izteglyaneto-na-iran-ot-siriya.html", "text": "Молят Русия да осигури изтеглянето на Иран от Сирия пише руският ежедневник  \"Коммерсантъ\" . \r\nВ понеделник, руският външен министър Сергей Лавров и началникът на Генералния щаб на руската армия Валери Герасимов осъществиха спешно, неоповестено предварително посещение в Израел, където проведоха разговори с министър-председателя Бенямин Нетаняху. Необходимостта от третата среща на високо равнище за две седмици  бе фактът, че операцията на сирийската армия до Голанските възвишения е близо до завършване. Русия предварително обеща, че в хода на тази операция про-иранските сили ще бъдат изтеглени от израелската граница. Израел обаче изисква Иран напълно да се оттегли от Сирия и отхвърли компромисното предложение на Москва, което президентите на Русия и САЩ  изглежда  са съгласували на 16 юли в Хелзинки. \r\nРазговорите на Сергей Лавров и Валери Герасимов с израелския премиер Бенямин Нетаняху, в които участваха от израелската страна министърът на отбраната Авигдор Либерман,  началник-щаба Гади Ейзенкот и председателят на Националния съвет за сигурност, Меир Бен-Шабат, продължиха повече от два часа. \r\nОт кабинета на министър-председателя на Израел Нетаняху \"похвалиха изявленията на президента Путин и президента Тръмп относно сигурността на Израел\", направени на срещата на върха в Хелзинки на 16 юли. Според официалното изявление на руското външно министерство, в хода на разговорите са били \"обсъдени подробно завършването  на антитерористичната операция в южната част на Сирия, и сигурността по границите на Израел, включително прилагането на Споразумението за Голанските възвишения от 1974 г.\". \r\nОт своя страна израелските медии уточняват, че срещата е посветена на иранското присъствие в Сирия. На нея израелците показаха на руснаците разположението на персонала и данните на разузнаването за иранските сили в Сирия. \r\nСпоред Reuters Бинамин Нетаняху е казал пред Сергей Лавров: \"Няма да позволим на иранците да се установят на 100 километра от границата\". На такова разстояние, според израелските медии, Русия е предложила да изтегли про-иранските сили. Известно е, че по-рано ставаше дума за 80-километрова буферна зона, но Израел не се задоволяваше с подобно предложение. \r\nТоест, става въпрос за премахването на всички ракети със среден и голям обсег. Израел също така настоява Иран да прекрати производството на високоточни оръжия и системи за противовъздушна отбрана, както и контрабандата на оръжие в Ливан и Сирия. Ако тези изисквания не бъдат изпълнени, израелците запазват пълна свобода на действие както спрямо про-иранските сили, така и спрямо сирийската армия, тъй като според тях сирийският президент Башар Асад носи пълна отговорност за действията на иранците на сирийска територия. \r\nИзраелците не само правят изявления, но и демонстрират своите военни способности. В деня преди пристигането в Ерусалим на руските представители, Израел удари изследователски център в района Масияф в провинция Хама (на 220 км от Дамаск), до която е лагера на про-иранските шиитски милиции. В деня преди срещата на върха в Хелзинки, израелската ВВС атакуваха военна позиция в близост до летището Нейраб в провинция Алепо, където, както казват израелските медии също така са разположени военните от Иран. \r\nНяма реакции от страна на Русия. Де факто, Москва винаги са си затваряли очите, когато израелски ракети не заплашват руските военни в Сирия и са свързани с присъствието на Иран в страната. \r\nОсновната задача на Русия в момента е да върне цялата територия на Сирия под контрола на Дамаск. В момента става дума за югозападната зона на де-ескалация, която граничи с  Израел и Йордания. За да може военната операция да продължи безпроблемно там, Русия трябваше да получи подкрепата на тези две страни, както и на Съединените щати. Изглежда споразумението беше постигнато след разговорите в Хелзинки. Вашингтон приема  всичко, с което се съгласи Израел. Става дума за  споразумението от 1974 г. по отношение на Голанските възвишения, както и напускането на иранците от Сирия. Тези въпроси са били обсъдени и по време на разговорите на Бенямин Нетаняху с руския президент Владимир Путин на 11 юли в Москва. \r\nРусия обаче не може да осигури пълното изтегляне на иранците от Сирия сега. По време на операцията в южната част на Сирия тя успя да постигне само това, че про-иранските сили не участваха в нея. Но сега, след постигане на споразумение за помирение между Дамаск и сирийската опозиция в провинциите Кунейтра и Дераа и връщането им обратно под контрола на правителството на Сирия, Израел отново се завръща с исканията си за Иран. \r\nИзраелската позиция бе оповестена на фона на  размяна на твърди изявления между Вашингтон и Техеран. В края на миналата седмица иранският президент Хасан Роухани предупреди американския президент Доналд Тръмп за необмислените американски  действия. В отговор на това американският президент заплаши Техеран със сериозни последици. Държавният секретар Майк Помпео сравнява висшето ръководство на Ислямската република с мафиотска структура. На свой ред, ръководителят и духовен лидер на Иран, аятолах Али Хаменей, заяви, че е безполезно да се договарят със САЩ. Няколко часа преди срещата с руската делегация Бенямин Нетаняху припомни и одобри изявленията на американските политици. \r\nСлед разговори в Ерусалим, в допълнение към съобщението на Министерството на външните работи на резултата от срещата то реши да отговори на неотдавнашното изявление на Държавния департамент на САЩ, че Москва не изпълнява задълженията си по югозападната зона на деескалация. \"Бихме искали да подчертаем, че в действителност положението е обратното. От страна на  Вашингтон не е направено нищо в продължение на месеци за югозападната зона на деескалация, за да се отделят така наречените умерени опозиционни групи  и терористите от „Ислямска държава“ и  „Джебхат ал Нусра“\"- заявяват от руското външно министерство. Точно такива изявления са били направени от руски и американски дипломати преди срещата на върха в Хелзинки, на които президентите на двете страни, както ще изглежда, са се договорили за южната част на Сирия.  Юлиян Марков", "date": "2018.07.25", "title": "„Коммерсантъ“: Молят Русия да осигури изтеглянето на Иран от Сирия"}
{"url": "http://www.focus-news.net/news/2018/07/25/2549245/", "text": "Американският посланик  в ООН Ники Хейли е заявила в интервю пред телевизионния канал CBC, че „Русия никога няма да стане приятел“ на САЩ и призовала общественото мнение да признае това, като очевиден факт, пише руският ежедневник  “Московский Комсомолец“ . \r\n\"Те никога няма да станат наши приятели. Това е просто факт \", заяви американският дипломат, представляващ страната си в световна организация. \r\nСпоред нея администрацията на САЩ \"не вярва\" на Кремъл и \"никога няма да вярва\". В същото време тя заявява, че срещата на домакина на Белия дом Доналд Тръмп с руския лидер Владимир Путин \"трябваше да се случи\". \r\nСпоред анкета, проведена съвместно от The Hill и компанията за социологически изследвания HarrisX, повечето американски граждани (54%) подкрепят идеята американският президент Доналд Тръмп да се срещне отново с руския си колега Владимир Путин.  Юлиян Марков", "date": "2018.07.25", "title": "Ники Хейли: Русия никога няма да стане приятел на САЩ"}
{"url": "http://www.focus-news.net/news/2018/07/25/2549679/es-gartsiya-e-otgovorna-sama-za-prerazpredelyane-na-fondovete-za-reaktsii-pri-krizi.html", "text": "Гърция е отговорна сама за преразпределяне на фондовете за реакции при кризи, съобщи Кристиян Спар, говорител на Европейската комисия по финансовите въпроси, цитиран от гръцкото издание  To Vima . \r\nСпар отговори на въпрос за италианските медии, в които се казва, че Гърция е намалила финансирането на службите за спешна помощ в рамките на програмите си за спасяване и на съкращенията, наложени от кредиторите. \r\nКристиян Спар каза, че в рамките на спасителните програми  кредиторите са съгласували с гръцкото правителство всички фискални цели, но разпределението на средства остава в компетентността на гръцкото правителство. \r\nГоворителят каза, че бюджетът на бившото Министерство на обществения ред, понастоящем известно като Министерство на гражданската защита, остава относително стабилен от 2010 г. насам.  Юлиян Марков", "date": "2018.07.25", "title": "ЕС: Гърция е отговорна сама за преразпределяне на фондовете за реакции при кризи"}
{"url": "http://www.focus-news.net/news/2018/07/25/2549251/vzglyad-kak-ukrayna-mozhe-da-navredi-na-ruskite-pristanishta-v-cherno-more.html", "text": "Как Украйна може да навреди на руските пристанища в Черно море, обяснява руският ежедневни  “Взгляд“ . \r\nЕС е отказал да потвърди думите на министъра на инфраструктурата на Украйна Владимир Омелян, че Киев е в преговори със Запада по блокирането на пристанищата на Русия на Черно море в отговор на \"обсадата Азовско море.\" Нещо повече, неговата теза причини разделение в самия кабинет на Украйна. И все пак: има ли Киев възможността да \"накаже\" нашите черноморски пристанища? И ако е така, кои? \r\nЕвропейският съюз отказа да коментира изказването на министъра на инфраструктурата на Украйна Владимир Омелян за преговорите за санкции срещу руските черноморски пристанища. \"Не коментираме каквито и да било предположения за възможни дискусии в Съвета\", каза за РИА Новости, събеседник от структурите на Европейския съюз.който поиска да остане анонимен. \r\nПо-късно министърът обясни, че в личното му становище САЩ и ЕС трябва да ограничат търговските операции с руските пристанища и изрази надежда, че неговото ведомство ще може да убеди западните политици в това. Говорейки преди седмица на правителствена среща, Омелян предложи да се обсъди ситуацията в Азовско море в украинския Национален съвет за сигурност и отбрана. \r\nСтранно е, че министерството на външните работи на Украйна се присъедини към спора с министъра на инфраструктурата по този въпрос и за първи път от ерата Евро-Майдан външното министерство започна да защитава Русия от нападенията на колега от правителството. \r\n\"Военното присъствие на руснаците в Азовско море е по-голямо от нашето, това е разбираемо“, заяви заместник-министърът на външните работи Елена Зеркал по украинския телевизионен \" Канал 5 \", собственост на президента Петро Порошенко. \"Но според всички закони на международното морско право военните кораби имат правото да спрат граждански кораби за проверка, за това не им е необходимо разрешение. Сега виждам доста спекулации около това и това ме дразни. \" \r\nЗаместник-министърът добави, че \"в момента няма нито една жалба от корабособствениците или от капитаните на корабите\" срещу руските военни и затова външното министерство няма причина да предприеме нещо срещу Русия по този въпрос. \r\nВъпреки че Зеркал не спомена фамилното име на Омелян, беше ясно, че инициативата на министър който няма юрисдикция по въпроса са причинили завист и раздразнение в дипломатическото министерство. \r\nСпоред експертi Украйна няма правен механизъм, за да изпълни заплахата на министъра. Затова редакторът на интернет изданието \"Морски бюлетин\" Михаил Войтенко се съмнява, че Киев ще обжалва пред международния съдебен орган, защото не е ясно кой орган трябва да се занимава с такива въпроси. \r\n\"Международните санкции са единственото нещо, което може да попречи на руското корабоплаване в Черно море\", каза Войтенко в разговор с вестник „Взгляд“. \"Ако бъдат приети санкциите, първото нещо, което Русия трябва да направи, е да даде гаранции, че страната няма да възпрепятства украинската корабоплаване в Азовско море\" \r\nПо негово мнение най-болезнени биха били евентуални турски санкции, тъй като Турция може да блокира Босфора. Но Анкара последователно се противопоставя на антируски санкции и е повече от съмнително страната да промени позицията си в обозримо бъдеще. \r\nСъщо така, новите санкции на Европейския съюз и Америка биха били  болезнени. Например, чисто спекулативно ЕС може да въведе санкции - например, той може да глоби  или дори да арестува руските кораби, които акостират в пристанища на ЕС, като например Неапол или Барселона, по пътя от Новоросийск, който остава основен търговско пристанище на Русия на Черно море. В същото време той може наложи санкции на кораби под чужд флаг, които, например отиват в Новоросийск, а след това се връщат в пристанищата на ЕС. Но на практика това едва ли е възможно при сегашната конфигурация  на силите в рамките на ЕС. \r\nФакт е, че санкциите срещу търговското пристанище Новоросийск ще доведат до значителен удар за икономиката на Запада. По-специално чрез Новоросийск петролът и петролните продукти се изнасят за страните от ЕС. Западна Европа също е потребител на руско зърно, а основният дял от износа на руска пшеница също минава през Новоросийск. \r\nВъвеждането на нови санкции срещу Русия, поне от страна на Европейския съюз, е малко вероятно поради политически причини - срещу тях биха заели позиции Италия, Унгария, Австрия, а най-вероятно и Чехия и Словакия. \r\nСред политиците в Москва заплахите на украинския министър  предсказуемо не предизвикватт вълнение. \"Това не е първият път, когато Омелян прави подобни изявления за санкции срещу Русия\", заяви пред медиите членът на комисията по външни работи на Съвета на Федерацията Сергей Цеков. „Не забравяйте, че той многократно говори за Крим и Кубан, за моста над Керченския пролив, за статута на Азовско море? Всичките му изявления са антируски, антикримски“.  Юлиян Марков", "date": "2018.07.25", "title": "Взгляд“: Как Украйна може да навреди на руските пристанища в Черно море"}
{"url": "http://www.focus-news.net/news/2018/07/25/2549252/tenis-grigor-dimitrov-mozhe-da-izpadne-izvan-parvite-deset-na-svetovnata-ranglista.html", "text": "През тази седмица Григор Димитров е на шесто място в световната ранглиста. Българинът се смъкна на тази позиция след Уимбълдън, а предвид факта, че през изминалите 7 дни водещите тенисисти бяха в почивка, промени в топ 10 няма. Българинът е с актив от 4610 точки, но в следващите седмици ще трябва да постигне добри резултати, защото в противен случай го грози опасността да се смъкне извън топ 10 на световната ранглиста. Той трябва да защити точките от постигнатите победи миналата година.", "date": "2018.07.25", "title": "Тенис: Григор Димитров може да изпадне извън първите десет на световната ранглиста"}
{"url": "http://www.focus-news.net/news/2018/07/25/2549254/komisiyata-po-byudzhet-i-finansi-reshi-na-vtoro-chetene-danakat-na-nagrevaemite-tyutyunevi-izdeliya-da-bade-40-ot-tozi-na-konventsionalnite-tsigari-obzor.html", "text": "Koмисията по бюджет и финанси в Народното събрание реши на второ четене данъкът на нагреваемите тютюневи изделия да бъде 40% от този на конвенционалните цигари. Това означава, че акцизът на тези изделия ще бъде 233 лв. за 1 кг тютюн. Промените ще влязат в сила от 1 октомври, ако предложението бъде прието и от Народното събрание. \r\nПредседателят на бюджетната комисия Менда Стоянова заяви, че се предлага данъкът на нагреваемите тютюневи изделия да бъде на база тютюнево съдържание, защото се очаква пазарът да бъде залят с продукти с различно количество тютюн. „Когато миналата година по това време приемахме акциза за нагреваемите тютюневи изделия, считахме, че те са твърде малък дял от пазара и подобно на електронните цигари, които не успяха да се развият, ще умрат с времето. За съжаление, още през първите месеци на 2018 г. след изключително агресивна реклама на производителите на тези изделия, се оказа, че те имат ръст oт над 50%. И всичко това означава, че разлика от акциза от конвенционални цигари и акциза на нагреваемите тютюневи изделия просто няма да постъпи в бюджета. Това ни мотивира да направим предложението още от средата на годината, а не да чакаме края, когато се правят промени в данъчните закони“, обясни тя. Стоянова посочи, че при всички случаи повишаването на акциза ще става плавно. \"Но как и кога ще се случи това, предстои да коментираме със специалисти от Министерството на финансите, Агенция „Митници“ и съответните производители“, коментира тя.  \r\nНародният представител от ПГ на „БСП за България“ Румен Гечев посочи, че решението промените в данъка на нагреваемите тютюневи изделия да влезе в сила от 1 октомври е грубо нарушение на Закона за обществените финанси и противоречи на нормативните актове на Народното събрание. „Един твърди, че ще съберем 3 млн. лв., а аз мога да твърдя, че ще съберем 3 лв. Къде са им сметките? Какви ще са ефектите върху търсенето на другите цигари?“, коментира Гечев. „Цитирах в парламента на първо четене шефа на Федералната агенция по храните и лекарствата на САЩ, който преди няколко дни направи изявление, че САЩ поемат курс към диференциация на акциза върху тези цигари“, припомни той и посочи, че ние вървим в обратна посока. \r\nПредстои предложението да бъде разгледано и в пленарна зала най-вероятно до края на седмицата. \r\nЦветилена СИМЕОНОВА", "date": "2018.07.25", "title": "Koмисията по бюджет и финанси реши на второ четене данъкът на нагреваемите тютюневи изделия да бъде 40% от този на конвенционалните цигари (ОБЗОР)"}
{"url": "http://www.focus-news.net/news/2018/07/25/2549247/vedomosti-nemskoto-kontrarazuznavane-saobshtava-za-rast-na-ruski-shpionazh.html", "text": "Германското контраразузнаване вярва, че мащабът на шпионажа от страна на Русия се е увеличил, пише руският ежедневник  \"Ведомости .  \r\nТова се посочва в доклада на Федералната служба за защита на Конституцията (БФВ), който беше представен пред журналисти във вторник в Берлин. \r\nКакто отбелязват контраразузнавателните агенти, това се дължи на охлаждането на отношенията между Русия и Европейския съюз. \"С използването на киберпространството размерът на шпионажа се е увеличил в пъти. (...) Акцентът е върху всички области на политиката, икономиката, науката и технологиите, както и въоръжените сили \", цитират се извадки от доклада. \r\nВ Берлин са уверени, че руските специални служби се интересуват от дестабилизация на политическата ситуация в Германия и идването на власт на силите, по-лоялни към политиката на Русия. \"От гледна точка на БФВ Русия, независимо от изборите за Бундестаг през 2017 г., продължава да изпълнява своята стратегия, насочена към насърчаване на разкола в Германия и Европа, както и делегитимирането на демократичните институции. В това отношение няма причина да се отслабва вниманието във връзка с евентуалното влияние на Русия в киберпространството \", се казва в доклада. \r\nКонтраразузнаване не потвърди руска намеса в изборите за Бундестаг през есента на 2017 година: \"Противно на страховете, свързани с руската намеса в изборите в САЩ и Франция, както и многобройни кибератаки срещу германския Бундестаг, намеса в изборите през 2017 година, не е регистрирана.\" \r\nГерманските служби многократно са обвинявали Русия в дейности по шпионаж, но няма доказателства за връзка между хакерите и руските власти. Кремъл също многократно подчертава  несъстоятелността на обвиненията за намеса на Русия в изборите в САЩ, Франция и Германия.  Юлиян Марков", "date": "2018.07.25", "title": "„Ведомости“: Немското контраразузнаване съобщава за ръст на руски шпионаж"}
{"url": "http://www.focus-news.net/news/2018/07/25/2549253/aa-pri-prodalzhavashtite-protesti-v-irak-sa-zaginali-14-dushi-i-nad-700-sa-raneni.html", "text": "При продължаващите протести в Ирак са загинали 14 души и над 700 са ранени, предава  Anadolu Agency . \r\nСлед като Иран прекрати доставките на електроенергия за южната част на провинция Басра на 6 юли иракчаните бързо излязоха на улиците, за да протестират срещу високите нива на безработица и хронично недостатъчните обществени услуги. \r\nПризовавайки местните власти да се съобразят с недоволството им, протестиращите в много случаи се опитваха да нападнат сградите на местната власт, което предизвика сурова реакция от иракските сили за сигурност. \r\nФазил Гарауи, член на комисията по правата на човека на иракския парламент, каза пред агенцията  във вторник, че по време на протестите са били убити общо 14 души, а други 742 - включително 470 служители по сигурността - са били ранени. \r\nСнимките, споделени в социалните медии, показват, как силите за сигурност откриват огън по демонстрантите, което само засили решимостта на протестиращите. \r\nМиналия петък органите на реда в Багдад са се опитали да разпръснат протестиращите, използвайки изключителна сила. \r\nСпоред местни източници редица протестиращи също са били арестувани, като има малко информация за тяхното местонахождение.  Юлиян Марков", "date": "2018.07.25", "title": "АА: При продължаващите протести в Ирак са загинали 14 души и над 700 са ранени"}
{"url": "http://www.focus-news.net/news/2018/07/25/2549256/futbol-andre-shyurle-se-zavrashta-vav-visshata-liga.html", "text": "Футбол: Андре Шюрле се завръща във Висшата лига. Играчът на Борусия Дортмунд ще премине медицински прегледи и ще подпише договор с Фулъм в сряда. През периода 2013 – 2015 година германецът играеше за отбора на Челси.", "date": "2018.07.25", "title": "Футбол: Андре Шюрле се завръща във Висшата лига"}
{"url": "http://www.focus-news.net/news/2018/07/25/2549257/reuters-vavezhdaneto-na-novi-amerikanski-sanktsii-sreshtu-rusiya-se-bavi-predi-lyatnata-vakantsiya-na-kongresa.html", "text": "Въвеждането на нови американски санкции срещу Русия се бави преди лятната ваканция на Конгреса, предава  Reuters . \r\nНа фона на миналогодишното бързо въвеждане на санкции срещу Русия, Северна Корея и Иран, тази година сенатори и членове на Конгреса внимателно обмислят въвеждането на нови санкции, като се преценява ефекта им срещу американските бизнес интереси. \r\nРепубликанците и демократите бяха обединени в осъждането миналата седмица на провала  на президента Доналд Тръмп да обвини публично руския  президент Владимир Путин за намеса в президентските избори през 2016 г. въпреки констатациите на службата на САЩ. Русия отрече, че е възникнало подобно смесване. \r\nС петседмична лятна ваканция, която ще започне в петък за Конгреса и в началото на август за Сената, подкрепящите законодателството за налагане на нови тежки санкции срещу Русия, се опасяват, че промените ще загубят инерция. \r\nНо водещи републиканци от Конгреса и американските енергийни компании, загрижени за загубата на бизнес в Русия, се опитват да спрат процеса. Източници на Конгреса заявиха миналата седмица, че нефтените и газовите компании в САЩ лобират срещу по-строгите санкции, които биха могли да повлияят на инвестициите им в Русия.  Юлиян Марков", "date": "2018.07.25", "title": "Reuters: Въвеждането на нови американски санкции срещу Русия се бави преди лятната ваканция на Конгреса"}
{"url": "http://www.focus-news.net/news/2018/07/25/2549260/antonio-tayani-evropa-riskuva-da-bade-pritisnata-mezhdu-sasht-i-rusiya.html", "text": "Председателят на Европейския парламент Антонио Таяни заяви в интервю, че Европейският съюз рискува да бъде притиснат между САЩ и Русия, цитиран от  британския вестник  Daily Express .  \r\nВ интервюто той предупреждава, че ЕС може да се изправи пред борба за съществуване на фона на острия критицизъм от Москва и Вашингтон.  Антонио Таяни припомня, че доскоро ЕС е бил мост между САЩ и Русия, но сега рискува да следва Доналд Тръмп и Владимир Путин без да има своя идентичност и роля. \r\n„Ние се нуждаем от международен престиж, за да не бъдем „смазани“\", казва той. \r\n„ Има твърде голямо желание за диалог между САЩ и Русия и може би Китай, и това е нещо, което ние не можем да приемем“, продължава Таяни. \r\nПредседателят на ЕП се опасява от ефекта на мигрантската криза върху Съюза и смята, че трябва да бъдат овладяни потоците от мигранти през Либия. \r\nТой се обърна и към британският премиер, като я предупреди, че тя трябва да каже какво точно очаква Великобритания от Брекзит, като смята, че в неин интерес е да сключи споразумение с ЕС при напускането.  Юлиян Марков", "date": "2018.07.25", "title": "Антонио Таяни: Европа рискува да бъде притисната между САЩ и Русия"}
{"url": "http://www.focus-news.net/news/2018/07/25/2549258/prezidentsko-veto-obzor.html", "text": "Президентът Румен Радев върна за ново обсъждане приетия Закон за допълнение на Закона за приватизация и следприватизационен контрол заради разпоредби, които не само не защитават обществения интерес, но и съществено го увреждат. Възраженията на държавния глава са срещу § 3 и § 4, които ще доведат до преразглеждане на вече сключени приватизационни договори в ущърб на държавата и обществото. В мотивите се посочва, че  с § 3 се ограничава срокът на специфични задължения на купувачите по приватизационни договори в рамките на 5 години. В мотивите на ветото се посочва, че конкретният времеви обхват на задълженията по всеки приватизационен договор трябва да се определя според обекта на приватизацията и осъществяваната дейност, а не да се подчинява на формални законови ограничения, които създават преимущество на купувачите за сметка на обществения интерес.  С § 4 това ново правило, както и разсрочването на поетите задължения, ще важат и за вече сключени приватизационни договори. Новата уредба ще се отнася за купувачи, които не са изпълнили своите задължения, но са платили неустойките за тях. Нещо повече, плащането на тези неустойки се изисква само за първите 5 години от договора. Така ще се облагодетелстват и неизправни купувачи, които имат непогасени плащания за неустойки за период след тези 5 години.   \r\nПриетата уредба ще има за последица освобождаване на купувачите от специфични задължения. Ще се изключи и възможността да се търсят неустойки за тяхното неизпълнение за периода над 5 години. Няма оценка как новата уредба ще се отрази на средствата от неустойки, които трябва да постъпват в държавната пенсионна система и в общинските бюджети. \r\nПо-късно стана ясно, че премиерът и председател на ГЕРБ  Бойко Борисов  е разпоредил на Парламентарната група да разработи и внесе нова поправка в Закона за приватизация и следприватизационен контрол. Като целта на новите предложения е да отпаднат всички съмнения за лобизъм в полза на една или друга страна, а новите текстове категорично да предвидят забрани за разпростиране на действието спрямо заварени приватизационни договори. \r\nНа пресконференция след Изпълнителното бюро на БСП, лидерът на партията  Корнелия Нинова  коментира: „Гласувахме против Закона за приватизациите, ветото на президента е основателно и ако ГЕРБ не го подкрепят, сезираме Конституционния съд“. Нинова уточни, че от БСП са гласували против него, тъй като е тежко лобистки и обслужва интересите на определени олигарси в България. „Виждаме, че ГЕРБ се готвят да внасят някакви поправки в закона, нещо да правят. Единственият начин тези текстове да паднат е да се подкрепи ветото на президента. Трябва да подкрепим ветото“, каза Нинова. Тя поясни, че най-вероятно от ГЕРБ ще искат да се отхвърли ветото и отново да внасят поредни поправки в закона. „Ние ги призоваваме да гласуваме ветото и да се приключи с тази позорна страница в историята на българския парламент“, заяви лидерът на БСП. Според нея „Обединени патриоти“ са проиграли за пореден път темата справедливост и са направили. Лидерът на БСП призова за извънредно заседание на парламента, на което да бъде разгледано ветото.  \r\nСлед това от ГЕРБ дадоха извънреден брифинг. Председателят на ПГ на ГЕРБ  Цветан Цветанов  съобщи, че партията ще подкрепи ветото на президента върху трети и четвърти параграф от преходните и заключителните разпоредби на промените в Закона за приватизация и следприватизационен контрол. Цветанов уточни, че в понеделник се е провела среща при министър-председателя Бойко Борисов, в която са взели участие той и народни представители, които имат пряко отношение към законодателната дейност, която е осъществена през последните няколко седмици. По време на срещата е било взето решение председателят на правната комисия Даниел Кирилов да разработи текстове, с които да се отменят приетите спорни законодателните изменения. По думите му с ветото, наложено от президента Радев, внасянето на тези законодателни промени се обезсмисля. \r\n„Във връзка със спекулациите и тиражирането в публичното пространство, че има лобистки текстове, които обслужват определени икономически кръгове или бизнес лица, мога да кажа категорично, че ГЕРБ никога и по никакъв повод не е обсъждал и приемал подобни текстове“, коментира Цветанов.  \r\nОчаква се в сряда на извънредно заседание икономическа комисия в Народното събрание да обсъди ветото на държавния глава. \r\nМариела РУСЕВА", "date": "2018.07.25", "title": "Президентско вето! (ОБЗОР)"}
{"url": "http://www.focus-news.net/news/2018/07/25/2549672/ana-mpa-gratskoto-pravitelstvo-prie-paketi-ot-merki-za-podpomagane-na-postradalite-pri-pozharite.html", "text": "Гръцкото правителство прие пакети от мерки за подпомагане на пострадалите при пожарите, предава гръцката държавна агенция  ANA-MPA . \r\nГоворителят на правителството Димитрис Цанакопулос представи в сряда пълен набор от мерки за пострадалите от пожарите след кризисна среща, председателствана от премиера Алексис Ципрас. \r\nМерките са групирани в три категории: А) Мерки за незабавна помощ на пострадалите от пожарите.  Те включват 5 000 евро обезщетения за семейства и лица, ранени при пожарите, и 6 000 евро за семейства с три деца или повече. За фирми, които са претърпели вреди, се предвижда компенсация  от 8 000 евро. Приети са  и мерки за незабавно данъчно облекчение, като например отпадането на данъчния закон на ENFIA за унищожени домове. Б) Мерки за семействата на жертвите. В) Мерки за възстановяване на щетите, нанесени на частни лица и на общини. \r\nМерките включват и замразяването на принудителните продажби на  домове до края на септември, предоставянето на обезщетения от 1200 евро за семействата за покриване на нуждите от телекомуникации (независимо към коя телефонна компания са те) и отписването на регистрации на автомобили, така че собствениците да не са принудени да плащат данъци върху превозни средства, които са били унищожени при пожарите.  Юлиян Марков", "date": "2018.07.25", "title": "ANA-MPA: Гръцкото правителство прие пакети от мерки за подпомагане на пострадалите при пожарите"}
{"url": "http://www.focus-news.net/news/2018/07/25/2549255/the-times-tereza-mey-vzema-brekzit-pod-svoy-kontrol.html", "text": "Британският премиер Тереза Мей взема Брекзит под свой контрол, като понижава министерството, отговарящо за Брекзит в отдел, пряко подчинен на нея и така формално поема преговорите с Европейския съюз за Брекзит, пише британският вестник  The Times . \r\nЕвроскептиците я обвиняват, че тази промяна отнема правомощията на Доминик Рааб, новият министър, отговарящ за Брекзит. \r\nОтделът, който ще мине под нейно подчинение се състои от около 50 души, като главния съветник на премиера за Брекзит Оливър Робинс ще отговаря за текущото му  ръководство. \r\nДоминик  Рааб ще стане официален заместник на Мей в преговорите, ще присъства на всички срещи и ще провежда разговори от нейно име в Брюксел. Дейвид  Дейвис не е имал такава формализирана роля, въпреки че Министерството му се е занимавало с преговорите и той често е бил изключван от ключови дискусии относно стратегията. \r\nБившият министър за Брекзит напусна , като беше в много лоши  отношения с Оливър Робинс, когото обвини, че е подкопал позицията му, като го е изключил от стратегическите срещи. \r\nРеорганизацията стана  в деня, преди парламентът да се оттегли в  лятната ваканция и когато правителството публикува планове за въвеждане на потенциално споразумение за оттегляне от ЕС в британското законодателство, както и план за сключване на споразумение със Съюза.   Юлиян Марков", "date": "2018.07.25", "title": "The Times: Тереза Мей взема Брекзит под свой контрол"}
{"url": "http://www.focus-news.net/news/2018/07/25/2549259/dominik-raab-pravitelstvoto-shte-napravi-neobhodimoto-da-osiguri-dostatachno-hranitelni-zapasi-pri-brekzit-bez-sporazumenie.html", "text": "Правителството ще направи необходимото да осигури достатъчно хранителни запаси при Брекзит без споразумение, обещава министърът, отговарящ за напускането Доминик Рааб, като потвърждава, че правителството има специални планове за натрупване на хранителни запаси, за гарантиране на снабдяването на населението при напускане на ЕС без сключване на споразумение, пише британският ежедневник  The Independent . \r\nСпоред Рааб не правителството, а индустрията ще има водеща роля в процеса. \r\nВ телевизионно интервю в неделя Доминик Рааб отказа да обсъди плановете за Брекзит без споразумение- предизвиквайки обвинения, че държи обществото неинформирано за предстоящите последици. \r\nЗапитан отново от комитета  за Брекзит, той каза че ще бъдат изготвени  \"технически бележки\" през следващите месеци, за да се подготви индустрията и търговците за запазване на добре заредените рафтове на супермаркетите. \r\nМинистърът заяви: \"Би било грешно да го представим като „правителството, което трупа запасите.  И, разбира се, идеята, че внасяме храна в тази страна само от един континент, не е точна“. \"Но ние ще разгледаме въпроса и ще се уверим, че има достатъчно храна,\" добави той. \r\nДоминик Рааб завърши: \"Няма да давам повече подробности, докато не мога да представя отговорно и пълноценно\". \r\nТой призна за  \"несигурността, пред която ще се сблъскаме\" в краткосрочен план, ако Обединеното кралство напусне ЕС без споразумение, но настоя: \"В дългосрочен план бихме могли да процъфтяваме\". \r\nИ той отказа да повтори думите на Дейвид Дейвис, предшественика си,  че до деня на излизане следващия март може да бъде договорена пълна търговска сделка с ЕС, като каза: \"Това би било предизвикателство, но аз се заемам\". \r\nКаролайн Лукас, зеленият депутат и поддръжник на кампанията за втори референдум, по въпроса за складирането на запаси от храна каза: \"Това ще разтревожи моите избиратели и милиони други хора в цялата страна. \r\n\"Само малко повече от две години след референдума от 2016 г. престанахме да казваме, че\" не съществува недостатък на Брекзит, само значителни ползи \", на фона на  правителството, което предупреждава, че може да не разполагаме с достатъчно храна, за да се храним. \r\nВъпреки коментарите на Рааб  относно внос на храни от други континенти, собствените данни на правителството показват, че 30% от храната идва от ЕС през 2016 г, 5% от Африка и 49% е местно производство.  Юлиян Марков", "date": "2018.07.25", "title": "Доминик Рааб:  Правителството ще направи необходимото да осигури достатъчно хранителни запаси при Брекзит без споразумение"}
{"url": "http://www.focus-news.net/news/2018/07/25/2549261/bedstveno-polozhenie-v-obshtina-teteven-sled-poroite-edin-chovek-zagina-obzor.html", "text": "Кметът на Община Тетевен д-р Мадлена Бояджиева обяви бедствено положение на територията на община Тетевен до второ нареждане. Най-тежко е положението в селата Глогово и Градежница. По думите на Бояджиева на първо място не трябва да рискуват човешки животи. Общината има готовност да подсигури храна и вода на хората при нужда. \r\nЗа Агенция „Фокус“ областният управител на Ловеч Георги Терзийски съобщи: „Три махали са откъснати в момента с около 300 човека, които ги населяват. Достъпът до тях по път е изцяло ограничен, а причината е откъснат железобетонен мост“. По думите му се прави организация за снабдяването с хранителни продукти и предоставяне на медицинска помощ. Отделно в селата Гложене и Черни Вит има свлачища и наводнени пътища.  \r\nПолучените сигнали в дежурната част на пожарните служби в Тетевен и Ловеч са 15, като включват наводнени приземни етажи, пътни участъци, паднали клони и дървета. Огнеборци от Тетевен са евакуирали двама трудноподвижни човека от село Глогово.  \r\nБедствието взе и човешка жертва – млад мъж, който е загинал при преминаване през преляла река в Тетевен, като най-вероятно става дума за удавяне.  Инцидентът се е случил между вила „Червен\" и град Тетевен.  \r\nВъв връзка с прогнозите за обилни валежи от понеделник е задействан кризисният щаб в Държавната агенция за метрологичен и технически надзор. Извършват се 24-часови дежурства и се следи състоянието на язовирите в цялата страна. \r\nПоради обилните валежи над 99 л./кв.м., са нанесени сериозни щети по улична и пътна инфраструктура. В резултат на наводненията в населените места на територията на община Тетевен е прекъснат достъпът до някои махали, откъснати подпорни стени и активизирани свлачищни процеси, наводнени жилищни и обществени сгради. Нарушени са електропреносната и водоснабдителната мрежа. \r\nПоради придошлата вода е прекъснат питеен водопровод. Местната река Градежнишка излиза от своето корито. Активизирали са се няколко свлачища, има струпване на наноси, наводнени са дворове и жилища. Наводнени са около 20 къщи. Разрушени са вътрешни улици от водната стихия. Прекъснат е достъпът до махалите Равнище, Елов дол и Три могили в с. Глогово, където живеят около 300 души. Причината са разрушени мостове и пътища. Поддържа се постоянна връзка с живущите там, които за момента имат достатъчно хранителни продукти и вода. Има няколко участъка от пътя Градежница-Глогово, където са констатирани свличания на земния насипи, поддържащ пътя. Има опасност от разрушаване от пътя в тези участъци. Активирало се е свлачище над жилищна сграда. Прекъснато бе електрозахранването в двете села. \r\nИма свличане на земна и скална маса по пътя за с. Черни Вит и с. Гложене. по път III-358 в района на с.Гложене, отново движението бе затруднено. \r\nБяха замътени водохващанията „Брестнишка лъка“, „Боловонджика“, „Видрите“, кладенец „Трите езера“, НВ „Изворин дол“, което доведе до нарушаване на водоподаването на територията на община Тетевен. \r\nВ град Тетевен, на ул. „Лечо Гайдаря“ се наводниха приземни етажи на жилища, за което бяха уведомени екипите на РС ПБЗН Тетевен. Поради невъзможност на канализацията да поеме огромното количество вода, ул. „Христо Ботев“, бе частично наводнена, като движението временно бе затруднено. В м. Козница, Тетевен, също се бе активизирало свлачище и вследствие на това е евакуирана възрастна жена. \r\nНа провелото се заседание присъства Георги Терзийски – Областен управител на Ловеч, с който през цялото време д-р Мадлена Бояджиева беше на терен. \r\nЕкипите на Община Тетевен, РУП-Тетевен, РСПБЗН-Тетевен, РСПБЗН-Ловеч, ВиК АД гр. Ловеч, ЧЕЗ, Областно пътно управление своевременно извършват дейности за справяне с възникналото бедствие. \r\nРъководството на Община Тетевен апелира към гражданите за повишено и внимателно придвижване в създалата се кризисна ситуация.", "date": "2018.07.25", "title": "Бедствено положение в Община Тетевен след пороите, един човек загина (ОБЗОР)"}
{"url": "http://www.focus-news.net/news/2018/07/25/2549263/api-dvizhenieto-po-pat--3701-cherni-vit-teteven-se-osashtestvyava-dvuposochno-v-edna-lenta.html", "text": "Движението по път ІІІ-3701 Черни Вит – Тетевен се осъществява двупосочно в една лента поради свличане на земна маса върху пътното платно, съобщават от  пресцентъра на АПИ . \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища", "date": "2018.07.25", "title": "АПИ: Движението по път ІІІ-3701 Черни Вит – Тетевен се осъществява двупосочно в една лента"}
{"url": "http://www.focus-news.net/news/2018/07/25/2549262/api-vremenno-se-ogranichava-dvizhenieto-v-izprevarvashtata-lenta-pri-km-409-na-am-hemus-v-rayona-na-povelyanovo-v-posoka-varna-poradi-ptp.html", "text": "Временно се ограничава движението в изпреварващата лента при км 409 на АМ „Хемус“, в района на Повеляново в посока Варна, поради ПТП. Трафикът се осъществява в активната и аварийната лента и се регулира от Пътна полиция, съобщава  пресцентъра на АПИ . Шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.07.25", "title": "АПИ: Временно се ограничава движението в изпреварващата лента при км 409 на АМ „Хемус“, в района на Повеляново в посока Варна, поради ПТП"}
{"url": "http://www.focus-news.net/news/2018/07/25/2549244/fokus-makedoniya-gartsiya-blagodari-na-ministrite-nikola-dimitrov-i-mevlyut-chavushoglu-za-predlozhenata-pomosht.html", "text": "Гърция благодари на министрите Никола Димитров и Мевлют Чавушоглу за предложената помощ, пише македонското електронно издание  “Фокус“ . \r\nГръцкото външно министерство благодари на македонското и турското министерство за предлагането на помощ за справяне с пожарите, които засегнаха Гърция. \r\nПриродните бедствия не знаят граници и преодоляват споровете, съобщава гръцкото министерство на външните работи, като  благодари на всички за предлаганата помощ и изразената подкрепа и солидарност. \r\n„Ние изразяваме нашата искрена благодарност към министъра на външните работи на Турция, Мевлют Чавушоглу и БЮРМ Никола Димитров за тяхната бърза реакция да предложат въздушни средства за гасене на смъртоносните пожари в Атика,“ съобщават от Министерството на външните работи на Гърция. \r\nКакто съобщи кореспондента на МИА от Атина гръцкото МВнР  благодари и на Кипър, Израел, Испания и Европейската комисия за предложената помощ, както и на \"всички приятели и партньори, които изразиха съчувствие и солидарност с драмата на гръцкия народ\".  Юлиян Марков", "date": "2018.07.25", "title": "„Фокус“ (Македония): Гърция благодари на министрите Никола Димитров и Мевлют Чавушоглу за предложената помощ"}
{"url": "http://www.focus-news.net/news/2018/07/25/2549267/pregled-na-mezhdunarodnite-novini-do-6-chasa-agentsiya-fokus.html", "text": "Президентът на САЩ Доналд Тръмп заяви, че Вашингтон е готов да сключи „истинско споразумение“ върху ядрената програма на Иран, предава  Sputnik . \r\n„Ще видим какво ще стане, но сме готови да сключим истинско споразумение, не като това постигнато от предишната администрация, което беше катастрофално“, заяви американският държавен глава по време на обръщението си към ветераните от чуждестранните войни. \r\nПрезидентът на Иран Хасан Роухани отправи предупреждение към Доналд Тръмп в неделя, заявявайки че „Америка трябва да е наясно, че мирът с Иран е майката на всеки мир, а войната с Иран е майката на всяка война“. Тръмп отговори със съобщение в социалната мрежа „Туитър“, изписано изцяло в главни букви, предупреждавайки Роухани за това „да не заплашва никога повече САЩ“, намеквайки за катастрофални потенциални последствия „каквито почти никой в историята не е изпитвал досега“. \r\nПрез май Доналд Тръмп обяви, че изтегля САЩ от ядреното споразумение с Иран, което беше ключовият момент на влошаване на отношенията между двете страни. \r\n***  Министърът на външните работи на Турция Мевлют Чавушоглу предупреди, че турските киприоти няма да свият рамене при пореден провал в кипърските преговори, нито ще приемат нещо по-малко от политическо равенство, предава електронното издание на гръцкия вестник  Kathimerini . \r\nЧавушоглу, който беше на посещение в северна Никозия в понеделник вечерта, проведе среща с лидера на кипърските турци Мустафа Акънджъ. \r\nИ двамата изразиха своето съчувствие към жертвите на пожарите в Гърция. Чавушоглу заяви, че правителството му е готово да помогне на Атина. \r\nОтносно кипърския въпрос, турският външен министър заяви, че е имало много интензивни преговори за федерално решение на спора, предупреждавайки че ако разговорите започнат прибързано, без никакви приготовления, то може да се превърнат в последните усилия в този казус. \r\n„Ако влезем прибързано в преговорите и се провалим отново, тогава може да нямаме друга възможност. Не можем да понесем още един провал и ще направим този въпрос един от приоритетите ни“, поясни той. \r\nЧавушоглу пренесе в социалните мрежи въпроса, като заяви че турските киприоти няма да приемат нищо по-малко от политическото равенство в Кипър. \r\n„Гръцките киприоти трябва да престанат да се държат като еднолични собственици на Кипър. Фактът, че двете страни на острова са политически равни, няма да се промени никога“, написа Чавушоглу в социалната мрежа „Туитър“. \r\nНакрая, турският външен министър отправи предупреждение, че ако Република Кипър започне да сондира едностранно, турската страна ще я последва. \r\n„Попречихме на ENI. През последните три години казваме на италианците и ENI „не идвайте тук“, тъй като няма да го позволим, ако правата на турските киприоти не са гарантирани“, заяви Чавушоглу пред турския ежедневник „Aksam“. \r\nРазбира се, постоянното блокиране не е редно, добави той. \r\n„Ако гръцките киприоти започнат да сондират през есента, ние ще направим същото“, поясни турският външен министър. \r\n*** Най-малко 60 загинали в пожарите, които обхванаха Атика, но местните власти вече се страхуват за над 100 жертви, над 550 са ранени, хиляди са принудени да избягат от пожарите, това е трагичният 24-часов баланс на пожара в Гърция, който въпреки огромните усилията на пожарникарите, не може да бъде овладян, главно поради силния вятър. \r\nПремиерът Ципрас обяви тридневен траур, извънредно положение и поиска помощ от Европейския съюз. Кметът на района Рафина Евангелос Бурнос обяви, че броят на жертвите ще расте. По-голямата част от жертвите са именно от неговата област, село Мати, на 40 км североизточно от Атина, селище, което фактически вече не съществува. \"Мати изчезна\", каза кметът Евангелос Бурнос. \r\n*** Гръцкото правителство прие мерки за подпомагане на гражданите от засегнатите от пожари райони, съобщава електронното издание на гръцкия вестник  Kathimerini . \r\nПравителството обяви във вторник пакет от извънредни мерки в размер над 20 млн. евро от средствата на Програмата за публични инвестиции, както и  редица мерки за подкрепа на гражданите и предприятията, засегнати от смъртоносните пожари в района на  Атика. Банките също така обявиха някои мерки за засегнатите кредитополучатели. \r\nПървите облекчаващи мерки от страна на държавата обхващат данъчните задължения на жителите в засегнатите райони, като ги освободят от плащания на имуществени данъци и ще замразят изплащането на заеми към банките. Ще се създаде специална сметка за компенсиране на материалните щети, съобщи говорителят на правителството Димитрис Цанакопулос. \r\nВъпреки това Цанакопулос добави, че основният пакет от мерки за подпомагане на засегнатите семейства, както и всякакви извънредни  компенсации, ще бъдат обявени скоро след като ситуацията бъде напълно овладяна и бъде направена крайна оценка на щетите. \r\n*** Президентът Доналд Тръмп се опасява от намеса на Русия в предстоящите избори за Конгрес в САЩ, предава  TACC . \r\nАмериканският президент Доналд Тръмп е загрижен, че Русия може да се опита да повлияе на предстоящите избори в САЩ в полза на Демократическата партия. Той пише за това на своята страница в социалната мрежа „Туитър“ във вторник. \r\n\"Аз съм много загрижен, че Русия яростно ще се бори, за да повлияе на предстоящите избори въз основа на факта, че никой друг президент не е бил по-твърд срещу Русия от мен, те ще подпомогнат демократите, те със сигурност не искат Тръмп  \" , се казва в съобщението. \r\nПо-рано във вторник заместник-министъра на вътрешната сигурност, Кристофър Кребс заяви, че американското разузнаване не е установило опити да се повлияе на междинните избори за Конгрес през 2018 година по същата схема, както в навечерието на президентските избори през 2016 година. \r\n*** Обявена е епидемия от морбили в македонския град Дебър, съобщава македонският телевизионен канал  “Алсат-М“ . \r\nРегистрирани са 17 случая на морбили в град Дебър и има подозрение за още четири случая във вторник. По-голямата част от заразените са на възраст над 30 години, които са били ваксинирани срещу морбили. Сред заразените са деца на възраст под една година и друго на една година. Трима от заразените са част от медицинския персонал на Дебър - медицинска сестра, административен работник и хигиенист. \r\nОтбелязва се, че морбили се среща с по-голяма честота  в Албания и Гърция. \r\n*** От Държавния департамент на САЩ заявяват, че за бъдеща визита на Владимир Путин във Вашингтон не е съгласувано нищо, предава  TACC . \r\nПравителствата на Русия и САЩ засега не са съгласували никакви детайли за възможна бъдеща визита на Владимир Путин в Белия дом. Това е заявила говорителят на Държавния департамент Хедър Науърт. \r\nТя е била помолена да коментира изказването на съветника на руския президент Путин Юрий Ушаков, който  е казал „трябва да се изчака малко, първо да улегне прахът“ (от срещата в Хелзинки), което е интерпретирано от медиите, като вероятен отказ на Москва от организацията на такава среща. \r\nХедър Науърт заявила, че за подробности журналистите е необходимо да се обърнат към Белия дом, откъдето да изяснят дали става дума за официална покана или не. \r\n*** Американският посланик  в ООН Ники Хейли е заявила в интервю пред телевизионния канал CBC, че „Русия никога няма да стане приятел“ на САЩ и призовала общественото мнение да признае това, като очевиден факт, пише руският ежедневник  “Московский Комсомолец“ . \r\n\"Те никога няма да станат наши приятели. Това е просто факт \", заяви американският дипломат, представляващ страната си в световна организация. \r\nСпоред нея администрацията на САЩ \"не вярва\" на Кремъл и \"никога няма да вярва\". В същото време тя заявява, че срещата на домакина на Белия дом Доналд Тръмп с руския лидер Владимир Путин \"трябваше да се случи\". \r\nСпоред анкета, проведена съвместно от The Hill и компанията за социологически изследвания HarrisX, повечето американски граждани (54%) подкрепят идеята американският президент Доналд Тръмп да се срещне отново с руския си колега Владимир Путин. \r\n*** При продължаващите протести в Ирак са загинали 14 души и над 700 са ранени, предава  Anadolu Agency . \r\nСлед като Иран прекрати доставките на електроенергия за южната част на провинция Басра на 6 юли иракчаните бързо излязоха на улиците, за да протестират срещу високите нива на безработица и хронично недостатъчните обществени услуги. \r\nПризовавайки местните власти да се съобразят с недоволството им, протестиращите в много случаи се опитваха да нападнат сградите на местната власт, което предизвика сурова реакция от иракските сили за сигурност. \r\nФазил Гарауи, член на комисията по правата на човека на иракския парламент, каза пред агенцията  във вторник, че по време на протестите са били убити общо 14 души, а други 742 - включително 470 служители по сигурността - са били ранени. \r\nСнимките, споделени в социалните медии, показват, как силите за сигурност откриват огън по демонстрантите, което само засили решимостта на протестиращите. \r\nМиналия петък органите на реда в Багдад са се опитали да разпръснат протестиращите, използвайки изключителна сила. \r\nСпоред местни източници редица протестиращи също са били арестувани, като има малко информация за тяхното местонахождение. \r\n*** Въвеждането на нови американски санкции срещу Русия се бави преди лятната ваканция на Конгреса, предава  Reuters . \r\nНа фона на миналогодишното бързо въвеждане на санкции срещу Русия, Северна Корея и Иран, тази година сенатори и членове на Конгреса внимателно обмислят въвеждането на нови санкции, като се преценява ефекта им срещу американските бизнес интереси. \r\nРепубликанците и демократите бяха обединени в осъждането миналата седмица на провала  на президента Доналд Тръмп да обвини публично руския  президент Владимир Путин за намеса в президентските избори през 2016 г. въпреки констатациите на службата на САЩ. Русия отрече, че е възникнало подобно смесване. \r\nС петседмична лятна ваканция, която ще започне в петък за Конгреса и в началото на август за Сената, подкрепящите законодателството за налагане на нови тежки санкции срещу Русия, се опасяват, че промените ще загубят инерция. \r\nНо водещи републиканци от Конгреса и американските енергийни компании, загрижени за загубата на бизнес в Русия, се опитват да спрат процеса. Източници на Конгреса заявиха миналата седмица, че нефтените и газовите компании в САЩ лобират срещу по-строгите санкции, които биха могли да повлияят на инвестициите им в Русия. \r\n***", "date": "2018.07.25", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/07/25/2549266/pregled-na-osnovnite-temi-v-britanskiya-pechat-agentsiya-fokus.html", "text": "Британският премиер Тереза Мей взема Брекзит под свой контрол, като понижава министерството, отговарящо за Брекзит в отдел, пряко подчинен на нея и така формално поема преговорите с Европейския съюз за Брекзит, пише британският вестник  The Times . \r\nЕвроскептиците я обвиняват, че тази промяна отнема правомощията на Доминик Рааб, новият министър, отговарящ за Брекзит. \r\nОтделът, който ще мине под нейно подчинение се състои от около 50 души, като главния съветник на премиера за Брекзит Оливър Робинс ще отговаря за текущото му  ръководство. \r\nДоминик  Рааб ще стане официален заместник на Мей в преговорите, ще присъства на всички срещи и ще провежда разговори от нейно име в Брюксел. Дейвид  Дейвис не е имал такава формализирана роля, въпреки че Министерството му се е занимавало с преговорите и той често е бил изключван от ключови дискусии относно стратегията. \r\nБившият министър за Брекзит напусна , като беше в много лоши  отношения с Оливър Робинс, когото обвини, че е подкопал позицията му, като го е изключил от стратегическите срещи. \r\nРеорганизацията стана  в деня, преди парламентът да се оттегли в  лятната ваканция и когато правителството публикува планове за въвеждане на потенциално споразумение за оттегляне от ЕС в британското законодателство, както и план за сключване на споразумение със Съюза.  \r\n*** Правителството ще направи необходимото да осигури достатъчно хранителни запаси при Брекзит без споразумение, обещава министърът, отговарящ за напускането Доминик Рааб, като потвърждава, че правителството има специални планове за натрупване на хранителни запаси, за гарантиране на снабдяването на населението при напускане на ЕС без сключване на споразумение, пише британският ежедневник  The Independent . \r\nСпоред Рааб не правителството, а индустрията ще има водеща роля в процеса. \r\nВ телевизионно интервю в неделя Доминик Рааб отказа да обсъди плановете за Брекзит без споразумение- предизвиквайки обвинения, че държи обществото неинформирано за предстоящите последици. \r\nЗапитан отново от комитета  за Брекзит, той каза че ще бъдат изготвени  \"технически бележки\" през следващите месеци, за да се подготви индустрията и търговците за запазване на добре заредените рафтове на супермаркетите. \r\nМинистърът заяви: \"Би било грешно да го представим като „правителството, което трупа запасите.  И, разбира се, идеята, че внасяме храна в тази страна само от един континент, не е точна“. \"Но ние ще разгледаме въпроса и ще се уверим, че има достатъчно храна,\" добави той. \r\nДоминик Рааб завърши: \"Няма да давам повече подробности, докато не мога да представя отговорно и пълноценно\". \r\nТой призна за  \"несигурността, пред която ще се сблъскаме\" в краткосрочен план, ако Обединеното кралство напусне ЕС без споразумение, но настоя: \"В дългосрочен план бихме могли да процъфтяваме\". \r\nИ той отказа да повтори думите на Дейвид Дейвис, предшественика си,  че до деня на излизане следващия март може да бъде договорена пълна търговска сделка с ЕС, като каза: \"Това би било предизвикателство, но аз се заемам\". \r\nКаролайн Лукас, зеленият депутат и поддръжник на кампанията за втори референдум, по въпроса за складирането на запаси от храна каза: \"Това ще разтревожи моите избиратели и милиони други хора в цялата страна. \r\n\"Само малко повече от две години след референдума от 2016 г. престанахме да казваме, че\" не съществува недостатък на Брекзит, само значителни ползи \", на фона на  правителството, което предупреждава, че може да не разполагаме с достатъчно храна, за да се храним. \r\nВъпреки коментарите на Рааб  относно внос на храни от други континенти, собствените данни на правителството показват, че 30% от храната идва от ЕС през 2016 г, 5% от Африка и 49% е местно производство. \r\n*** Председателят на Европейския парламент Антонио Таяни заяви в интервю, че Европейският съюз рискува да бъде притиснат между САЩ и Русия, цитиран от  британския вестник  Daily Express .  \r\nВ интервюто той предупреждава, че ЕС може да се изправи пред борба за съществуване на фона на острия критицизъм от Москва и Вашингтон.  Антонио Таяни припомня, че доскоро ЕС е бил мост между САЩ и Русия, но сега рискува да следва Доналд Тръмп и Владимир Путин без да има своя идентичност и роля. \r\n„Ние се нуждаем от международен престиж, за да не бъдем „смазани“\", казва той. \r\n„Има твърде голямо желание за диалог между САЩ и Русия и може би Китай, и това е нещо, което ние не можем да приемем“, продължава Таяни. \r\nПредседателят на ЕП се опасява от ефекта на мигрантската криза върху Съюза и смята, че трябва да бъдат овладяни потоците от мигранти през Либия. \r\nТой се обърна и към британският премиер, като я предупреди, че тя трябва да каже какво точно очаква Великобритания от Брекзит, като смята, че в неин интерес е да сключи споразумение с ЕС при напускането. \r\n*** Починалата от отравянето с „Новичок“ Дон Стърджис напръскала веществото по ръцете си мислейки, че е скъп парфюм, разказва нейният приятел, който оцеля , цитиран от лондонския вестник  Evening Standard . \r\nТой смята, че се спасил, защото е измил веднага субстанцията, която определя като мазна и без миризма. \r\nВ интервю за британската телевизия ITV, оцелелият Чарли Роули разказва, че флакончето вероятно е престояло няколко дни в техния дом и той го дал на приятелката си като  и тя се напръскала с веществото по китките, после и той го изпробвал.  Дон се оплакала, че я боли глава, след което казала, че се чувства странно и за около 15 минути изгубила съзнание. \r\nПолицията открила шишенцето в банята, където била и самата Дон Стърджис и при изследването на веществото установили, че става дума за нервно-паралитичната субстанция „Новичок“, използвана за отравянето на бившия руски шпионин Сергей Скрипал и дъщеря му Юлия.", "date": "2018.07.25", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/07/25/2549265/pregled-na-osnovnite-temi-v-ruskiya-pechat-agentsiya-fokus.html", "text": "Американският посланик  в ООН Ники Хейли е заявила в интервю пред телевизионния канал CBC, че „Русия никога няма да стане приятел“ на САЩ и призовала общественото мнение да признае това, като очевиден факт, пише руският ежедневник  “Московский Комсомолец“ . \r\n\"Те никога няма да станат наши приятели. Това е просто факт \", заяви американският дипломат, представляващ страната си в световна организация. \r\nСпоред нея администрацията на САЩ \"не вярва\" на Кремъл и \"никога няма да вярва\". В същото време тя заявява, че срещата на домакина на Белия дом Доналд Тръмп с руския лидер Владимир Путин \"трябваше да се случи\". \r\nСпоред анкета, проведена съвместно от The Hill и компанията за социологически изследвания HarrisX, повечето американски граждани (54%) подкрепят идеята американският президент Доналд Тръмп да се срещне отново с руския си колега Владимир Путин. \r\n*** Германското контраразузнаване вярва, че мащабът на шпионажа от страна на Русия се е увеличил, пише руският ежедневник  \"Ведомости .  \r\nТова се посочва в доклада на Федералната служба за защита на Конституцията (БФВ), който беше представен пред журналисти във вторник в Берлин. \r\nКакто отбелязват контраразузнавателните агенти, това се дължи на охлаждането на отношенията между Русия и Европейския съюз. \"С използването на киберпространството размерът на шпионажа се е увеличил в пъти. (...) Акцентът е върху всички области на политиката, икономиката, науката и технологиите, както и въоръжените сили \", цитират се извадки от доклада. \r\nВ Берлин са уверени, че руските специални служби се интересуват от дестабилизация на политическата ситуация в Германия и идването на власт на силите, по-лоялни към политиката на Русия. \"От гледна точка на БФВ Русия, независимо от изборите за Бундестаг през 2017 г., продължава да изпълнява своята стратегия, насочена към насърчаване на разкола в Германия и Европа, както и делегитимирането на демократичните институции. В това отношение няма причина да се отслабва вниманието във връзка с евентуалното влияние на Русия в киберпространството \", се казва в доклада. \r\nКонтраразузнаване не потвърди руска намеса в изборите за Бундестаг през есента на 2017 година: \"Противно на страховете, свързани с руската намеса в изборите в САЩ и Франция, както и многобройни кибератаки срещу германския Бундестаг, намеса в изборите през 2017 година, не е регистрирана.\" \r\nГерманските служби многократно са обвинявали Русия в дейности по шпионаж, но няма доказателства за връзка между хакерите и руските власти. Кремъл също многократно подчертава  несъстоятелността на обвиненията за намеса на Русия в изборите в САЩ, Франция и Германия. \r\n*** Молят Русия да осигури изтеглянето на Иран от Сирия пише руският ежедневник  \"Коммерсантъ\" . \r\nВ понеделник, руският външен министър Сергей Лавров и началникът на Генералния щаб на руската армия Валери Герасимов осъществиха спешно, неоповестено предварително посещение в Израел, където проведоха разговори с министър-председателя Бенямин Нетаняху. Необходимостта от третата среща на високо равнище за две седмици  бе фактът, че операцията на сирийската армия до Голанските възвишения е близо до завършване. Русия предварително обеща, че в хода на тази операция про-иранските сили ще бъдат изтеглени от израелската граница. Израел обаче изисква Иран напълно да се оттегли от Сирия и отхвърли компромисното предложение на Москва, което президентите на Русия и САЩ  изглежда  са съгласували на 16 юли в Хелзинки. \r\nРазговорите на Сергей Лавров и Валери Герасимов с израелския премиер Бенямин Нетаняху, в които участваха от израелската страна министърът на отбраната Авигдор Либерман,  началник-щаба Гади Ейзенкот и председателят на Националния съвет за сигурност, Меир Бен-Шабат, продължиха повече от два часа. \r\nОт кабинета на министър-председателя на Израел Нетаняху \"похвалиха изявленията на президента Путин и президента Тръмп относно сигурността на Израел\", направени на срещата на върха в Хелзинки на 16 юли. Според официалното изявление на руското външно министерство, в хода на разговорите са били \"обсъдени подробно завършването  на антитерористичната операция в южната част на Сирия, и сигурността по границите на Израел, включително прилагането на Споразумението за Голанските възвишения от 1974 г.\". \r\nОт своя страна израелските медии уточняват, че срещата е посветена на иранското присъствие в Сирия. На нея израелците показаха на руснаците разположението на персонала и данните на разузнаването за иранските сили в Сирия. \r\nСпоред Reuters Бинамин Нетаняху е казал пред Сергей Лавров: \"Няма да позволим на иранците да се установят на 100 километра от границата\". На такова разстояние, според израелските медии, Русия е предложила да изтегли про-иранските сили. Известно е, че по-рано ставаше дума за 80-километрова буферна зона, но Израел не се задоволяваше с подобно предложение. \r\nТоест, става въпрос за премахването на всички ракети със среден и голям обсег. Израел също така настоява Иран да прекрати производството на високоточни оръжия и системи за противовъздушна отбрана, както и контрабандата на оръжие в Ливан и Сирия. Ако тези изисквания не бъдат изпълнени, израелците запазват пълна свобода на действие както спрямо про-иранските сили, така и спрямо сирийската армия, тъй като според тях сирийският президент Башар Асад носи пълна отговорност за действията на иранците на сирийска територия. \r\nИзраелците не само правят изявления, но и демонстрират своите военни способности. В деня преди пристигането в Ерусалим на руските представители, Израел удари изследователски център в района Масияф в провинция Хама (на 220 км от Дамаск), до която е лагера на про-иранските шиитски милиции. В деня преди срещата на върха в Хелзинки, израелската ВВС атакуваха военна позиция в близост до летището Нейраб в провинция Алепо, където, както казват израелските медии също така са разположени военните от Иран. \r\nНяма реакции от страна на Русия. Де факто, Москва винаги са си затваряли очите, когато израелски ракети не заплашват руските военни в Сирия и са свързани с присъствието на Иран в страната. \r\nОсновната задача на Русия в момента е да върне цялата територия на Сирия под контрола на Дамаск. В момента става дума за югозападната зона на де-ескалация, която граничи с  Израел и Йордания. За да може военната операция да продължи безпроблемно там, Русия трябваше да получи подкрепата на тези две страни, както и на Съединените щати. Изглежда споразумението беше постигнато след разговорите в Хелзинки. Вашингтон приема  всичко, с което се съгласи Израел. Става дума за  споразумението от 1974 г. по отношение на Голанските възвишения, както и напускането на иранците от Сирия. Тези въпроси са били обсъдени и по време на разговорите на Бенямин Нетаняху с руския президент Владимир Путин на 11 юли в Москва. \r\nРусия обаче не може да осигури пълното изтегляне на иранците от Сирия сега. По време на операцията в южната част на Сирия тя успя да постигне само това, че про-иранските сили не участваха в нея. Но сега, след постигане на споразумение за помирение между Дамаск и сирийската опозиция в провинциите Кунейтра и Дераа и връщането им обратно под контрола на правителството на Сирия, Израел отново се завръща с исканията си за Иран. \r\nИзраелската позиция бе оповестена на фона на  размяна на твърди изявления между Вашингтон и Техеран. В края на миналата седмица иранският президент Хасан Роухани предупреди американския президент Доналд Тръмп за необмислените американски  действия. В отговор на това американският президент заплаши Техеран със сериозни последици. Държавният секретар Майк Помпео сравнява висшето ръководство на Ислямската република с мафиотска структура. На свой ред, ръководителят и духовен лидер на Иран, аятолах Али Хаменей, заяви, че е безполезно да се договарят със САЩ. Няколко часа преди срещата с руската делегация Бенямин Нетаняху припомни и одобри изявленията на американските политици. \r\nСлед разговори в Ерусалим, в допълнение към съобщението на Министерството на външните работи на резултата от срещата то реши да отговори на неотдавнашното изявление на Държавния департамент на САЩ, че Москва не изпълнява задълженията си по югозападната зона на деескалация. \"Бихме искали да подчертаем, че в действителност положението е обратното. От страна на  Вашингтон не е направено нищо в продължение на месеци за югозападната зона на деескалация, за да се отделят така наречените умерени опозиционни групи  и терористите от „Ислямска държава“ и  „Джебхат ал Нусра“\"- заявяват от руското външно министерство. Точно такива изявления са били направени от руски и американски дипломати преди срещата на върха в Хелзинки, на които президентите на двете страни, както ще изглежда, са се договорили за южната част на Сирия. \r\n*** Как Украйна може да навреди на руските пристанища в Черно море, обяснява руският ежедневни  “Взгляд“ . \r\nЕС е отказал да потвърди думите на министъра на инфраструктурата на Украйна Владимир Омелян, че Киев е в преговори със Запада по блокирането на пристанищата на Русия на Черно море в отговор на \"обсадата Азовско море.\" Нещо повече, неговата теза причини разделение в самия кабинет на Украйна. И все пак: има ли Киев възможността да \"накаже\" нашите черноморски пристанища? И ако е така, кои? \r\nЕвропейският съюз отказа да коментира изказването на министъра на инфраструктурата на Украйна Владимир Омелян за преговорите за санкции срещу руските черноморски пристанища. \"Не коментираме каквито и да било предположения за възможни дискусии в Съвета\", каза за РИА Новости, събеседник от структурите на Европейския съюз.който поиска да остане анонимен. \r\nПо-късно министърът обясни, че в личното му становище САЩ и ЕС трябва да ограничат търговските операции с руските пристанища и изрази надежда, че неговото ведомство ще може да убеди западните политици в това. Говорейки преди седмица на правителствена среща, Омелян предложи да се обсъди ситуацията в Азовско море в украинския Национален съвет за сигурност и отбрана. \r\nСтранно е, че министерството на външните работи на Украйна се присъедини към спора с министъра на инфраструктурата по този въпрос и за първи път от ерата Евро-Майдан външното министерство започна да защитава Русия от нападенията на колега от правителството. \r\n\"Военното присъствие на руснаците в Азовско море е по-голямо от нашето, това е разбираемо“, заяви заместник-министърът на външните работи Елена Зеркал по украинския телевизионен \" Канал 5 \", собственост на президента Петро Порошенко. \"Но според всички закони на международното морско право военните кораби имат правото да спрат граждански кораби за проверка, за това не им е необходимо разрешение. Сега виждам доста спекулации около това и това ме дразни. \" \r\nЗаместник-министърът добави, че \"в момента няма нито една жалба от корабособствениците или от капитаните на корабите\" срещу руските военни и затова външното министерство няма причина да предприеме нещо срещу Русия по този въпрос. \r\nВъпреки че Зеркал не спомена фамилното име на Омелян, беше ясно, че инициативата на министър който няма юрисдикция по въпроса са причинили завист и раздразнение в дипломатическото министерство. \r\nСпоред експертi Украйна няма правен механизъм, за да изпълни заплахата на министъра. Затова редакторът на интернет изданието \"Морски бюлетин\" Михаил Войтенко се съмнява, че Киев ще обжалва пред международния съдебен орган, защото не е ясно кой орган трябва да се занимава с такива въпроси. \r\n\"Международните санкции са единственото нещо, което може да попречи на руското корабоплаване в Черно море\", каза Войтенко в разговор с вестник „Взгляд“. \"Ако бъдат приети санкциите, първото нещо, което Русия трябва да направи, е да даде гаранции, че страната няма да възпрепятства украинската корабоплаване в Азовско море\" \r\nПо негово мнение най-болезнени биха били евентуални турски санкции, тъй като Турция може да блокира Босфора. Но Анкара последователно се противопоставя на антируски санкции и е повече от съмнително страната да промени позицията си в обозримо бъдеще. \r\nСъщо така, новите санкции на Европейския съюз и Америка биха били  болезнени. Например, чисто спекулативно ЕС може да въведе санкции - например, той може да глоби  или дори да арестува руските кораби, които акостират в пристанища на ЕС, като например Неапол или Барселона, по пътя от Новоросийск, който остава основен търговско пристанище на Русия на Черно море. В същото време той може наложи санкции на кораби под чужд флаг, които, например отиват в Новоросийск, а след това се връщат в пристанищата на ЕС. Но на практика това едва ли е възможно при сегашната конфигурация  на силите в рамките на ЕС. \r\nФакт е, че санкциите срещу търговското пристанище Новоросийск ще доведат до значителен удар за икономиката на Запада. По-специално чрез Новоросийск петролът и петролните продукти се изнасят за страните от ЕС. Западна Европа също е потребител на руско зърно, а основният дял от износа на руска пшеница също минава през Новоросийск. \r\nВъвеждането на нови санкции срещу Русия, поне от страна на Европейския съюз, е малко вероятно поради политически причини - срещу тях биха заели позиции Италия, Унгария, Австрия, а най-вероятно и Чехия и Словакия. \r\nСред политиците в Москва заплахите на украинския министър  предсказуемо не предизвикватт вълнение. \"Това не е първият път, когато Омелян прави подобни изявления за санкции срещу Русия\", заяви пред медиите членът на комисията по външни работи на Съвета на Федерацията Сергей Цеков. „Не забравяйте, че той многократно говори за Крим и Кубан, за моста над Керченския пролив, за статута на Азовско море? Всичките му изявления са антируски, антикримски“.", "date": "2018.07.25", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/07/25/2549269/afp-zapochna-glasuvaneto-na-izborite-v-pakistan.html", "text": "Започна гласуването на изборите в Пакистан, предава   AFP . \r\nДеветнайсет милиона  пакистанци се отправят към урните в изпълнени с напрежение и предизборно насилие демократични избори.В притежаващата ядрено оръжие азиатска страна, където военните са управлявали през повече от половината на съществуването на страната рядко се стига до демократична и мирна смяна на властта според агенцията. \r\nНай-големи шансове за победа има бившият състезател по крикет Имран Хан. Той обещава „Нов Пакистан“, да изкорени корупцията, да изчисти околната среда и да създаде условия за „ислямско благополучие“. \r\nИзборите ще бъдат охранявани от 800 хиляди полицаи и военни , които ще бъдат разположени в повече от 85-те хиляди избирателни секции. \r\nОсновният съперник на Хан – партията на бившия премиер Наваз Шариф, който беше осъден и вкаран затвора само дни преди изборите, ще бъде водена от брата му Шабаз Шариф.  Юлиян Марков", "date": "2018.07.25", "title": "AFP: Започна гласуването на изборите в Пакистан"}
{"url": "http://www.focus-news.net/news/2018/07/25/2549271/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес на места отново ще има краткотрайни, в отделни райони временно интензивни валежи, през нощта главно в Северна България, а през деня и в Южна. След обяд и до полунощ валежите ще са придружени с гръмотевици и има условия за градушки. Ще духа слаб до умерен вятър от север-северозапад. Максималните температури ще са между 24° и 29°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n-  път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт Бургас: \r\nДвижението от км 343+000 до км 359+475 в участъка Кръстина-Ветрен се осъществява в една лента на определени участъци поради частични ремонтни дейности на асфалтовата настилка. Срок до 31.07.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nОбласт Варна: \r\nДвижението по АМ „Хемус” от км 407+000 /Слънчево/ до км 425+000 /Варна/ се осъществява с повишено внимание поради машинно косене на тревни площи. Срок до 27.07.2018 г. \r\nДвижението по АМ”Хемус”от км 422+000 /п.в. Летище/ до км 425+500 /Варна/се осъществява с повишено внимание поради ръчно косене на тревни площи. Срок до 27.07.2018г. \r\nАМ „Струма“: няма. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”. Срок до 15.10.2018 г.; \r\nДвижението по АМ „Черно море“ Варна – Бургас от км 2+000 до км 3+000 се осъществява с повишено внимание поради ремонт на виадукт „Звездица”. Движението се регулира от сигналисти. Срок до 25.07.2018 г. \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 31.07.2018 г. \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 31.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Създадена е временна организация на движението считано Срок до 25.08.2018г.               \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт Враца: \r\nЗабранено движението за всички МПС по път I-1 Монтана – Враца в участъка  oт  км 128+369 до км 133+559 поради ремонт на мост край село Краводер. \r\nОбходен маршрут за МПС с обща маса над 10 т: \r\n-В направление София – Видин: Обходен път на гр. Враца - път III-101 Враца – Криводол – път II-13 Криводол – Липен – Стубел – Крапчене – път I-1; \r\n-В направление Видин – София: път I-1  път III-1302 Краводер – Пудрия – Големо Бабино – Криводол, по уличната мрежа  през гр. Криводол – път III-101 Криводол – Враца – Обходен път на гр. Враца. \r\n Обходен маршрут за МПС с обща маса до 10 т: \r\n-В направление София – Видин: път I-1  път III-162 Бели извор – Стояново – път III-1621 Стояново – Сумер и по уличната  мрежа през с. Сумер – път I-1; \r\n-В направление Видин – София:  \r\n- път I-1 – път III-1302 Краводер – Пудрия – Големо Бабино – Криводол – път II-13 през гр. Криводол – път III-101 Криводол – Враца – Обходен път на гр. Враца.\t \r\nОграничението е сигнализирано с пътни знаци съгласно  проект за организация на движението. Срок до 30.10.2018 г. \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nДвижението по път I-1 Ботевград - София от км 192+000 до км 215+500 се осъществява в една лента поради ремонтни дейности по пътното платно. Движението се извършва поетапно в двете ленти. Срок 27.07.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. \r\nОбласт Плевен: \r\nДвижението по път І-3, Бяла – Ботевград, в участъка между Долни Дъбник и Радомирци от км 111+352 до км 135+344 се осъществява с повишено внимание, поради ръчно отстраняване на растителност от пътните банкети. Срок до 25.07.2018 г. \r\nДвижението по път І-3 Бяла – Ботевград в участъка между разклон за гр.Славяново и Долни Дъбник от км 70+600 до км 106+000 се осъществява с повишено внимание поради машинно и ръчно отстраняване на растителност от пътните банкети. Срок до 27.07.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път I-4 „п. в. Коритна – Севлиево“ в участъка от с. Брестница до с. Сопот от км 9+600 до км 24+000 се осъществява с повишено внимание поради машинно и  ръчно косене на банкети и изсичане на храсти. Водачите да се движат със съобразена скорост. Срок до 25.07.2018 г.   \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nДвижение в една лента на път I-5 Стара Загора – Казанлък от км 225+400 до км 225+800 поради изсичане и косене на тревни площи. Движението се регулира от сигналсти. Срок до 25.07.2018 г.  \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява с повишено внимание поради ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 30.07.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ – е ограничено за МПС над 3,5 т. Срок до 21.12.2018 г. \r\nДвижение с повишено внимание в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 от км 446+000 до км 454+000 в участъка Карнобат –Соколово се извършва поетапно в една лента и с повишено внимание поради рехабилитация на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението в участъка от с. Тополчане  до с. Калояново  от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. \r\n\tОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижение с повишено внимание по път I-9 от км 165+000 до км 199+000 в участъка ,,Обзор - Влас” се извършва машинно косене на банкети. Организацията на движение е сигнализирана с пътни знаци. Водачите да шофират със съобразена скорост. Срок до 28.07.2018 г.   Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-208: Движение с повишено внимание по път ІІІ-208 на км 51+713 в участъка Провадия - Айтос има стеснен участък на пътното платно от дясно по посока на движението. Вследствие от възникнало ПТП и повредено ОСП. Участъкът е сигнализиран с пътни знаци и ограничение на скоростта от 30 км/ч. Водачите да се движат с повишено внимание през сигнализирания участък. Срок до 30.07.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II-99:Движението по път II-99 Бургас-Царево в участъка между пътен възел“Парк Росенец“ при км 6+352 и пътен възел „Черноморец“при км 14+822 от 23 юли до 26 юли, от 20 ч. до 6 ч. сутринта, се спират всички моторни превозни средства Ограничаването на трафика е необходимо, за да се монтира пешеходният надлез при кръстовището за с. Атия. Строително-монтажните работи ще се изпълняват през нощта в началото на седмицата - дните понеделник, вторник и сряда, когато трафикът не е много интензивен, в сравнение с края на работната седмица и през почивните дни. \r\nПрез нощта трафикът ще се пренасочва по следните обходни маршрути: \r\n- За пътуващите от град Бургас за Черноморец и Созопол маршрутът е: \r\n- Бургас - пътен възел „Парк Росенец”- път ІІІ-992 Росен – Веселие - общински път BGS 1211 /ІІ-99, Черноморец – Созопол - Равадиново/ - пътен възел „Созопол” - път ІІ-99 - Черноморец - Созопол; \r\n- За пътуващите от Бургас към Приморско и Царево: \r\n-  Бургас - пътен възел „Крайморие” - път І-9 Бургас-Маринка - път ІІІ-9009 Ново Паничарево -Ясна поляна - път ІІІ- 992 Ясна поляна-Приморско - пътен възел „Приморско” - Приморско - Царево или: \r\n- Бургас - пътен възел „Парк Росенец”- път ІІІ-992 Росен – Веселие - Ясна поляна – Приморско - пътен възел „Приморско” - Приморско – Царево; \r\n- За пътуващите от Созопол и Черноморец към Бургас: \r\n- Созопол - Черноморец - пътен възел „Созопол” - общински път BGS 1211 /ІІ-99, Черноморец - Созопол-Равадиново/ - път ІІІ-992 Росен – Веселие - пътен възел „Парк Росенец”- Бургас; \r\n- За пътуващите от Царево и Приморско за Бургас: \r\n- Царево - Приморско - пътен възел „Приморско” - път ІІІ-992 Росен - Веселие - Ясна поляна - Приморско - пътен взел „Парк Росенец” - Бургас или: \r\n- Царево - Приморско - пътен възел „Приморско” - път ІІІ-992 Ясна поляна - Приморско - път ІІІ-9009 Ново Паничарево-Ясна поляна - път І-9 Бургас - Маринка - пътен възел „Крайморие” – Бургас. \r\nПът II-79: Движението по път II-79 в участъка Константиново – Бургас от км 78+000 до км 84+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 31.07.2018 г.; \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 27.07.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г.; \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 27.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 27.07.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в участъка с. Остров – с. Горни Вадин от км 124+158 до км 154+100 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 3+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 30.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.07.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.07.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-2302: Ограничава се движението на всички МПС по път III-2302 Сеново – Просторно – II-49 в участъка от км 39+760 до км 41+600, между с. Просторно и път II-49 Разград – Кубрат поради ремонт на ЖП прелез при км 41+359. \r\nОбходен маршрут: през с. Просторно по път RAZ 2112 към кръстовище с път III-2302 и обратно. Срок до 25.07.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 03.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nПът III-5504: Временно се ограничава движението на всички ППС в участъка от път III-5504 с. Медникарово – с. Обручище от км 14+000 до км 15+100. Ограничението се въвежда във връзка с аварийното състояние на надлез при км 14+878 на път III-5504. \r\nОбходен маршрут: за ППС се осъществява чрез отбиване през с. Обручище, по ул.Млада гвардия\" успоредна на затворения участък между км 14+000 и 15+100 и се включва в път III-5504 посока Гълъбово. Срок до 31.08.2018 г.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 30.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 27.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nПът III-7008: Движението по път III-7008 в участъка Голям Манастир - Скалица от км 19+600 до км 34+200 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 27.07.2018 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.07.25", "title": "Актуална пътна обстановка"}
{"url": "http://www.focus-news.net/news/2018/07/25/2549274/rt-izrael-e-bil-siguren-che-svaleniyat-voenen-samolet-e-bil-siriyski.html", "text": "Израел е бил сигурен, че сваленият военен самолет е бил сирийски, съобщава руският телевизионен канал  Russia Today . \r\nГоворителят на Израелската армия е заявил, е самолетът е бил Су-22 или Су-24 на Сирийските военновъздушни сили и е излетял от авиобазата Тияс в провинция Хомс. Самолетът е навлязъл във въздушното пространство на Израел в района на Голанските възвишения. Израелските военни заявяват, че „са изпратили множество съобщения на множество езици, за да се уверят, че никой няма да нарушава въздушното им пространство. \r\nОт Сирийската армия са заявили, че единият пилот е загинал, докато съдбата на другия е неизвестна, съобщава  РИА Новости .  Юлиян Марков", "date": "2018.07.25", "title": "RT: Израел е бил сигурен, че сваленият военен самолет е бил сирийски"}
{"url": "http://www.focus-news.net/news/2018/07/25/2549275/predstoyashti-mezhdunarodni-sabitiya-za-25-yuli-agentsiya-fokus.html", "text": "Президентът на САЩ Доналд Тръмп ще приеме председателя на Европейската комисия Жан-Клод Юнкер. \r\n***  Среща на британско-ирландска междуправителствена конференция, за пръв път от повече от десетилетие, на която ще бъде обсъден въпросът за ирландската граница. \r\n***  Генералният-директор на Световната търговска организация Роберто Азеведо ще проведе пресконференция заради ескалиращата търговска война между САЩ и Китай. \r\n***  Южна Африка ще председателства срещата на върха на БРИКС, на която ще присъстват лидерите на Бразилия, Русия, Индия и Китай. \r\n***  Ще бъде проведена среща между земеделските министри на Македония, Косово и Сърбия, за да се обсъдят наложените от Прищина мита от 30 процента, върху вноса на 21 земеделски стоки. \r\n***  Държавният секретар на САЩ Майк Помпео ще даде показания пред комисия в Сената по международните отношения, където се очаква да бъде разпитан за срещата между Доналд Тръмп и Владимир Путин. \r\n***  Бившият каталунски лидер Карлос Пучдемон ще даде пресконференция, след като международната заповед за арест от Испания беше оттеглена. \r\n***", "date": "2018.07.25", "title": "Предстоящи международни събития за 25 юли (Агенция \"Фокус\")"}
{"url": "http://www.focus-news.net/news/2018/07/25/2549273/predstoyashti-sabitiya-v-stranata-za-25-yuli-agentsiya-fokus.html", "text": "*** \r\nОт 13.30 в Министерството на енергетиката ще бъдат представени резултатите от завършването на проекта за удължаване срока на експлоатация на VI блок на АЕЦ „Козлодуй“. В събитието ще участват енергийният министър Теменужка Петкова, изпълнителният директор на АЕЦ „Козлодуй“ Иван Андреев и др.  \r\n*** \r\nОт 09.00 часа ще се проведе заседание на Народното събрание. \r\n*** \r\nОт 10.00 часа ще се проведе заседание на Министерски съвет.   \r\n*** \r\nОт 10.00 часа в сградата на КЕВР (бул. „Княз Ал. Дондуков“ 8-10) на ет. 4 ще се проведе обществено обсъждане на проект на Правила за изменение и допълнение на Правилата за търговия с електрическа енергия.  \r\n*** \r\nОт 08.30 до 21.00 часа пред Народното събрание ще се проведе протест срещу поправките в Закона за приватизацията и следприватизационния контрол, приети на 17 юли 2018 г. от Народното събрание \r\n*** \r\nОт 09.30 часа в залата на 5-ти етаж в сградата на Висше училище по застраховки и финанси ще се проведе научно-практическа конференция на тема: „Безопасност и екологичност на опаковките, предназначени да влизат в контакт с храни“.   \r\n*** \r\nОт 10.00 до 13.00 часа в сградата на Народното събрание ще се проведе информационна инициатива за отбелязване на Световния ден за борба с хепатита 2018 г. \r\n*** \r\nОт 11.00 часа заместник-кметът по направление транспорт на София Евгени Крусев ще провери ремонта на моста на ул. “Даскал Стоян Попандреев“.    \r\n*** \r\nОт 12.00 часа в централата на ПП АБВ (ул. „Врабча“ 23) ръководството на партията ще даде пресконференция.  \r\n*** \r\nОт 13.30 часа в заседателна зала на ВСС ще се проведе заседание на Прокурорската колегия на Съвета. \r\n*** \r\nОт 13.30 часа в „Сити Марк Арт Център“ ще се състои церемонията по награждаването на победителите в детските конкурси на Държавната агенция за българите в чужбина: Литературен конкурс „Стефан Гечев”, двадесет и второ издание; по изобразително изкуство „България в моите мечти”, седемнадесето издание; и по пеене „Любка Рондова”, девето издание. \r\n*** \r\nОт 19.30 часа в Борисовата градина – Лятна естрада ще се състои концерт на Ире Васкес и нейния Латино Бенд – „Остров на музиката“.  \r\n*** \r\nОт 12.00 часа в спортната база на „Евтима Футбол“ ще се проведе официална церемония по награждаване на победителите в пилотно издание на Приятелския футболен турнир на Фондация „Българска памет“. \r\n*** \r\nОт 21.00 часа на площад „Никола Вапцаров“ ще бъде открита „Лятна филмомания под звездите 2018“, която ще продължи до 28 юли. На 25 юли програмата включва: от 21.30 до 22.22 часа – „Върховете на живота ми, трета част: Лангтанг” (Испания, 2015, Себастиан Монта-Росе, 52’); от 22.24-22.34 часа – „Маратон на Юнгфрау” (Германия, 2016, Йохен Шмол, 10’); от 22.38-23.30 часа – „Навлизане в две вселени – епопея в Гренландия” (Германия, 2016, Йохен Шмол, 52’). При дъждовно време прожекциите ще се проведат в Голямата зала на Читалище „Никола Вапцаров“. Входът е свободен. \r\n*** \r\nДФ „Земеделие“ – РА организира „Ден на отворени врати“ в областната дирекция на фонда в гр. Варна. В приемната кандидатите по различните схеми, мерки и програми, които институцията администрира, ще могат да правят справки, и предложения за подобряване работата на Областната дирекция. Приемната ще бъде разположена в сградата на дирекцията на ул. „Д-р Пискюлиев” 1. \r\n*** \r\nОт 09.30 до 12.00 часа в Наказателна зала 1, ет. 1 в Окръжния съд, при закрити врати ще се проведе разпоредителното заседание по делото за смъртта на 13-годишната Сара Ернст при инцидент в хотел в „Златни Пясъци“. \r\n*** \r\nОт 10.00 часа на пред входа на Спешния център на МБАЛ „Света Анна – Варна“ ще се състои официалното връчване на дарение – автомобил за вътрешноболнични превози, закупен и предоставен за нуждите на спешната болница от „Grand Mall“ – Варна, и Почетното консулство на Израел във Варна.  \r\n*** \r\nОт 14.00 часа във фоайето на Младежки дом ще започнат дните на технологиите и иновациите по иновативни бакалавърски и магистърски програми на Варненския свободен университет. Те са в областта на предприемачеството, кръговата икономика, цифровите технологии, дигиталния маркетинг и киберсигурността, уникалния продукт, наречен „Виж бъдещето през нашите очи“, създаден в партньорство с компанията Love 2 Design, както и различни технологии, използвани в образователния процес. Събитията са с вход свободен.  \r\n***  \r\nОт 10.00 часа в Читалище „Надежда - 1869“ ще се проведе Творческо ателие „Красотата на фолклора“ с Райчо Димитров.  \r\n***  \r\nОт 11.00 часа в ритуална зала на Общината ще се проведе среща с чуждестранните групи от Международния фолклорен фестивал.  \r\n***  \r\nОт 12.30 часа в МДТ \"Константин Кисимов\" ще се проведе с брифинг с актрисата Албена Михова, която изпълнява ролята на Мадам Злата в мюзикъла \"Криворазбраната цивилизация\". Със спектакъла на 27 юли МДТ \"Константин Кисимов\" ще участва във фестивала \"Сцена на вековете\" на крепостта \"Царевец\".  \r\n***  \r\nОт 13.00 часа в Читалище „Надежда - 1869“ ще се проведе „В помощ на библиотекаря“ – кампания за ученици от 5 до 8 клас.  \r\n***  \r\nОт 20.00 часа в Летния театър ще се проведе Концертна програма, част от Международния фолклорен фестивал.  \r\n*** \r\nВ града ще се проведе Седми фестивал на изкуствата „Дунавски вълни”. Програмата включва: от 11.00 часа - Арт работилница за деца, пред Библиопощата; от 18.00 часа - Работилница за сапунени балончета - мехурчета с артистите на Цирк „Играчка-Плачко; от 20.00 часа - „Старо село накрай света” - представление на театрална група „Будиловци\" при НЧ \"Надежда\", село Раковица; в 21.10 часа - Огнено шоу „Fire cabaret - Играчка, Плачко и Мустачко”, сцена на крепост „Баба Вида”. \r\n*** \r\nОт 10.00 часа в Заседателната зала на Община Враца ще бъдат отворени оферти за процедура, чрез публично състезание, за възлагане на обществена поръчка с предмет: „Инженеринг – проектиране, упражняване на авторски надзор и изпълнение на СМР във връзка с изпълнение на процедура BG16RFOP001-5.001-0049–С01 „Подкрепа за деинституционализация на грижите за деца“, във връзка с реализацията на проект „Нова възможност за деца и младежи в Община Враца – Проект 2“ по Оперативна програма „Региони в растеж” 2014-2020 година“.  \r\n*** \r\nОт 19.00 часа от Стара къща до сцената на пл. „Свобода“, с третата вечер на XVII Международен фолклорен фестивал „Фолклор без граници“ ще се проведе дефиле на участниците. От 19.30 часа на пл. „Свобода“ ще се състои концерт и закрива не фестивала.  \r\n*** \r\nВ 9.30 часа на стълбището в село Прогрес ще се проведе състезание по спортна стрелба. \r\n*** \r\nОт 18.00 часа на спортната площадка на СКТМ \"Родопи\" ще се проведат срещи по тенис на корт. \r\n*** \r\nОт 20.00 часа на откритата сцена в градския парк ще се състои концерт на Орхан Мурад.  \r\n*** \r\nОт 09.30 часа в зала 10 на Окръжен съд ще се гледа делото срещу Рангел Т., обвинен в това, че при управление на МПС е нарушил пет разпоредби на ЗДвП и по непредпазливост е причинил смъртта на две лица, както и средна телесна повреда на трето лице, като деянието е извършено в пияно състояние с концентрация на алкохол в кръвта от 0,61 промила \r\n*** \r\nВ 13.30 часа пред централния вход на ОДМВР - Разград ще се състои редовният месечен брифинг на старши комисар Ивайло Йовчев, директор на Дирекцията.  \r\n***   \r\nОт 10.00 часа в зала 105 на Община Сливен ще се проведе брифинг на общинското ръководство.  \r\n*** \r\nОт 10.00 до 12.00 часа в къща музей „Гео Милев“ ще се състоят литературни занимания за деца от 5 до 9 години. \r\n*** \r\nОт 10.00 до 12.30 часа в Детски отдел на библиотека „Родина“ ще се състои лятна детска академия  с програма „Детективи: Чудесата на света – Африка“.  \r\n*** \r\nОт 10.30 часа в Регионалния пресклуб на БТА пресконференция ще дадат общинските съветници от БСП в Стара Загора. \r\n*** \r\nОт 11.30 часа в Регионалния пресклуб на БТА ще се състои пресконференция на президента на КНСБ Пламен Димитров.  \r\n***    \r\nОт 13.00 часа областният управител на Ямбол Димитър Иванов свиква на заседание членовете на Областния координационен щаб за координиране мерките по предотвратяване на болестта чума по дребните преживни животни.", "date": "2018.07.25", "title": "Предстоящи събития в страната за 25 юли (Агенция „Фокус“)"}
{"url": "http://www.focus-news.net/news/2018/07/25/2549276/nimh-oblachnostta-shte-e-po-chesto-znachitelna-na-mesta-otnovo-shte-ima-kratkotrayni-v-otdelni-rayoni-vremenno-intenzivni-valezhi.html", "text": "Атмосферното налягане слабо ще се повиши, но ще остане по-ниско от средното за месеца. Днес облачността ще е по-често значителна. На места отново ще има краткотрайни, в отделни райони временно интензивни валежи. След обяд и до полунощ валежите ще са придружени с гръмотевици и ще има условия за градушки. Ще духа слаб до умерен вятър от север-северозапад. Максималните температури ще са между 24° и 29°, за София – 23°. Това съобщи за  Агенция „Фокус“  дежурният синоптик от НИМХ Георги Цеков.  \r\nПо Черноморието ще има по-често значителна облачност. Главно в следобедните часове отново ще има валежи и гръмотевици. Ще духа до умерен вятър от север-северозапад. Максималните температури ще са 26-28°. Температурата на морската вода е 25-27°. Вълнението на морето ще бъде 2-3 бала. \r\nВ планините ще има по-често значителна облачност. С прекъсвания отново ще има валежи, по-интензивни и придружени с гръмотевици главно в следобедните часове. Ще духа умерен вятър от север-североизток. Максималната температура на височина 1200 метра ще е около 19°, на 2000 метра – около 13°.", "date": "2018.07.25", "title": "НИМХ: Облачността ще е по-често значителна, на места отново ще има краткотрайни, в отделни райони временно интензивни валежи"}
{"url": "http://www.focus-news.net/news/2018/07/25/2549272/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.07.25", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост“"}
{"url": "http://www.focus-news.net/news/2018/07/25/2549281/sofiya-zamestnik-kmetat-evgeni-krusev-shte-proveri-remonta-na-mosta-na-ul-daskal-stoyan-popandreev.html", "text": "От 11.00 часа днес заместник-кметът по направление транспорт на София Евгени Крусев ще провери ремонта на моста на ул. „Даскал Стоян Попандреев“. Това съобщиха от пресцентъра на  Столична община . \r\nИзвършва се и основен ремонт на моста в кв. „Бояна“, район Витоша.", "date": "2018.07.25", "title": "София: Заместник-кметът Евгени Крусев ще провери ремонта на моста на ул. „Даскал Стоян Попандреев“"}
{"url": "http://www.focus-news.net/news/2018/07/25/2549277/v-ministerstvoto-na-energetikata-shte-badat-predstaveni-rezultatite-ot-proekta-za-udalzhavane-zhivota-na-vi-blok-na-aets-kozloduy.html", "text": "В Министерството на енергетиката ще бъдат представени резултатите от завършването на проекта за удължаване срока на експлоатация на VI блок на АЕЦ „Козлодуй“, съобщиха от пресцентъра на  министерството . В събитието ще участват енергийният министър Теменужка Петкова, изпълнителният директор на АЕЦ „Козлодуй“ Иван Андреев, първият заместник генерален директор и директор на Блока за развитие и международен бизнес на държавната корпорация „Росатом“ Кирил Комаров и други. Представянето на извършените дейности по удължаване живота на VI блок ще се състои от 13.30 часа днес на ул. „Триадица 8“, зала 821.  \r\nПредстои в Агенцията за ядрено регулиране да бъде предаден пълният пакет с необходимите документи за кандидатстване за продължаване лицензията на VI блок за следващ 10-годишен период.", "date": "2018.07.25", "title": "В Министерството на енергетиката ще бъдат представени резултатите от проекта за удължаване живота на VI блок на АЕЦ „Козлодуй“"}
{"url": "http://www.focus-news.net/news/2018/07/25/2549279/vatreshnata-parlamentarna-komisiya-shte-glasuva-zakonodatelnite-merki-sreshtu-futbolnoto-huliganstvo.html", "text": "Комисията по вътрешна сигурност и обществен ред ще разгледа на второ четене промените в Закона за опазване на обществения ред при провеждането на спортни мероприятия. Това се посочва в  дневния ред на заседанието на комисията . Мерките са насочени срещу футболното хулиганство. Предлага се на стадионите да се влиза с персонализиран билет или пропуск, или след сканиране на личната карта. Промените предвиждат лица, които носят забранени предмети, да не се допускат на стадионите. Предлага се камери да има на всеки вход/изход и на всеки сектор.  \r\nЗаседанието ще се проведе от 14.30 часа в зала 232.", "date": "2018.07.25", "title": "Вътрешната парламентарна комисия ще гласува законодателните мерки срещу футболното хулиганство"}
{"url": "http://www.focus-news.net/news/2018/07/25/2549280/pravitelstvoto-shte-glasuva-dopalnitelni-sredstva-za-otbelyazvaneto-na-100-godini-ot-parvata-svetovna-voyna-i-uchastieto-na-balgariya-v-neya.html", "text": "Правителството ще обсъди отпускането на допълнителни средства за отбелязването на 100 години от Първата световна война и участието на България в нея. Това предвижда петата точка от  дневния ред  на министрите за днешното редовно правителствено заседание. Предложението е внесено от вицепремиера и министър на отбраната Красимир Каракачанов.  \r\nМинистрите ще гласуват и закриването на Националния съвет по иновации, като точката е внесена от министъра на икономиката Емил Караниколов. На вниманието на кабинета ще бъде поставен и проект на постановление за извършване на промени на утвърдените със Закона за държавния бюджет за 2018 г. максимални размери на ангажиментите за разходи, които могат да бъдат поети през тази година. Предложението е внесено от министъра на регионалното развитие и благоустройството Николай Нанков.   \r\nМинистерският съвет ще обсъди и откриването на процедура за предоставяне на концесия за услуга на три морски плаца – „Златни пясъци“, „Китен – Атлиман“ и „Созопол – централен“. Точката е внесена от министъра на туризма Николина Ангелкова.  \r\nОчаква се земеделският министър Румен Порожанов да предложи ограничение на груповия лов, особено в граничните райони, тъй като той крие много опасности.", "date": "2018.07.25", "title": "Правителството ще гласува допълнителни средства за отбелязването на 100 години от Първата световна война и участието на България в нея"}
{"url": "http://www.focus-news.net/news/2018/07/25/2549264/evening-standard-pochinalata-ot-otravyaneto-s-novichok-napraskala-veshtestvoto-po-ratsete-si-misleyki-che-e-skap-parfyum.html", "text": "Починалата от отравянето с „Новичок“ Дон Стърджис напръскала веществото по ръцете си мислейки, че е скъп парфюм, разказва нейният приятел, който оцеля , цитиран от лондонския вестник  Evening Standard . \r\nТой смята, че се спасил, защото е измил веднага субстанцията, която определя като мазна и без миризма. \r\nВ интервю за британската телевизия ITV, оцелелият Чарли Роули разказва, че флакончето вероятно е престояло няколко дни в техния дом и той го дал на приятелката си като  и тя се напръскала с веществото по китките, после и той го изпробвал.  Дон се оплакала, че я боли глава, след което казала, че се чувства странно и за около 15 минути изгубила съзнание. \r\nПолицията открила шишенцето в банята, където била и самата Дон Стърджис и при изследването на веществото установили, че става дума за нервно-паралитичната субстанция „Новичок“, използвана за отравянето на бившия руски шпионин Сергей Скрипал и дъщеря му Юлия.  Юлиян Марков", "date": "2018.07.25", "title": "Evening Standard: Починалата от отравянето с „Новичок“ напръскала веществото по ръцете си мислейки, че е скъп парфюм"}
{"url": "http://www.focus-news.net/news/2018/07/25/2549268/zapochna-izgrazhdaneto-na-telena-ograda-po-granitsata-s-rumaniya-za-ogranichavane-na-riska-ot-afrikanska-chuma-po-svinete-obzor.html", "text": "Министърът на земеделието, храните и горите Румен Порожанов посети Добрич и Силистра, където участва в създаването на Областни координационни щабове за превенция и недопускане на африканската чума по свинете. Министър Порожанов съобщи в  Силистра , че вече е започнало изграждането на телена ограда по границата с Румъния за ограничаване на риска болестта. „Изграждането на оградата започна на две места,  предстои да започне и в трети участък. Първоначално смятахме да бъде електропастир, но не е сериозно препятствие за по-силните животни, които като се засилят биха могли да го преминат. Спряхме се на четириредова телена ограда с бодлива тел. Един линеен метър на бодливата тел е 15 стотинки, четири реда са 60 стотинки на линеен метър. Коловете ще бъдат през два метра и половина. Изграждането  ще се възложи от трите регионални дирекции по горите, така че очаквам да бъде в много разумни цени и параметри\", обясни министър Порожанов.  \r\nМинистърът информира, че Българската агенция за безопасност на храните е в постоянен контакт с румънските власти. Всички мерки, които се предприемат са стандартни и са за целия Европейски съюз. Той каза още, че контролът върху движението на животни се докладва както от службите на МВР, така и от гранична полиция. „Препоръчахме да се наблюдава и движението на животни, защото непрекъснато се залавят такива, които са без документи. Българските стопани трябва да бъдат много отговорни“, подчерта министърът. По думите му основна мярка за биосигурност е осигуряване на 10-километрова зона около големите свиневъдни обекти. Експерти от Българската агенция по безопасност на храните са обиколили и идентифицирали всички задни дворове, като в момента има 620 обекта с 630 животни. Предстои да бъдат описани още около 120 обекта. Други мерки са дезинфекция, граничен контрол и срещи в големите свинекомплекси за разясняване на мерките за биосигурност. Тяхното спазване е от изключително значение, тъй като намаляват риска за свинете отглеждани в големите комплекси, а също и тези за домашно отглеждане. „Ще предложа ограничение на груповия лов, особено в граничните райони, тъй като той крие много опасности“, каза още министър Порожанов по въпроса с груповия лов и изменението на закона, като мярка за ограничение на африканската чума по свинете.  \r\nВ щаба участват областният управител на Силистра Ивелин Иванов, директорът на Областна дирекция по безопасност на храните – Силистра д-р Себахтин Мюмюн Халид и директорът на областна дирекция на МВР старши комисар Кристиян Петров.  \r\nВ  Добрич  Порожанов подчерта, че има много добра координация с МВР и граничните власти, като лично е посетил ГКПП „Кардам“, за да се увери, че се прилагат необходимите мерки за дезинфекция и контрол. Той подчерта, че е много важен контролът по границата и на самите ГКПП. \"Към момента на ГКПП \"Кардам\" се извършва машинно дезинфекциране, до дни ще бъде възстановена и ямата там\", каза Румен Порожанов. Осъществява се абсолютен контрол на движението на животни и не се допуска превозването им без документи. По думите му около 450 000 са свинете в страната, а близо 350 000 от тях се отглеждат в Силистренска и Добричка области.  \r\nПо време на пресконференцията изпълнителният директор на БАБХ Дамян Илиев обясни, че  болестта е изключително заразна и се разпространява  много бързо. Правят се препоръки към стопаните в 10-километровите зони около големите ферми да усвоят животните за домашно ползване. По-думите му най-ефективните мерки в превенцията са контролът върху вносът на храни и намаляване на популацията на дивите свине. На брифинга присъстваха още директорът на Главна дирекция „Гранична полиция“ гл. комисар Светлан Кичиков, директорът на Агенцията по горите Григор Гогов и гл. секретар на МВР - гл. комисар Младен Маринов.  \r\nМинистър Порожанов обяви, и че са започнали първите плащания по помощта „де минимис“ за засегнатите с ограничения 7 общини от Ямболска и Бургаска области заради чумата по дребните преживни животни.  По сметките на 170 земеделски производители са наредени над 1 млн. лв. като ставката е 55 лв. на  овца или коза.", "date": "2018.07.25", "title": "Започна изграждането на телена ограда по границата с Румъния за ограничаване на риска от африканска чума по свинете (ОБЗОР)"}
{"url": "http://www.focus-news.net/news/2018/07/25/2549283/denyat-25-yuli-v-balgarskata-istoriya.html", "text": "През 811 г. - в нощта на 25 срещу 26 юли българите предвождани от хан Крум нанасят пълен погром на византийската войска в сражението при Върбишкия проход. \r\nПрез 1885 г. се провежда заседание на Българския таен централен революционен комитет (БТЦРК) в с. Дермендере (днес Първенец). В състава на Централния комитет (ЦК) влизат Захари Стоянов, отец Георги Тилев, Димитър Ризов, Коста Паница, Иван Андонов. Заседанието е ориентирано към обединение на Княжеството с Областта и отлагане на въпроса за освобождение на Македония. Вместо революция е възприета идеята за военна акция. \r\n2013 г. \r\nПрезидентът на Република България присъжда орден „Стара планина“ първа степен Гуо Йеджоу, извънреден и пълномощен посланик на Китайската народна република в Република България „за изключително големите му заслуги за развитието и укрепването на българо-китайските отношения и във връзка с окончателното му отпътуване от страната“. \r\n2006 г. \r\nНародното събрание приема на второ четене Закона за избиране на президент и вицепрезидент на Република България, съгласно който за президент и вицепрезидент на страната ще се гласува с интегрална бюлетина, без плик и в прозрачна урна. \r\nНародните избраници гласуват бюлетината да е бяла, по образец, утвърден от Централната избирателна комисия (ЦИК); на лицевата страна на бюлетината да бъдат изписани в най-горната част с центриран текст и главни букви наименованието и номерът на избирателния район.; отдолу последователно да бъдат подредени еднакви по размер полета на регистрираните в ЦИК партии, коалиции и инициативни комитети; гласуването да се извършва чрез поставяне на знак върху квадратчето с номера на съответната листа. Знак, който излиза или е поставен извън квадратчето, но в полето на съща листа, не прави вота недействителен, при условие, че не навлиза в полето на друга листа. За недействителен се смята вотът при наличието на повече от един знак в различни полета. \r\n2006 г. \r\nПровежда се петото заседание на Съдът в Триполи по СПИН процеса срещу петте българки. \r\nСъдията Махмуд Хуейса задължава прокурорът да издири неявилите се свидетели на прокуратурата и на подсъдимите, за да могат да бъдат разпитани те в съдебната залата.  \r\nПреди това е отхвърлено искането на защитата да бъде назначена нова международна експертиза за причините за епидемията в Бенгази. \r\nОсвен настояването за нова международна експертиза за СПИН-заразата в Бенгази, съдията отхвърля и искането на защитата на българките за установяването на последиците от психологическия тормоз, на който те са били подложени след задържането седем години по-рано. \r\nНито един от призованите за заседанието от адвокат Осман Бизанти 9 свидетели не се явява в съдебната зала. \r\n2000 г. \r\nОфициално е обявено създаването на Г-100 (“Клуба на стоте”) от опозиционно мислещи и дискутиращи интелектуалци и икономисти, начело на които застава д-р Петър Дертлиев. Тази група се представя като кадрови потенциал за бъдещо управление. \r\nПетър Антонов Дертлиев е роден на 7 април 1916 г. в с. Писарево, Ловешка област. През 1941 г. завършва медицина. През 1945 г. е назначен за асистент в катедрата по анатомия на Медицинския факултет. След 9 септември 1944 г. е член на комитет на Отечествения фронт в Софийския университет и в Медицинския факултет. Секретар е на Съюза на социалистическата младеж. Заради опозиционната си дейност през 1946 г. е изпратен в лагер \"Росица\". Същата година е избран за народен представител във Великото народно събрание. На 1 юли 1948 г. с решение на президиума на Народното събрание е отнет депутатския имунитет на Дертлиев. Осъден е на 10 години затвор. Изпратен е в лагер \"Венчан\", след това два пъти в \"Белене\", в Плевенският затвор, в наказателното отделение и в затворът за рецидивисти в Пазарджик. От февруари 1957 г. работи в продължение на 7 години в тубдиспансера за деца в Трявна и в Перник. От 1963 г. до пенсионирането си през 1984 г. е завеждащ флуорографското отделение на Института по туберкулоза към Медицинската академия. След 10 ноември 1989 г. е един от инициаторите за възстановяването на Българската социалдемократическа партия /БСДП/ и за включването й в Съюза на демократичните сили /СДС/. Председател е на БСДП от възстановяването на БСДП на 26 ноември 1989 г. до смъртта си. През 1990 г. е депутат в Седмото Велико народно събрание, избран с листата на СДС. Кандидат е на СДС за президент на страната. БСП не приема кандидатурата с мотива, че Дертлиев е краен антикомунист. Подписва новата конституция на Република България и не одобрява бойкота на 39-те народни представители от СДС, напуснали парламента. Издава две автобиографична книги. Петър Дертлиев умира в края на 2000 г. \r\n2000 г. \r\nПарламентът обсъжда и приема отчета на правителството за стабилността през 1999 г. Всички парламентарни групи, без тези на БСП и новосформираната Български бизнес блок – Зелени (БББ-Зелени), подкрепят правителството. Несъгласието на тези две групи е свързано с позицията на българското правителство по войната в Косово. \r\n1996 г. \r\nСлед 5-годишно обсъждане Тридесет и седмото Народно Събрание приема Закон за националните символи и герба на България. \r\n1956 г. \r\nБългарското Министерство на външните работи изпраща нота до легацията на Турската република в София, с която се констатира известен напредък в двустранните отношения и се заявява, че българското правителство \"не вижда такива въпроси, които при добра воля, проявена и от двете страни, да не могат да бъдат разрешени чрез преки преговори, взаимно разбирателство и отстъпки\". Предлага се сключване на редица конвенции, които ще създадат политическо доверие между двете страни. Българското правителство изявява готовност \"да разгледа благосклонно въпроса за заминаването на български граждани от турски произход при свои близки, изселили се вече в Турция\". \r\n1955 г. \r\nБългария подписва спогодба за културно сътрудничество с Корейската народнодемократична република (КНДР). \r\nКорейската народнодемократична република е държава в Източна Азия, заемаща северната част на Корейския полуостров. На юг граничи с Южна Корея, с която до 1948 г. образуват една страна. На север граничи с Китай и Русия. Столицата е Пхенян, а населението на Северна Корея е едно от най-хомогенните в етнически и езиков аспект. \r\n1952 г. \r\nЦК на БКП изпраща строго поверително писмо до окръжните и околийските комитети на партията и до всички първични партийни организации, с което те се задължават да изключат от БКП \"служителите на различни религии и религиозни секти - свещеници, ходжи и др.\", тъй като \"религията, чиито активни проводници и служители са те, е противоположна и враждебна на марксизма-ленинизма\". \r\n1946 г. \r\nПравителството внася в Народното събрание законопроект за допитване до народа за премахване на монархията и за създаване на \"народна демократична република\". Още на първо четене законопроектът е единодушно приет с поименно гласуване на 244 народни представители (от заседанието поради болест или отпуски отсъстват 32-ма депутати). \r\n1936 г. \r\nСъздава се опозиционната група \"Петнадесеторка\" (Единен земеделски фронт), която включва земеделските групи извън БЗНС “Врабча 1” и се обявява в защита на парламентаризма. Тази формация временно обединява земеделци от крилото \"Александър Стамболийски\" (\"Пладне\"), групите \"Селски глас\" и \"Орач\". Началото й се поставя с подписването на Декларация-позив, изработена и подписана от 15 известни земеделски дейци, сред които Ал. Оббов, д-р Г. М. Димитров, Ст. Омарчевски, Ас. Стамболийски и др. Те се обявяват за народовластие, против единодействието с буржоазните партии, за самостоятелна дейност на БЗНС. Единният земеделски фронт прави опит да обедини всички земеделски партии и групи, но поради политически разногласия това не се осъществява. Петнадесеторката съществува само два-три месеца. \r\n1934 г. \r\nИзлиза последният брой на вестник \"Съзнание\", печатен орган на Българския учителски съюз. \r\nВестникът излиза веднъж седмично в София от 14 август 1898 г. до 25 юли 1934 г., с прекъсване през 1917 г. Негов наследник е в. \"Учителски другар\" (13 март 1894 г. –16 юли 1898 г.). Редактори на вестника са Т. Г. Влайков, Ив. Коларов, Е. Марковски, М. Герасков, Ст. Руневски, Д. Негенцов, Гр. Чешмеджиев, Д. Казасов и др. \r\n1928 г. \r\nЧета от 33-ма души начело с Петър Шанданов, изпратена от Задграничното представителство (ръководен орган на Вътрешната македонска революционна организация – ВМРО) в София, заминава за Юндола за борба с привържениците на Иван Михайлов, но е разбита. През първата половина на август е разбита и втората чета на протогеровистите, водена отново от Петър Шанданов при с. Обидим край Банско. \r\nПетър Димов Шанданов е роден на 4 юли 1895 г. в Охрид. Участник е във военния кръг “Звено”, свързва се с комунистите и като завеждащ Военния отдел на ІІ Въстаническа оперативна зона е сред организаторите на деветосептемврийския преврат през 1944 г. Умира през 1971 г. в София. \r\n1924 г. \r\nВ София излиза първия брой на вестник \"Оранжево знаме\". Той е продължител на в. \"Народовластие\", издаван в периода от 17 до 24 юли 1924 г. \r\nВестник \"Оранжево знаме\" е печатен орган на сдружените земеделци и е орган на левите сили в БЗНС след държавния преврат на 9 юни 1923 г. Главен редактор е Д. Н. Грънчаров. Последният брой на вестника излиза на 26 август 1924 г. Заместен е от в. \"Народно знаме\" (издаван в периода 26 септември 1924 г. – 19 февруари 1925 г.). \r\n1903 г. \r\nИзлиза последният брой на в. “Единство”. Първият брой на вестника е издаден на 3 април 1903 г. Заместен е от в. \"Работническа борба\", който е орган на Работническата социалдемократическа партия. Той е вестник на широките социалисти и на намиращия се под тяхно влияние Свободен общ работнически синдикален съюз. Излиза в София от 1903 г. до 1908 г. Негови редактори са д-р П. Джидров, Я. Сакъзов, Кр. Станчев и др. По-късно е заместен от в. \"Работническа България\" (1909–1911 г.). \r\n1885 г. \r\nПровежда се заседание на Българския таен централен революционен комитет (БТЦРК) в с. Дермендере (днес Първенец). В състава на Централния комитет (ЦК) влизат Захари Стоянов, отец Георги Тилев, Димитър Ризов, Коста Паница, Иван Андонов. Заседанието е ориентирано към обединение на Княжеството с Областта и отлагане на въпроса за освобождение на Македония. Вместо революция е възприета идеята за военна акция. \r\n1872 г. \r\nИздаването на в. \"Македония\" е прекратено окончателно заради статията на Петко Р. Славейков \"Двете власти и касти\". \r\nПетко Р. Славейков започва да издава в Цариград в. \"Македония\" на 3 декември 1866 г. В седми брой на вестника програмата на \"Македония\" е формулирана така: \"С издаванието на този вестник за народа желанието и намерението ни е само новини да известявами, но доколкото можем да ся мъчим, за да всейваме в народнийт дух начала нравствено-политически, да ся грижим да го предупазями от злонамерени внушения и гибелни за него чужди влияния и да гледами да образувами в него обществено мнение. При това още да защитавами правдините на народа си и да отговарями срещу клеветите и ухищренията на недоброжелателите му...\" В. \"Македония\" е спиран пет пъти от турската цензура. \r\n1870 г. \r\nВ Браила започва първото годишно отчетно събрание на Българското книжовно дружество (БКД). \r\nБългарското книжовно дружество е основано в края на септември 1869 г. в Браила (Румъния) от представители на българските общини във Влашко, Молдова и Южна Русия. То си поставя широки научни и патриотични цели, с които се стреми не само да подтиква развитието на научната мисъл на българската интелигенция, но и да оказва положително въздействие на националноосвободителната борба на българския народ. Инициативата за неговото създаване среща симпатиите на българската революционна емиграция в Румъния и особено на В. Левски, Л. Каравелов и Хр. Ботев. На първото Общо събрание е приет устав на БКД, който регламентира неговото организационно изграждане. За пръв председател на БКД е избран проф. М. Дринов. Дружеството издава свой печатен орган - \"Периодическо списание на Българското книжовно дружество\". По време на Априлското въстание (1876 г.) и Руско-турската освободителна война (1877-1878 г.) временно прекратява своята дейност. Непосредствено след Освобождението в Браила е свикано общо събрание на БКД, което взема решение за неговото преместване в София. Тук княжеското правителство отпуска на БКД ежегодна субсидия. През 1884 г. е приет нов устав на БКД, според който то фактически се превръща в академия. За осъществяване на научния му живот се създават три клона: историко-филологически, природо-медицински и държавно-научен. Членовете му са почетни, редовни и дописни. От 1898 г. негов председател е Ив. Евстратиев Гешов. През 1901-1911 г. дружеството издава \"Летопис на Българското книжовно дружество в София\", а от началото на 1902 г. започва да излиза и поредицата \"Българска библиотека\". През 1903 г. дружеството започва да издава \"Сборник за народни умотворения, наука и книжнина\", излизал до този момент като орган на Министерството на народното просвещение. От 1906 г. то открива нова поредица \"Български старини\". На 6 март 1911 г. дружеството се преименува в Българска академия на науките. \r\n1869 г. \r\nВ Букурещ започва да излиза вестникът на Добродетелната дружина - \"Отечество\". Редактор е Пандели Кисимов, а мотото на вестника е \"Работи и се надявай!\" \r\nПандели (Пантелей) Кисимов е роден в Търново през 1832 г. Той е български общественик, публицист и писател. Превежда от гръцки език и сътрудничи на “Цариградски вестник” (1953 г.), в. “България”, сп. “Български книжици”. Участва във въстанието на капитан Дядо Никола, през 1862 г. емигрира и 10 години живее в Букурещ и Болград. Той е един от основателите на БТЦК, привърженик е на дуализма. Сътрудничи на в. “Народност”, “Българска пчела” и “Дунавска зора”. От 1869 г. редактира в. “Отечество”, свързан с партията на “старите”. Връща се в Търново през 1872 г., пътува из страната, занимава се с рударство, пише дописки и статии, превежда от румънски език. След Освобождението работи като съдебен служител в Търново и София. Репресиран е по време на Стамболовия режим. Неговите идейни позиции, грешки и пристрастия са разкрити най-пълно в книгата “Исторически работи. Моите спомени” (ч. I-IV, 1897-1903 г.). \r\n1864 г. \r\nВ Цариград започва да излиза в. \"Турция\". Редактор на вестника, който има проправителствен характер, е Никола Генович. В уводна статия в първия брой издателите на вестника отбелязват: \"Ний ще подложим с голяма грижа (нашият вестник) да служи за мирът и много далеч да раздухвами огънят на несъгласието, ний ще съветувами секоги братството и съгласието помежду дечата на същият баща, султана!... И колкото повече ще съветувами от една страна идеите на общенародната наредба, толкова повече от друга ще блъсками революционернити и безнравствени идеи. Таквази е без никаква скришна мисъл нашата програма.\" \r\nНикола Генович е роден в Свищов. Той е цензор по печата в Цариград до 1878 г. След Освобождението става служител в Българското дипломатическо агентство в столицата на Османската империя (1879–1886 г.). \r\n1862 г. \r\nВъв Варна тържествено е осветена сградата на Българското централно училище с главен учител Сава Доброплодни. \r\nСава Илиев Доброплодни (1820-1894 г.) е роден в Сливен в семейството на учителите Илия и Трендафила Славови. Учи в Котел и завършва гръцкото училище в Куручешме, Цариград. Основател е на първото класно девическо училище в България през 1856 г. в Шумен. Учителства във Варна (1862-1864 г.), Тулча (1864-1869 г.), Силистра (1870-1872 г.), Кюстенджа (1872-1875 г.). От 14 септември 1878 г. до 1 февруари 1881 г. година е член-секретар и председател на Варненския окръжен съвет. След това отново е учител и окръжен училищен инспектор във Варна и Разград. \r\n1842 г. \r\nГеорги Раковски е изпратен от Букурещ в Браила. Малко по-късно гръцкият посланик в Букурещ Константин Ризос отбелязва в писмо до пълномощния министър в Цариград: \"Моля вземете необходимата грижа, за да не пострада нещастникът (Георги Македон)... Той е млад, образован и красноречив и разбира се ще Ви спечели симпатиите... Понеже изпращането на Македон в Гърция може да е неизгодно за гръцкото правителство, добре би било той да замине за известно време за някоя европейска страна. Баща му е състоятелен и има и други роднини, които биха могли да го издържат.\" \r\n811 г. \r\nВ нощта на 25 срещу 26 юли войската на хан Крум нанася пълен погром на византийската армия в сражението при Върбишкия проход. В сражението загива византийският император Никифор І Геник, заедно със своите военачалници. След сражението Крум заповядва да отрежат главата на Никифор I Геник, която няколко дни е държана на показ, набита на кол. След това, пак по негова заповед, черепът на императора е обкован със сребро. С него Крум пие наздравица в чест на своята победа. Победата при Върбишкия проход е един от най-големите върхове на българското военно изкуство през средните векове. България става достоен противник на могъщата Византийска империя. На тази дата са родени: \r\n1934 г. \r\nРоден е Георги Николов Кордов - български естраден изпълнител. Започва музикалната си кариера на 13 години с участие в Първия младежки световен фестивал в Прага през 1947 г. През 1956 г. завършва Консерваторията с две специалности - класическо пеене и диригентство. Три години по-късно прави дебюта си в Българската телевизия с хитовете си \"Приказка\", \"Искам да те помня все така\", \"Вечерна песен\". От 1962 г. е солист на естрадата на ансамбъла на Българската народна армия, а в периода 1972 – 1974 г. е неин ръководител. Близо 40 години Георги Кордов работи като музикален педагог и подготвя израстването на няколко поколения изпълнители. Умира на 16 януари 2006 г. \r\n1930 г. \r\nРоден е Атанас Славов - писател и поет. Завършва английска филология в Софийски университет “Св. Климент Охридски”. От 1961 г. до 1971 г. е преподавател по английска литература в Софийски университет “Св. Климент Охридски”. Защитава дисертация на тема “Функции на ритъма в художествената стихова реч” през 1965 г. В периода 1966-1976 г. работи в Института за изкуствознание при БАН. Атанас Славов е изпълнителен секретар на научния проект “Основни насоки на световната култура до 2000” към Научното обединение по изкуствознание при БАН (1975-1976 г.). Във връзка с този проект заминава за САЩ, където работи в Отдела за международни научни изследвания и обмен в Ню Йорк (1975-1976 г.). Работи на свободна практика и като диктор към радио “Свободна Европа” (1978 г.) и Би Би Си (Лондон) през 1978 г. Изследва проблемите на източноевропейските култури към центъра “Уудроу Уилсън” във Вашингтон през 1979 г. Инструктор е по български език в Държавния департамент във Вашингтон (1980-1983 г.) и в Центъра за езикови и научни изследвания в Мериленд (1983 г.). Радиосценарист, редактор и диктор е в радиостанция “Гласът на Америка” за периода 1980-1990 г. Пише стихове, научнофантастична проза, мемоари, съчинения по литературна теория, история и етнография, книги за деца, сценарии за анимационни, документални и пълнометражни филми, сценарии за радиопредавания, превежда от английски език. След като напуска България през 1976 г., започва да пише мемоари, на които дължи своята известност на Запад. Съпредседател е на Американската асоциация за развитие на славистичните изследвания, Американския ПЕН-клуб и на американския клон на ПЕН-клуба на писателите в изгнание. \r\n1910 г. \r\nРоден е Петър Иванов Стъпов - български писател. Завършва педагогическото училище в Шумен през 1930 г. Работи като учител в Търговище. В периода 1930-1942 г. развива активна читалищна дейност. Става финансов инспектор в София през 1942 г. и заема длъжността до 1944 г. От 1944 г. до 1945 г. е служител в Министерството на информацията. Петър Стъпов е драматург на Народния театър за селото (1951-1952 г.). От 1930 г. до 1941 г. в Търговище редактира изданията Угар”, “Обществена трибуна”, “Нови дни”, “Хоризонт”, “Напредък”, “Нова пчела”, “Подем”, “Провинциален журналист”. Сътрудничи на вестниците “Литературен глас”, “Литературен живот”, “Литературен критик”, “Заря”, “Жупел”, “Светлоструй”, на сп. “Изкуство и критика”, “Златорог” и др., както и на редица детски периодични издания. Стъпов е автор с многостранни творчески интереси - белетристика, хумор, публицистика. Най-значителните му изяви са в областта на историческата проза за възрастни и деца. Умира на 18 януари 1992 г. в София. \r\n1878 г. \r\nРоден е Стоян Стоянов Бъчваров - български драматичен артист, режисьор и основател на Варненския театър. В Народния театър - София постъпва през 1903 г. Работи и на други сцени (Русе, София, Варна). Неговата коронна роля е Лука (в \"На дъното\" от Горки). Играе с голям успех ролите: Телегин (във \"Вуйчо Ваньо\" от Чехов), Келемен (в \"Приказка за вълка\" от Молнар), Папа Брике (в \"Този, който получава плесници\" от Л. Андреев) и др. Бъчваров участва и в няколко игрални филма, сред които \"Българи от старо време\" (1945 г.), \"Бойка\" (1947 г.) и др. Умира на 6 януари 1949 г. в София. На тази дата умират: \r\n1904 г. \r\nУмира Харалан Василев Ангелов - български поет. Роден е на 10 февруари 1845 г. в Шумен. Първоначално получава образование в родния си град при Д. Войников и А. Гранитски. Занимава се с търговия, започва да се самообразова - изучава френски, руски, италиански език. Запознава се с много произведения от западноевропейската литература и руската класика. Работи като учител и читалищен деец. През 1870-1873 г. е в с. Жеравна, където основава читалище \"Единство\" и развива широка просветна и обществена дейност. Там пише първите си стихове, обнародвани в сп. \"Читалище\". След Освобождението заема административни длъжности в Шумен, Разград, Лом, Стара Загора и др. Депутат е в Учредителното събрание и няколко пъти е избиран за народен представител в Обикновено народно събрание. Харалан Ангелов е кмет на Варна от май 1885 г. до март 1888 г. /с изключение на времето от 12 януари до 26 февруари 1888 г/. През 1881 г. е редактор във в. \"Работник\". През 1934 г. излиза книгата му \"Стихотворения\". \r\n1902 г. \r\nУмира Никола Димов Козлев - български възрожденски книжовен и просветен деец. Един от родоначалниците и създателите на българската национална поема. Роден е през 1824 г. в Лясковец и през 1845 г. учи в Елена при Иван Момчилов. Продължава обучението си в Пазарджик и Свищов. През 1848 г. слуша лекции в Кишиневската семинария. В периода 1852-1856 г. е учител в Лясковец. Поради участието си във въстанието на Капитан Дядо Никола е принуден да избяга в Бесарабия, където създава двете си поеми “Черен арап и хайдут Сидер” и “Бивол Голе и мечка стръвница” (1866 г.). Завръща се в България, участва в създаването на Вътрешната революционна организация (ВРО), среща се с Васил Левски. Принуден е отново да избяга в Румъния. След Освобождението е учител в Лясковец, Стражица и Плаково. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.25", "title": "Денят 25 юли в българската история"}
{"url": "http://www.focus-news.net/news/2018/07/25/2549270/anadolu-agency-zaginalite-v-pozharite-obhvanali-gartsiya-dostignaha-76-raneni-sa-164.html", "text": "Загиналите в пожарите, обхванали Гърция достигнаха 76, ранени са 164, предава  Anadolu Agency . \r\nБроят на загиналите се увеличи с двама души, след като двама възрастни хора бяха открити изгорели в тяхната къща в Мати, според информация от противопожарната служба. \r\nГоворителят й Ставрула Мариле заяви, че от пожарите са ранени 164 души, включително 23 деца. Повече от 100 души се водят изчезнали, което увеличава страховете, че броят на загиналите може да достигне 100 души. Хиляда къщи и стотици леки автомобили са изгорели при пожара в Мати. \r\nПо данни на противопожарната служба на Гърция в страната са бушували 47 пожара, като 15 от тях са били около Атина. Някои от тях все още не са овладяни.  Юлиян Марков", "date": "2018.07.25", "title": "Anadolu Agency: Загиналите в пожарите, обхванали Гърция достигнаха 76, ранени са 164"}
{"url": "http://www.focus-news.net/news/2018/07/25/2549285/api-zapochva-remontat-na-mosta-kray-selo-kravoder-pri-km-129-na-pat--1-montana-vratsa-trafikat-shte-se-prenasochva-po-obhodni-marshruti.html", "text": "От днес започват ремонтни-възстановителните дейности на моста край село Краводер при км 129+355 на път I-1 (E-79) Монтана - Враца. Това съобщиха от пресцентъра на  Агенция „Пътна инфраструктура“ . Инвестицията е за около 690 хил. лв. без ДДС. Срокът за изпълнение е 90 дни. Предвижда се подновяването на пътното съоръжение над река Ботуня да бъде завършено през септември тази година. По време на строително-монтажните работи трафикът ще се осъществява по обходни маршрути. Необходимо е шофьорите да се движат с повишено внимание и съобразена скорост, спазвайки пътната сигнализация. В посока Видин  леките и лекотоварните превозни средства до 10 тона се пренасочват от път I-1 Враца – Монтана след разклона за Бели извор по обходен маршрут по път III-162 в посока Вършец до кръстовището с път III-1621 през село Сумер до включването по път I-1. \r\nТоварните автомобили над 10 тона в посока Видин се насочват от I-1 по обходен маршрут по път III-101 Враца – Криводол и по път II-13 Криводол – Липен – Стубел – Крапчене до включването отново по път I-1. В посока София  всички превозни средства ще преминават по обходен маршрут по път III-1302 Краводер – Пудрия – Големо Бабино – Криводол, по улична мрежа през град Криводол и по път III-101 Криводол – Враца до включване по път I-1. \r\nРемонтните дейности включват изграждане на ново пътно платно и плоча, хидроизолация и асфалтова настилка. Ще бъдат подменени ограничителните системи, тротоарните блокове и ще се подобри отводняването в участъка от км 129+220 до км 129+458 на път I-1, с обща дължина 238 м. С ремонта на съоръжението ще се повиши безопасността и удобството при пътуване.  \r\nСъоръжението над река Ботуня е построено преди повече от 35 години - през 1981 г., и досега не е основно ремонтирано. През февруари миналата година беше констатирана повреда на целостта на пътната плоча на моста и необходимост от предприемането на ремонтно-възстановителни работи. Незабавно бяха предприети мерки за възстановяване на компрометираните зони в пътната плоча и асфалтовата настилка. \r\nСтроително-монтажните дейности ще бъдат изпълнени от „ПЪТИНЖЕНЕРИНГ-М“ АД. Договорът им е на стойност 678 767.09 лв. с ДДС. Строителният надзор ще бъде осъществен от „Интерконсулт“ ЕООД. Техният договор е за 11 040 лв. с ДДС.", "date": "2018.07.25", "title": "АПИ: Започва ремонтът на моста край село Краводер при км 129 на път I-1 Монтана - Враца, трафикът ще се пренасочва по обходни маршрути"}
{"url": "http://www.focus-news.net/news/2018/07/25/2549286/pravoslavnata-tsarkva-proslavya-uspenieto-na-sv-anna.html", "text": "На 25 юли всяка година Православната църква прославя Успението на св. Анна, майката на Пресвета Богородица. По този повод във всички епархии на Българската православна църква се отслужва празнична света Литургия. \r\nСв. Анна се смята за покровителка на бременността, раждането и майчинството. Според поверието, за да раждат леко невестите и да бъдат здрави новородените на този ден не се работи. \r\nДнес имен ден имат хората, носещи името Анна, Ана, Ани, Аника, Аница, Анче, Анушка, Анита, Анелия, Анета, Анабел, Вилиана, Янa, Eнчo.  \r\n25 юли е вторият ден през годината, посветен на света Анна. На 9 декември се отбелязва Зачатие на св. Анна.", "date": "2018.07.25", "title": "Православната църква прославя Успението на св. Анна"}
{"url": "http://www.focus-news.net/news/2018/07/25/2549287/vidin-zapochva-vazstanovyavaneto-na-svlachishteto-pri-km-10-na-patya-ii-14-vidin-kula-vrashka-chuka.html", "text": "От днес започва укрепването на свлачището при км 10 на път II-14 Видин - Кула - Връшка чука. Инвестицията е за над 2.5 млн. лева. На събитието ще присъства инж. Татяна Чичоварова, началник отдел в дирекция „Поддържане на пътната инфраструктура“ в Агенция „Пътна инфраструктура“. Това съобщиха от пресцентъра на  АПИ . \r\nИзпълнител на строително-монтажните работи е „ИСА 2000“ ЕООД, техният договор е на стойност 2 534 036 лв. с ДДС. Строителният надзор ще се осъществява от „Пътинвест-инженеринг“ АД. Договорът им е за - 39 384 лв. с ДДС. Авторският надзор ще бъде извършен от „РУТЕКС“ ООД, като стойността на Договора е 18 900 лв. с ДДС. \r\nПроектът „Превенция и противодействие по свлачищните процеси по републиканската пътна мрежа – Фаза 1“ се финансира от Приоритетна ос 4 на Оперативна програма „Околна среда 2014-2020 г.“. \r\nСимволичната първа копка ще бъде направена в 12.00 часа днес при компрометирания участък от път II-14 след село Бела Рада в посока село Войница.", "date": "2018.07.25", "title": "Видин: Започва възстановяването на свлачището при км 10 на пътя II-14 Видин - Кула - Връшка чука"}
{"url": "http://www.focus-news.net/news/2018/07/25/2549288/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на  Дружеството . \r\nВъв връзка с изпълнение на инвестиционен проект за реконструкция на уличен водопровод на ул. „Филип Кутев“ кв. „Хладилника“, се налага спиране на водоподаването от 09.30 до 21.30 часа на клиентите на „Софийска вода”, живеещи в района на: ул. „Сребърна“ от ул. „Филип Кутев“ до ул.“ Шаварски път“, бул. „Симеоновско шосе“ №9 и №11. Карето между бул. „Симеоновско шосе“, ул. „Чавдар Мутафов“, ул. „Могилата“, ул. „Йордан Стубел“, ул. „Иван Пейчев“, ул. „Трифон Кунев“, ул. „Асен Разцветников“, бул. „Симеоновско шосе“, ул. „Проф. Георги Златарски“ от бул. „Симеоновско шосе“ до №40. С повишена мътност ще бъдат жк. „Дианабад“, жк. „Студентски град“ - района между бул. „Симеоновско шосе“, бул. „Д-р Г. М. Димитров“, бул. „Свети Св. Климент Охридски“, ул. „8-ми декември“, ул. „Росарио“, ул. „Бак“, ул. „Проф. Арх. Петър А.Ташев“, ул. „Проф. Христо Вакарелски“, ул.“Проф. Георги Златарски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: жк. „Студентски град“ ул. „Росарио“ ъгъла с ул. „8-ми декември“; ул. „Проф. Георги Златарски“ №2А. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с ремонт на хидрофорна уредба до бл. 213, жк. „Младост“ 2 , се налага спиране на водоподаването от 10.00 до 19.00 часа на клиентите на „Софийска вода”, живеещи в района на: \r\nвисока зона на бл.213, бл. 214, бл. 215. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 215. \r\nВъв връзка с монтаж на пожарен хидрант и спирателен кран на ул. „Ангел войвода“, жк. „Хаджи Димитър“, се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Ангел войвода“ от ул. „Васил Кънчев“ до бул. „Владимир Вазов“; ул. „Професор Иван Шишманов“ от ул. „Лясковец“ до ул. „Ангел войвода“; ул. „Гинци“ от ул. „Лясковец“ до ул. „Брезник“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ангел войвода“ пред 95 СОУ. \r\nВъв връзка с подмяна на сградно водопроводно отклонение на ул. „Дъбова гора“, местност „Гърдова глава“, се налага спиране на водоподаването от 10.00  до 17.00 часа на клиентите на „Софийска вода”, живеещи в района на: ул. „Дъбова гора“, ул. „Найден Николов“, ул. „Острица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дъбова гора“ ъгъла с ул. „Александър Пушкин“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.25", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/07/25/2549289/varna-dvizhenieto-se-prenasochva-v-izprevarvashtata-lenta-po-avtomagistrala-hemus-v-rayona-na-povelyanovo-v-posoka-varna-poradi-patnotransportno-proizshestvie.html", "text": "Временно се ограничава движението в активната и аварийната лента при км 409 на автомагистрала „Хемус“, в района на Повеляново в посока Варна, поради пътнотранспортно произшествие. Това съобщиха от пресцентъра на  Агенция „Пътна инфраструктура“ . \r\nДвижението се пренасочва в изпреварващата лента и се регулира от Пътна полиция. Шофьорите да се движат с повишено внимание и съобразена скорост.", "date": "2018.07.25", "title": "Варна: Движението се пренасочва в изпреварващата лента по автомагистрала „Хемус“, в района на Повеляново в посока Варна, поради пътнотранспортно произшествие"}
{"url": "http://www.focus-news.net/news/2018/07/25/2549278/deputatite-shte-izslushat-sotsialniya-ministar-biser-petkov-za-zakonodatelnite-promeni-za-horata-s-uvrezhdaniya.html", "text": "Министърът на труда и социалната политика Бисер Петков ще бъде изслушан в парламента. Това се посочва в  проектопрограмата за работа на Народното събрание . Изслушването е по предложение на ГЕРБ. Министърът ще информира депутатите за подготовката на законодателните промени за гарантиране на правата на хората с увреждания. Промените се изготвят от работна група в министерството.  \r\nНародните представители ще гласуват на първо четене промени в Закона за пътищата, свързани с въвеждането на тол системата и електронните винетки. Превозните средства над 3,5 тона ще използват тол системата, а леките автомобили - електронната винетка. Промените въвеждат смесената система за таксуване на база на изминато разстояние и на база време. Предвидено е АПИ да сключва договори с търговци, които желаят да събират таксите за използване на платената пътна мрежа. В пътната агенция ще бъде създадено Национално тол управление. \r\nКомисията по правни въпроси ще обсъди Годишните доклади за дейността на ВСС за 2016 г. и 2017 г. Временната комисия, която разглежда сигналите на Николай Колев - Босия, ще проведе второто си заседание.", "date": "2018.07.25", "title": "Депутатите ще изслушат социалния министър Бисер Петков за законодателните промени за хората с увреждания"}
{"url": "http://www.focus-news.net/news/2018/07/25/2549291/pregled-na-osnovnite-temi-v-dobrudzhanskiya-pechat.html", "text": "„ДФ „Земеделие“ организира „Дни на отворените врати“ във Варна и Добрич“, съобщава вестник  „Нова добруджанска трибуна“ . Срещата в добруджанския град е на 26 юли. Временният офис ще бъде отворен в сградата на Областната дирекция на Държавен фонд (ДФ) „Земеделие“ по бул. „Добруджа“ от 10.00 до 14.00 часа. „Кола с румънци падна край Болата“, съобщава изданието. Лек автомобил е паднал в блатото точно преди плажа. За това е съобщил кметът на село Българево Георги Георгиев. Инцидентът е станал в неделя към обяд. Наложило се е полиция да контролира паркирането в района, за да бъде изваден автомобилът. Жителите на осем села са излезли на протест заради лошо състояние на пътя, съобщава всекидневникът. Пътят Добрич - Лясково не е ремонтиран близо 40 години. В протеста са се включили жители на селата Козлодуйци, Лясково, Житница, Тянево, Камен, Черна, Пчелник и Крагулево. Даден е срок един месец за отговор на исканията.  \r\n„Ограда от четири реда бодлива тел ще има по границата ни“, съобщава на първа страница вестник  „Добруджанска трибуна“ . Съоръжението ще бъде изградено до 10 дни и е част от предприетите мерки за предпазване от разпространение на болестта африканска чума по свинете. Оградата ще бъде изградена от горските предприятия. Между 200 000 лв. и 300 000 лв. ще струва това съоръжение. Огнищата на болестта в Румъния са над 400, а заразата е стигнала границата. Препоръчва се в коридорите на транспортните средства, движещи се от Кардам и Дуранкулак в близките села в дворовете да няма свине. „Расте интересът на фирмите към „Селското стопанство и всичко за него“, съобщава всекидневникът. От 28 до 31 август в Добрич за 26-ти път ще се проведе специализираното изложение „Селското стопанство и всичко за него“. Мястото отново е Спортен комплекс „Простор“. Откриването ще се състои в първия ден от 10,00 часа. В същия ден вечерта ще бъдат раздадени традиционните награди на „Добрички панаир“. В рубриката „Новини“ – „Продължава фестивалът „Фолклор без граници“. Градът е домакин за 17-ти път на този културен форум. Днес е последният му ден, в който ще се изявят състави от Грузия и Боливия. Вчера са се представили състави от Малайзия и Коста Рика. Фестивалът се провежда под патронажа на кмета на Добрич Йордан Йорданов.", "date": "2018.07.25", "title": "Преглед на основните теми в добруджанския печат"}
{"url": "http://www.focus-news.net/news/2018/07/25/2549293/veliko-tarnovo-dvizhenieto-se-izvarshva-v-edna-lenta-po-pat--5-veliko-tarnovo-polski-trambesh-v-rayona-na-radanovo-poradi-patnotransportno-proizshestvie.html", "text": "Движението се извършва в една лента по път I-5 Велико Търново - Полски Тръмбеш в района на Раданово поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от Пътна полиция. Шофьорите да се движат с повишено внимание и съобразена скорост.", "date": "2018.07.25", "title": "Велико Търново: Движението се извършва в една лента по път I-5 Велико Търново - Полски Тръмбеш в района на Раданово поради пътнотранспортно произшествие"}
{"url": "http://www.focus-news.net/news/2018/07/25/2549295/varna-okrazhniyat-sad-shte-zasedava-po-deloto-za-smartta-na-13-godishno-momiche-v-hotel-v-zlatni-pyasatsi.html", "text": "Окръжният съд ще проведе разпоредително заседание днес по делото за смъртта на 13-годишната Сара Ернст при инцидент в хотел в курорта Златни пясъци. Това съобщиха от  Варненския окръжен съд . Делото ще бъде разгледано при закрити врата. В разпоредителното заседание не се обсъждат нарушения, свързани с допускането, събирането, проверката и оценката на доказателствата и доказателствените средства. Съдията-докладчик еднолично в закрито заседание отменя определението за насрочване на делото и прекратява съдебното производство, ако прокурорът не внесе обвинителен акт в определения срок или не е отстранил очевидните фактически грешки. Разследването по случая продължи близо 7 години. Злополучният инцидент стана на 11 юли 2011 г. в курорта Златни пясъци. Около 11.30 часа охранителят на хотела забелязал руска туристка, която се опитвала да привлече вниманието на спасителя и на други туристи да окажат помощ на дете, което лежало на дъното на басейна. Спасителят скочил във водата и направил опит да извади момичето. Той не успял, тъй като тялото било засмукано от подовия сифон на дъното на басейна. Едва след като помпите били изключени, момичето било отделено от сифона. Около 22.30 часа същия ден пострадалата починала в болница. Като причина за фаталния изход съдебно-медицинската експертиза посочила удавяне от вдишване на течност в дихателните пътища и последвалата остра дихателна недостатъчност, оток на мозъка с потискане на жизнено важни центрове и спиране на сърдечната дейност. Пострадалото момиченце е било на почивка с баща си в Златни пясъци. Обвинителният акт беше внесен във Варненски окръжен съд на 15 май тази година. Първото заседание по делото беше насрочено за 21 юни, най-краткият възможен срок, но беше отложено за 25 юли, поради служебен ангажимент на един от адвокатите по делото. Обвинени са 4 мъже, че са причинили смъртта на 13-годишното момиче поради незнание или немарливо изпълнение на занятие или на друга правно регламентирана дейност, представляваща източник на повишена опасност. Според Наказателния кодекс максималното наказание, което може да получат е 6 години „лишаване от свобода“. Единият от подсъдимите е ръководител на отдел на упълномощен представител на дружеството изпълнител на комплексното строителство в частта „Басейни“ на хотела. Другият е предаден на съд за независимо съпричиняване смъртта на Сара Ернст, в качеството му на представител на строителния надзор. Третият подсъдим е проектантът в част „Технологична“, за когото производството ще се гледа задочно, тъй като издирването му до момента е неуспешно. Четвъртият предаден на съд е спасителят на басейна. Всички подсъдими са с чисто съдебно минало.", "date": "2018.07.25", "title": "Варна: Окръжният съд ще заседава по делото за смъртта на 13-годишно момиче в хотел в Златни пясъци"}
{"url": "http://www.focus-news.net/news/2018/07/25/2549292/rakovodstvoto-na-pp-abv-shte-dade-preskonferentsiya-v-tsentralata-na-partiyata.html", "text": "Ръководството на ПП АБВ ще даде пресконференция. Събитието ще се проведе от 12.00 часа в централата на партията на ул. „Врабча“ 23. Това съобщиха от пресцентъра на  ПП АБВ . На събитието ще бъдат обсъдени следните теми: как кметът на Брезово, под давлението на БСП, се задържа на власт, въпреки влязла в сила присъда; сигнали от ПП АБВ до прокуратурата заради властови злоупотреби в Девня и Търговище; последствията от Закона за лова и опазване на дивеча; позиция на ПП АБВ по темата за защита при бедствия. В пресконференцията ще вземат участие председателят на ПП АБВ Румен Петков, зам.-председателят на партията Любомира Ганчева, доц. Христо Михайлов - зам.-председател на ПП АБВ, както и Пламена Заячка - председател на АБВ – Младежи в София.", "date": "2018.07.25", "title": "Ръководството на ПП АБВ ще даде пресконференция в централата на партията"}
{"url": "http://www.focus-news.net/news/2018/07/25/2549296/denyat-25-yuli-v-svetovnata-istoriya.html", "text": "През 1139 г. Афонсо I Енрикеш побеждава маврите в битката при Урик и се обявява за крал на Португалия. Тази година се приема за родоначална на Португалската държава. Афонсо I Енрикеш, наречен още Завоевателя, е националният герой на страната.  \r\nПрез 1261 г. император Михаил VІІІ Палеолог (1259-1282 г.) завладява Константинопол и ликвидира Латинската империя, с което е възстановена Византия. Той сваля от престола и ослепява малолетния никейски император Йоан ІV Ласкарис, брат на българската царица Мария, което предопределя враждебните отношения с българите. \r\n2016 г. \r\nКола-бомба убива 21 души и ранява над 32 на входа на Ал Калис, североизточно от Багдад. \r\n2016 г. \r\n39 души загиват, включително 16 деца, в пожар в жилищен комплекс в Мангиди, Мадагаскар. \r\n2014 г. \r\nДържавният секретар на САЩ Джон Кери отправя послание до Хамас за прекратяване на огъня по примера на египетското предложение за прекратяване на конфликта в Ивицата Газа. Загиналите от началото на конфликта са 635 палестинци и 31 израелци. Американските власти налагат 24-часова забрана за извършване на полети до Израел на американските авиокомпании, след като палестинска ракета пада в близост до международното летище „Бен Гурион“. \r\n2013 г. \r\nВ Того се провеждат парламентарни избори. \r\n1995 г. \r\nБосненският сръбски лидер Радован Караджич и неговият военен шеф Ратко Младич са обвинени в геноцид, военни престъпления и престъпления срещу човечеството от трибунала на ООН. \r\nРадован Караджич е роден на 19 юни 1945 г. в Петнийца, село близо до Шавник в планините на Черна гора. Премества се в Сараево през 1960 г. и завършва медицина в местния университет, със специалност психиатрия. Профилиран е в лекуването на паранои. Работи като психиатър на футболен отбор. През 1974 г. специализира една година медицина в Колумбийския университет в Ню Йорк. Той е бивш президент на босненските сърби. Радован Караджич е обвинен във всичките четири категории престъпления, преследвани от Хагския Трибунал - геноцид, военни престъпления, престъпления срещу човечеството и тежки нарушения на Женевските конвенции от 1949 г. \r\n1982 г. \r\nЛидерът на Организацията за освобождение на Палестина Ясер Арафат подписва документ, който приема решението на ООН за правото на съществуване на Израел. Държавата Израел е разположена на брега на Средиземно море. Територията й е определена от резолюция на ООН от 1947 г. - 14.1 хиляди кв. км, а заедно с присъединените територии през арабско-израелските войни територията й е 21.9 хиляди кв. км. \r\nНезависимостта на Израел е провъзгласена на 14 май 1948 г. по решение на ООН. Територията на Палестина е разделена на еврейска и арабска държава. През 1948 г. и 1949 г. се води арабско-израелска война. През юни 1967 г. започва нова арабско-израелска война, в която Израел окупира територии от Египет, Сирия, Йордания и източната част на Йерусалим. През 1979 г. е подписано съглашение за мир между Египет и Израел и на Египет е върнат Синайският полуостров. През 1993 г. се подписва мирно съглашение с Организацията за освобождение на Палестина за автономия, през 1994 г. - съглашение за Газа и Йерихон, а през 2000 г. се водят преговори със Сирия за връщане на Голанските възвишения. \r\n1980 г. \r\nУмира руският актьор, певец и композитор Владимир Висоцки (1938 - 1980). Роден е на 25 януари 1938 г. в Москва. Завършва театралната студия \"Вл. Немирович-Данченко\". Работи в театър \"Пушкин\" (1960 - 1963), \"Театър на миниатюрата\" (1963 - 1964) и в театър \"Таганка\" (1964 - 1980). Снима се в киното (\"Мястото на срещата не се променя\", 1979). Изиграл е повече от 20 роли в театъра, 30 роли в киното и осем - в радиоспектакли. \r\nВисоцки пише активно стихове (повече от 800), които изпълнява в съпровод на китара. Владимир Висоцки има издадени 10 албума в Русия (3 в \"Балкантон\"), а през 1987 г. започват да излизат неговите неиздавани записи (до момента 12 албума). Негова съпруга е френската актриса от руски произход Марина Влади. \r\n1978 г. \r\nВ Ланкшир, Англия, е родено първото в света бебе в епруветка. Нейното име е Луиз Джой Браун. \r\n1973 г. \r\nИзстреляна е мисията “Марс 5”, която достига Марс през февруари 1974 г. и предоставила изображения от 22 орбитални обиколки. \r\n1946 г. \r\nНа атола Бикини САЩ извършват първия в света подводен ядрен опит. \r\n1943 г. \r\nИталианският диктатор Бенито Мусолини е принуден да подаде оставка. Крал Виктор Емануел назначава маршал Бадолио за министър-председател на страната. \r\nБенито Мусолини е роден на 29 юли 1883 г. На 18 години той става учител. Емигрира в Швейцария, където учи френски език и се занимава със социалистическа дейност. Изгонен е за революционна пропаганда. В Италия основава органа “Класова борба”, в който се обявява против завоевателната политика спрямо Триполитания. През 1912 г. става директор на италианския социалистически в. “Аванти”. Избухването на Първата световна война го отдалечава от официалния социализъм. Основава в. “Пополо д’Италия”, в който се обявява за намеса във войната на страната на Съглашението. Когато Италия се намесва, Мусолини се бие на фронта, ранен е и е уволнен от служба. През 1919 г. основава сдружението на фашите (fasci), което си поставя за цел да се бори отначало за задоволяване на италианските национални амбиции, а после - да противодейства със сила на напредъка на болшевизма, който по това време застрашава да парализира националния живот в Италия. След 2-години борба свиква на конгрес в Неапол своите привърженици “черноризци” и потегля с тях срещу Рим (октомври 1922 г.), където завзема властта без съпротива. Управлението на Мусолини е под форма на диктатура. Той е министър-председател от 1922 г. до 1943 г. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на езерото Комо. Осъден е от импровизиран съд, с председател партизанския командир Валтер (по-късно генерален секретар на Италианската компартия Луиджи Лонго) на разстрел. Трупът му е окачен с главата надолу на една бензиностанция на Пиаца Лорето, Милано. \r\n1935 г. \r\nВ Москва започва VII конгрес на Коминтерна. Приет е нов курс на борба срещу фашизма. Заложена е идеята за използване на т. нар. демократични и прогресивни сили от страна на комунистическите партии. Взема се решение за създаване на тракийска, македонска, добруджанска нация. За генерален секретар на Коминтерна е избран Георги Димитров. \r\nГеорги Димитров е роден на 18 юни 1882 г в с. Ковачевци, Радомирско. Той е български политик и държавник, деец на международното комунистическо движение. Член е на Българската работническа социалдемократическа партия (БРСДП) от 1902 г. През 1913 г. е избран за народен представител, а на следващата година – за съветник в столичната община. До 1923 г. е ръководител на Общия работнически синдикален съюз. В годините между 1919 г. и 1920 г. застава начело на транспортната и на общата политическа стачка. Заедно с Вълко Червенков ръководи Септемврийските бунтове от 1923 г. През 1929-1933 г. е ръководител на Западноевропейското бюро на Коминтерна. На 9 март 1933 г. заедно с Б. Попов и В. Танев е арестуван и обвинен в подпалването на Райхстага в Берлин. Прочува се с държанието си на Лайпцигския процес, след който получава съветско гражданство и заминава за Москва. От 1935 г. до 1943 г. е генерален секретар на Коминтерна. Той е 32-ият министър-председател на България (23 ноември 1946 г. – 02 юли 1949 г.). Умира на 2 юли 1949 г. Мумията му е поставена в мавзолей в гр. София, сринат до основи през септември 1999 г. \r\n1928 г. \r\nЗавършва Седмият редовен конгрес на Вътрешната македонска революционна организация (ВМРО), който се провежда от 21 до 25 юли в с. Крупник (днес Тодорова почивка), Горничевска околия, под председателството на Ив. Караджов. В конгреса участват 18 делегати представляващи: Скопски (8 делегати), Сярски (1 делегат), Струмишки (4 делегати) и Пиринска Македония (5 делегати). Отсъстват Солунски (7 делегати) и Битолски (6 делегати) окръзи. Задграничното представителство го обявява за неуставен. Избран е Централен комитет (ЦК) в следния състав: Иван Михайлов, Страхил Развигоров и Иван Караджов. За членове на новото Задгранично представителство са назначени Й. Гюрков и М. Монев. \r\n1924 г. \r\nГърция обявява решението си да депортират 50 000 арменци, живеещи в страната. \r\n1916 г. \r\nВ САЩ за първи път в света е използван противогаз при спасяването на 32 души, затрупани след експлозия в мина, близо до езерото Ери в щата Пенсилвания. Противогазът е патентован от Гарет Морган (1877-1963 г.) на 13 октомври 1914 г. \r\n1909 г. \r\nФранцузинът Луи Блерио първи пресича Ламанша по въздух с моноплана си от Кале до Дувър. Полетът му трае 37 минути. Френският инженер Луи Блерио е роден на 1 юли 1872 г. Той е един от пионерите на авиацията, конструктор на самолети и пилот. Отначало започва да конструира летателни апарати с махащи крила (1900). По-късно строи безмоторни и моторни самолети. През 1908 г. извършва непрекъснат полет от 14 км. През 1909 г. прелита пролива Ламанш, широк 42 км., което е първото прелитане над море. \r\n1878 г. \r\nОт Норвегия тръгва експедицията на Адолф Норденшелд, която успява да премине през Северния морски път и прави първата обиколка на азиатския континент. \r\n1826 г. \r\nВ Русия са изпълнени смъртните присъди срещу декабристите. \r\n1772 г. \r\nБеларус е присъединена към Русия. \r\n1261 г. \r\nИмператор Михаил VІІІ Палеолог (1259-1282 г.) завладява Константинопол и ликвидира Латинската империя, с което е възстановена Византия. Той сваля от престола и ослепява малолетния никейски император Йоан ІV Ласкарис, брат на българската царица Мария, което предопределя враждебните отношения с българите. \r\nМихаил VІІІ Палеолог е роден през 1224 г. Той е византийски император от 1261 г. до 1282 г. Родоначалник е на последната византийска императорска династия на Палеолозите. Пълководец е при никейските императори Йоан Ватаци и Теодор II Ласкарис. С помощта на аристокрацията става регент на малолетния император Йоан IV Ласкарис, дадена му е титлата “деспот”, а от 1259 г. е съимператор. Спечелва две важни военни битки над епирския деспот Михаил II и над княза на Ахая (1259 г.). Освобождава византийската столица от латинците. На 15 август 1261 г. тържествено влиза в Константинопол. Коронясан е в църквата “Св. София”, с което възстановява Византийската империя. Търси сближаване с България (омъжва племенницата си Мария за българския цар Константин Асен). Чрез ловки дипломатически ходове спечелва татарския хан Ногай за съюзник срещу България. Малко преди смъртта си (11 декември 1282 г.) написва автобиография. \r\n1139 г. \r\nАфонсо I Енрикеш побеждава маврите в битката при Урик и се обявява за крал на Португалия. Тази година се приема за родоначална на Португалската държава. Афонсо I Енрикеш, наречен още Завоевателя, е националният герой на страната. На тази дата са родени: \r\n1967 г. \r\nРоден е Мат ле Бланк - американски актьор. Първата му роля е през 1988 г. в \"TV 101\". Мат ле Бланк става известен с участието си в сериала “Приятели”. Номиниран е за \"Еми\" и за \"Златен глобус\" през 2003 г. като най-добър актьор в същия сериал. \r\n1929 г. \r\nРоден е Василий Макарович Шукшин - руски писател, кинорежисьор и актьор. Завършва Режисьорския факултет на ВГИК през 1960 г. Започва да печата произведенията си от 1959 г. През 1963 г. публикува сборника с разкази “Селяни”. По негов сценарий е сниман филмът “Живее такъв момък” (1964 г.). Снима се във филмите: “Двамата Фьодоровци”, “Искам думата” (1967 г.), “Те се сражаваха за родината” (1975 г.) и др. Василий Макарович Шукшин умира на 2 октомври 1974 г. Погребан е в Москва. \r\n1905 г. \r\nРоден е Елиас Канети - австрийски писател. Роден е в България. Завършва естествени науки във Виена, защитава докторат по философия. През 1938 г. емигрира в Лондон през Париж. Завещава личната си библиотека (15 000 тома) и личния си архив с непубликувани лекции, ръкописи и писма на Централната библиотека в Цюрих. Автор е на гротескно-сатиричния роман “Заслепението” (1935 г.), на комедиите “Сватба” (1932 г.) и “Комедия на суетата” (1934 г.), на пиесата “Обречените” (1956 г.) и на сатиричното либрето “Маймунска опера” (1950 г.), на есеистичната книга “Масите и властта” (1960 г.; т. II излиза през 1973 г.), “Гласовете на Маракеш” (1967 г.), на есета върху кореспонденцията на Ф. Кафка “Другият процес” (1969 г.), книга със статии и разговори “Раздвоеното бъдеще” (1972 г.), на есеистичната книга “Власт и оцеляване” (1972 г.), на книга с характеристични скици “Подслушвачът” (1974 г.), есето “Професията на писателя” (1976 г.), биографичните книги “Спасеният език” (1977 г.) и “Факел в ухото” (1980 г.). Носител на литературните награда “Г. Бюхнер” (1972 г.), “Н. Закс” (1975 г.), “Г. Келер” (1977 г.). Получава и Нобелова награда за литература през 1981 г. Елиас Канети умира на 14 август 1994 г. в Цюрих, Швейцария. \r\n1016 г. \r\nРоден е Казимир I Възстановител - полски княз (от 1038 г. или 1039 г.) от династията Пясти. Управлява в периода на упадък на централната власт и по време на широко антифеодално селско движение, като разчита на помощта на германския император Хенрих III. Води политика на обединение на полските земи. С подкрепата на Киевска Русия, с която сключва съюз (около 1039 г.), успява да си върне Мазовия през 1047 г. и Силезия през 1054 г. Укрепва независимостта на Полската църква от висшето германско духовенство. Казимир I Възстановител умира на 28 ноември 1058 г. На тази дата умират: \r\n1794 г. \r\nУмира Андре Мари Шение - френски поет и публицист. През 1781 г. завършва Наварския колеж в Париж. Още в ранна възраст е поклонник на класическата древност. Превежда Анакреон и Сафо. Цялото му творчество остава под влияние на античните гръцки образци в лириката. Поезията му е публикувана посмъртно: “Оди” и “Ямби” (1819 г.). Посреща възторжено революцията от 1789 г., но не приема якобинския терор. В създадения от него в. “Журнал дьо Пари” напада остро Робеспиер и Коло д’Ербоа, а по-късно оправдава убийството на Марат. Андре Мари Шение е арестуван през март 1794 г. по заповед на Робеспиер и е гилотиниран на 24 юли същата година. \r\n1564 г. \r\nУмира Фердинанд I Хабсбургски - пръв крал (от 1526 г.) на Бохемия и Унгария от династията на Хабсбургите. Той е роден на 10 март 1503 г. в Алкала де Енарес, Испания. През 1556 г. става император на Свещената римска империя. Утвърждава се като крал само в част от Унгарското кралство след продължителна борба с трансилванския войвода Я. Запойяи и войските на Османската империя, достигнали до стените на Виена през 1529 г. Провежда редица административни реформи, насочени към усилване на централната власт. Става император след отричането на Карл V през 1556 г. и е коронован през 1558 г. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.25", "title": "Денят 25 юли в световната история"}
{"url": "http://www.focus-news.net/news/2018/07/25/2549297/blagoevgrad-vazmozhni-sa-narusheniya-vav-vodopodavaneto-po-ulitsa-maritsa-zaradi-remontni-deynosti.html", "text": "Възможни са нарушения във водоподаването по улица „Марица“ днес. Това съобщиха от пресцентъра на  Община Благоевград . Възможно е да бъде нарушено водоподаването за времето от 09.00 до 18.00 часа днес по ул. „Марица“, в участъка от бул. „Димитър Солунски“ до ул. „Босилек“. Дейностите са свързани с реализация на обект „Благоустрояване улица Марица“, част от проект „Благоустрояване на градската среда“. Община Благоевград апелира жителите да проявят разбиране.", "date": "2018.07.25", "title": "Благоевград: Възможни са нарушения във водоподаването по улица „Марица“ заради ремонтни дейности"}
{"url": "http://www.focus-news.net/news/2018/07/25/2549299/dobrich-sanitarno-okastryane-na-lipi-shte-bade-izvarsheno-na-ulitsite-gen-kirkov-i-hristo-smirnenski.html", "text": "Санитарно окастряне на липи ще бъде извършено на улиците „Ген. Кирков“ и „Христо Смирненски“. Дейностите ще се състоят днес, съобщиха от пресцентъра на  Община Добрич . кастренето ще бъде от 8.00 до 12.00 часа в района на ул. „Ген. Кирков“ до бл. 15 А, както и от 13.00 до 16.00 часа в района на ул. „Христо Смирненски“ до бл. 8. \r\nОбщина Добрич призовава шофьорите да не паркират по улиците в това часово време, за да не възпрепятстват дейността на Общинското предприятие „Устойчиви дейности и проекти“.", "date": "2018.07.25", "title": "Добрич: Санитарно окастряне на липи ще бъде извършено на улиците „Ген. Кирков“ и „Христо Смирненски“"}
{"url": "http://www.focus-news.net/news/2018/07/25/2549301/pregled-na-osnovnite-temi-v-starozagorskiya-pechat.html", "text": "„Бойна рускиня насмете мургавелко от „Лозенец“ е челото на вестник  „Старозагорски новини” . 22-годишен обитател на старозагорския ромски квартал \"Лозенец\" попадна с белезници в ареста на РУ Полиция - Несебър, след опит да обере млада рускиня, отседнала в комплекс \"Холидей Форт Нокс\". Познатият на местните криминалисти Емил М. се нахвърлил на девойчето към 17:15 часа в понеделник, изтръгнал дамската му чанта с намиращи се вътре айфон, 150 евро и 85 лева и пробвал да избяга, но извадил лош късмет. Оказало се, че дребничката Елена Г. е част от отбора по джудо на град Джержинск и имала няколко медала от републикански състезания по бойния спорт. Русокоската настигнала мургавия апаш и в движение му приложила няколко от любимите си хватки, при което го проснала върху тротоара в безсъзнание. След като прибрала имуществото си, атлетката позвънила на телефон 112 и повикала полицаи, които поставили белезниците на заралията. По случая е образувано бързо досъдебно производство, установява се съпричастността на Емил към още няколко сходни случая на нападения над почиващи в Несебър чужденци от последните няколко дни.  \r\n„Защо ИА \"Борба с градушките\" не успя да пребори градоносните облаци в Старозагорско“ е следващо заглавие в старозагорския ежедневник. Стотици декари обработваеми площи в землищата на старозагорските села Кирилово, Ракитница, Арнаутито и Калояновец бяха унищожени от градушка на 22 юли привечер. На места ледените топчета са достигали диаметър от 4 см. Не липсваха и щети по къщите - изкъртени фасади и счупени прозорци. От Изпълнителна агенция \"Борба с градушките\" обясниха, че служителите по места са положили неимоверни усилия за разпръскване на градоносните облаци. По думите им обаче бурята се е оказала от нивото на т.нар. супер клетка, поради което и възможността да повлияят е била силно ограничена. Очаква се в следващите дни от Агенцията да излязат с официална информация за броя на изстреляните ракети и реализирани активности. На този етап най-тежка остава ситуацията със земеделските стопани, чиито площи са били подложени на тежко градобитие. Някои от тях вече са попълнили заявленията за получаване на обезщетение, но повечето са категорични, че загубите не могат да бъдат компенсирани с предвиденото подпомагане, което е в размер на близо 5 лв. за декар и обикновено се изплаща повече от година след нанесените щети. Земеделските производители разполагат със 7 работни дни, в които да подадат своите заявления за пропаднали площи. Това на практика означава, че стопаните, чиито земи не са застраховани, ще могат да кандидатстват за държавно подпомагане до сряда (1 август).  \r\n„Прокуратурата пое незаконно загробените трупове край Калояновец“, пише още вестникът.  Районна прокуратура - Стара Загора, е образувала досъдебно производство за загробените животински трупове край село Калояновец. То е чл. 352, ал. 1 от Наказателния кодекс за извършено престъпление против народното здраве и околната среда. Регламентираното наказание е лишаване от свобода от 1 до 5 години и глоба от 5 000 лв. до 30 000 лв., уточниха за медията ни от пресцентъра на прокуратурата. Припомняме, че трупове на полуразложени патици, завързани в найлонови торби за битови отпадъци, бяха открити в понеделник при разравяне на един от шестте гроба (трапа) в землището на старозагорското село Калояновец, на около 2 км от селото и на около 700 м от вододайната зона на съседното с. Арнаутито. Досъдебното производство е било образувано още същия ден, но според прокуратурата присъстващият на място дознател при направения оглед е намерил и иззел само три патешки трупа. \"Това не е вярно. Когато багерът започна да копае, изкара няколко торби с трупове, всяка от които съдържаше около 5-6 патици. Аз лично разкъсах едната, за да се уверя, че снимковият материал, с който разполагам на камион от подвижния екарисаж, който от пролетта работи в Калояновец, съвпада с намереното при разравянето на трапа. Директорът на ОДБХ обаче ни спря да продължим с разравянето. Сигурен съм, че в трапа са били изсипани и загробени един камион с умрели патици\", коментира вчера пред медията ни кметът на Калояновец Добри Ганчев. Той уточни, че от ОДБХ не са им разрешили да разровят останалите пет трапа, в които се предполага, че също има загробени животински трупове. Кметът на селото недоумява защо присъстващият на място дознател е съобщил само за три трупа, ако, разбира се, целта не е да се омаловажи случая, за да не се стигне до истинския виновник. Към настоящия момент е сигурно, поне според твърденията на директора на ОДБХ д-р Дамян Миков, че извършеното загробване на умрели патици е незаконно. Ако обаче досъдебното производство действително стартира с неточна информация, очаквано е и какви ще бъдат крайните резултати.", "date": "2018.07.25", "title": "Преглед на основните теми в старозагорския печат"}
{"url": "http://www.focus-news.net/news/2018/07/25/2549300/dobrich-v-posledniya-den-na-xvii-to-izdanie-na-mezhdunarodniya-festival-folklor-bez-granitsi-shte-se-izyavyat-sastavi-ot-gruziya-i-boliviya.html", "text": "В последния ден на XVII-то издание на Международния фестивал „Фолклор без граници“ ще се изявят състави от Грузия и Боливия, предаде кореспондентът на  Радио „Фокус” – Варна . Изданието се организира съвместно с Националната секция на  CIOFF - БЪЛГАРИЯ (Международен съвет на организаторите на фестивали за фолклор и традиционни изкуства, асоцииран член на ЮНЕСКО). Фестивалът се провежда под патронажа кмета на Община град Добрич Йордан Йорданов. Заради променливото време Община град Добрич промени началния час на концертите. Те започват в 18,00 часа на откритата сцена на площад „Свобода“. Ръководител на Танцова академия „Адаф Боливия“ от Ла Пас, Боливия, е Роберто Сардон Орихуела. Създадена е на 7 август 1999 г. като независима танцова компания с основна цел да запази жива колоритната боливийска култура, изразена в народния танц. Представят един истински шоу-спектакъл, съчетание от автентични за инките танци и танци и музика от културата на конкистадорите. Осъществили са много национални и международни турнета. Имат редица медийни изяви и участия в шоу програми за боливийската национална телевизия. Идват от Ла Пас - най-високо разположената столица в света и ще ни позволят да се докоснем до древността на традициите им и до историческото богатство на Боливия. Ансамбълът „UNIVERSITY 2“ към Държавния университет „Иван Джавахишвили“ в Тбилиси е основан от Давид Киквадзе през 1996 г. Програмата на ансамбъла е вълнуваща история за приключението и свободата на грузинския дух. Ансамбъл \"UNIVERSITY 2\" е участвал в много фестивали по целия свят. Техните изпълнения са оставили незабравими спомени у публиката в Мексико, САЩ, Бразилия, Аржентина, Испания, Украйна, Франция, Русия, Беларус, Китай, Турция, Италия, Румъния, България (в Добрич през 2015 г.). Танцьорите мъже се отличават с изключително оригиналната техника на танцуване върху прегънатите фаланги на пръстите на краката, както и с характерните за грузинския фолклор скокове и завъртания. Наричат ги още „Летящите грузинци“. А жените-танцьори сякаш „плуват” по сцената и покоряват с финес и изящество на движенията. \r\nЖулиета НИКОЛОВА", "date": "2018.07.25", "title": "Добрич: В последния ден на XVII-то издание на Международния фестивал „Фолклор без граници“ ще се изявят състави от Грузия и Боливия"}
{"url": "http://www.focus-news.net/news/2018/07/25/2549298/blagoevgrad-lyatna-filmomaniya-pod-zvezdite-2018-shte-se-provede-v-bansko.html", "text": "Община Банско. Прожекциите стартират в 21.00 ч. на централния площад „Никола Вапцаров“ в Банско. Всички гости ще могат да се докоснат до най-доброто от световното екстремно и планинарско кино в 12 филма от 9 страни (Австрия, Аржентина, Великобритания, Германия, Индия, Италия, САЩ, Франция, България).  \r\n\"Ще се пренесем на връх Юнгфрау в Швейцарските Алпи, Гренландия, Земята на Кралица Мод в Антарктида, река Ганг в Индия, връх Гран Капюсен във Френските Алпи, Исландия, полуостров Митре – най-източната точка на остров Огнена Земя, районът Лангтанг на Непалските Хималаи, най-интересните катерачни обекти в Северна Америка, Банско и Пирин! Филмите в програмата на „Лятна филмомания под звездите 2018″ представят още много уникални кадри, които ще имате възможността да видите в четири летни вечери! Очаквайте и парти вечери в дните на събитието! При дъждовно време прожекциите ще се проведат в Голямата зала на Читалище „Никола Вапцаров“. Вход свободен!\", посочват още от Общината. \r\nПрограмата може да бъде видяна  . \r\nОрганизатори са Община Банско, Читалище „Никола Вапцаров“, Сдружение „Международен фестивал на планинарския филм“.", "date": "2018.07.25", "title": "Благоевград: „Лятна филмомания под звездите 2018“ ще се проведе в Банско"}
{"url": "http://www.focus-news.net/news/2018/07/25/2549302/plovdiv-okrazhniyat-sad-shte-gleda-deloto-sreshtu-mazh-prichinil-smartta-na-dvama-dushi-pri-katastrofa.html", "text": "Окръжният съд ще гледа делото срещу мъж, причинил смъртта на двама души при катастрофа. Това съобщиха от пресцентъра на  Окръжен съд – Пловдив . Делото ще започне в 9.30 часа в зала 10. Докладчик е М. Маркова. Подсъдимият Рангел Т. е обвинен за това, че на 30 март 2014 г. на пътя село Брестовица – град Перущица при управление на МПС е нарушил пет разпоредби на ЗДвП и по непредпазливост е причинил смъртта на две лица, както и средна телесна повреда на трето лице. Подсъдимият е шофирал след употреба на алкохол – 0.61 промила.", "date": "2018.07.25", "title": "Пловдив: Окръжният съд ще гледа делото срещу мъж, причинил смъртта на двама души при катастрофа"}
{"url": "http://www.focus-news.net/news/2018/07/25/2549282/radio-athensvoice-1025-fm-gartsiya-v-rezultat-ot-pozhartite-v-atika-sa-zaginali-77-dushi-i-sa-raneni-187.html", "text": "В резултат от пожарите около Атина са загинали 77 души и са ранени още 187 , съобщава гръцкото радио  Athensvoice 102.5 Fm . \r\nБроят на пострадалите от пожара в Мати и Нео Вуцас нараства. Късно, на ул. \"Демокрация\" в Мати, са открити още две тела на възрастни хора, докато в Кокино Лиманаки според гръцката телевизия СКАИ бе открит още един загинал , като броят на смъртните случаи нарасна на 77.  Юлиян Марков", "date": "2018.07.25", "title": "Радио \"Athensvoice 102.5 FM\" (Гърция): В резултат от пожартите в Атика са загинали 77 души и са ранени 187"}
{"url": "http://www.focus-news.net/news/2018/07/25/2549303/shumen-ogranicheno-e-dvizhenieto-za-avtomobili-nad-35-tona-po-patya-sekulovo-todor-ikonomovo-ot-km-9-do-km-16.html", "text": "В сила е ограничението за автомобили над 3.5 тона по пътя Секулово – Тодор Икономово от км 9 до км 16 поради компрометирано състояние на мостово съоръжение, предаде репортер на  Радио „Фокус“ - Шумен . Въведен е обходен маршрут. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходният маршрут е Шумен – Овчарово – Друмево. Настилките в Шумен и областта са сухи. Видимостта е нормална. Върбишки проход остава затворен за всички видове пътни превозни средства. \r\nИвелина ИВАНОВА", "date": "2018.07.25", "title": "Шумен: Ограничено е движението за автомобили над 3.5 тона по пътя Секулово – Тодор Икономово от км 9 до км 16"}
{"url": "http://www.focus-news.net/news/2018/07/25/2549304/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника  „Наблюдател” . На първата си страница вестникът акцентира върху представянето на проект за развитие на шест туристически дестинации. Спокойният град и минералната вода са основните неща, които привличат туристите в Кюстендил. Това е станало ясно на среща на хотелиери, бизнесмени и представители на община Кюстендил. Поводът за срещата е бил обществена дискусия, на която са представени 6 архитектурни обекта от национално значение, с които ще се кандидатства по проект „Развитие на туристическите атракции”. Освен реконструкция, консервация и реставрация на обектите по проекта се предвижда и изграждане на съпътстваща инфраструктура – транспорт, тоалетни, паркинги и други. Обектите, които са включени са черквата „Св. Богородица”, Римските терми, джамията-музей „Ахмед Бей”, Крепосната стена, джамията „Фетих Мехмед” и Пирговата кула. \r\nНа първата си страница вестникът информира, че предстои одобряване на проектните предложения до Общинския фонд за финансиране на местни инициативи. Изданието цитира Росица Плачкова, зам.-кмет на Община Кюстендил с ресор „Инвестиционна политика”, според която има интерес към създадения фонд. Комисията ще изисква в обществената полза да се включват задължително собственици или живеещи в етажната собственост. По този начин да допринесат с нефинансов принос към изпълнение на проектното предложение. \r\nНа началната си страница вестникът информира за това, че предстои четиринадесетото издание на Международния фолклорен фестивал „Сребърна Пафта“ – Кюстендил с участието на колективи от България, Мексико, Индонезия, Турция и Сърбия. Фестивалът се открива на 26 юли от 17.00 часа с дефиле от хотел „Велбъжд“ до площад „Велбъжд“. \r\nВ рубриката „Репортери” изданието съобщава, че гъсеници унищожават масово чемширите в Кюстендил. По ниските храсти, оформящи зелени и цветни площи на обществени места  и частни имоти се забелязват пожълтели увехнали участъци, а между листенцата нашественикът е изплел малки паяжини. Непознатото насекомо, което се храни с листа от чемшир, е внесено у нас от Китай. Това е Сидалима перспекталис, който някъде наричат чемширов молец. Спрямо този вредител може да се предприеме инсектицидна борба и хората могат да си купят препарати от земеделските аптеки. Направена е вече обработка на обществените насаждения от чемшири в Кюстендил. Взети са проби и са отнесени в Лесо-техническия институт, за да се уточни най – правилният препарат. \r\nВ рубриката „Общество” се съобщава, че проблемът с миньорите от „Бобов дол“ е решен. Това е станало след като депутатите са приели експресно на първо и второ четене промените в Кодекса за социално подпомагане за ранно пенсиониране на съкратените миньори от „Бобов дол“.", "date": "2018.07.25", "title": "Преглед на основните теми в кюстендилския печат"}
{"url": "http://www.focus-news.net/news/2018/07/25/2549305/na-26-yuli-pravoslavnata-tsarkva-proslavya-sv-paraskeva.html", "text": "На 26 юли Православната църква прославя св. Параскева. По този повод, с благословението на Негово светейшество Българския патриарх и Софийски митрополит Неофит, на 26 юли (четвъртък) празнична архиерейска Света Литургия в храм „Св. Параскева (Петка) - Самарджийска“, (в подлеза на ЦУМ), гр. София, предаде репортер на  Агенция \"Фокус\" . Литургията ще оглави Негово преосвещенство Белоградчишки епископ Поликарп, викарий на Софийския митрополит.   \r\nНикола Петков", "date": "2018.07.25", "title": "На 26 юли Православната църква прославя св. Параскева"}
{"url": "http://www.focus-news.net/news/2018/07/25/2549308/plovdiv-povishena-e-opasnostta-ot-obrazuvaneto-na-svlachishta-i-srutishta-po-patishtata-v-planinskite-rayoni-na-oblastta.html", "text": "Интензивен е трафикът по участъка на автомагистрала „Тракия“ и по пътищата Пловдив - Карлово и Пловдив - Асеновград - Смолян. Това съобщиха за  Радио „Фокус“ – Пловдив  от Областното пътно управление. Натоварено движение се отчита и по пътя Пловдив - Пещера. Пътните настилки на територията на областта са сухи и нормално проходими. От Областното пътно управление предупреждават, че има опасност от образуването на свлачища и срутища по пътищата в планинските райони, особено по направленията Бачково - Нареченски бани, Югово - Лъки и Кричим - Девин. Остава забранено преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. До 3 август движението по пътя Югово - Лъки ще се осъществява в една лента, поради пропадане на част от пътното платно. Преминаването в проблемния участък се регулира с пътни знаци. До 15 септември движението по пътя Пловдив - Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Все още е ограничено преминаването на камиони с обща маса над 12 тона, заради намален габарит на пътното платно на мост. \r\nТрафикът на територията на град Пловдив също е интензивен към този час на деня. Колони от автомобили се образуват по булевардите „Христо Ботев“, „Найчо Цанов“, „Цар Борис III Обединител“, „Шести септември“, „Руски“, „Източен“, „Освобождение“, „Санкт Петербург“, „Васил Априлов“ и „Пещерско шосе“. Натоварено движение се отчита също по булевардите „Дунав“ и „България“. Призовават се водачите да шофират с повишено внимание и съобразена скорост, за да не се създават предпоставки за възникването на пътни инциденти. Заради строително-монтажни дейности по полагане на топлопровод, до 31 юли ще остане затворена ул. „Полк. Сава Муткуров“ в града. Обходният маршрут е по ул. „Сърнена гора“. Пътните настилки на територията на град Пловдив са предимно сухи и нормално проходими. \r\nТони МИХАЙЛОВ", "date": "2018.07.25", "title": "Пловдив: Повишена е опасността от образуването на свлачища и срутища по пътищата в планинските райони на областта"}
{"url": "http://www.focus-news.net/news/2018/07/25/2549306/veliko-tarnovo-zatvoren-za-tovarni-avtomobili-nad-10-tona-e-pat-551-debelets-sredni-kolibi-elena-obhodniyat-marshrut-e-prez-lyaskovski-kanton-i-mindya.html", "text": "Интензивно е движението по главните булеварди и кръстовища в старата столица в началото на работния ден. Пътните настилки са мокри, времето облачно, като превалява слаб дъжд, предаде репортер на  Радио „Фокус“ – Велико Търново . Засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел Качица, както и по улица „Магистрална“, която съвпада с отсечка от път София – Варна. Всички светофарни уредби към момента работят нормално. Няма допълнително въведени ограничения и нови затворени пътни участъци. Екипи на „Пътна полиция“ следят за правилното протичане на движението. Патрули са разположени на входовете и изходите на града.  \r\nУсловията за пътуване в областта са нормални. Настилките са предимно предимно мокри, а времето – облачно, като на места превалява дъжд. Затворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - В.Търново - Лясковски кантон - Миндя - Елена и обратно. Ограничено е движението на моторни превозни средства над 3.5 т. по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. Остава затворен поради свлачище участък от път Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2018.07.25", "title": "Велико Търново: Затворен за товарни автомобили над 10 тона е път -551 Дебелец - Средни колиби - Елена, обходният маршрут е през Лясковски кантон и Миндя"}
{"url": "http://www.focus-news.net/news/2018/07/25/2549290/radio-athensvoice-1025-fm-gartsiya-zhertvite-na-pozharite-v-atika-stanaha-77.html", "text": "Броят на жертвите на пожарите в Източна Атика достигна 77, предава  Радио \"Аthensvoice 102,5 FM\"  в последната си емисия, като уточнява, че цифрите не са окончателни и могат рязко да нараснат с оглед на големия брой хора, които продължават да са неизвестност. \r\nРадиото припомня, че до 17,00 ч. вчера по данни на противопожарната служба са били открити телата на 74 загинали.  \r\nВечерта в Мати е била открити възрастна двойка, изгоряла в дома си, както и още едно тяло на загинал в залива Кокино Лиманаки. \r\nСпоред \"Аthensvoice\" тревогите се засилват, тъй като в района, в който са пострадали над 1500 къщи и постройки, са живеели голям брой малки деца и възрастни хора, които по-трудно са могли да се спасят без помощ. Превод и редакция: Мариела Русева", "date": "2018.07.25", "title": "Радио \"Аthensvoice 102,5 FM \"(Гърция): Жертвите на пожарите в Атика станаха 77"}
{"url": "http://www.focus-news.net/news/2018/07/25/2549284/iefimeridagrgartsiya-sazdadena-e-otkrita-baza-danni-za-izdirvane-na-izcheznali-po-vreme-na-pozharite-v-mati-i-rafina.html", "text": "Жители на най-пострадалите от пожарите селища Мати и Рафина са създали открита база данни в интернет за издирване на намиращи се в неизвестност след бедствието техни близки,  пише гръцкото електронно издание \"Iefimerida.gr.\" \r\nСамо за няколко часа през тази нощ са публикувани фотографиите на 34 души за които се смята, че са изчезнали по време на пожарите. \r\nИзданието уточнява, че базата е със свободен достъп и няма официален характер, но в нея всеки може да публикува фотография и данни за свой близък човек, за когото няма информация след пожарите в източната част на Атика.  \r\n\"Iefimerida.gr.\" припомня, че от вчера сутринта, веднага след овладяването на пожарите в Атика, работи телефон 199, на който могат да се подадат данни за изчезнали или да се направи необходима справка. \r\nСпасителните екипи продължават да проверяват всяка от изгорелите къщи в Мати, като не се изключва при претърсването да се открият още изгорели хора, които засега фигурират в списъците на изчезналите.  \r\nПродължава и кампанията за набиране на помощи за пострадалите и за останалите без покрив жители на Мати, Рафина, Кокино Лиманаки. Превод и редакция: Мариела Русева", "date": "2018.07.25", "title": "\"Iefimerida.gr\"(Гърция): Създадена е открита база данни за издирване на изчезнали по време на пожарите в Мати и Рафина"}
{"url": "http://www.focus-news.net/news/2018/07/25/2549309/gabrovo-s-povisheno-vnimanie-tryabva-da-se-osashtestvyava-dvizhenieto-po-pat-sevlievo-selo-draganovtsi-zaradi-preasfaltirane.html", "text": "Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година, съобщиха за  Радио „Фокус“ – Велико Търново  от Областно пътно управление – Габрово. Условията за пътуване в областта са нормални. Настилките са предимно мокри, като на места превалява дъжд. Отворен за движение е прохода Шипка, но остава в сила забраната за товарни автомобили над 12 тона. В участък от прохода има пропадане на пътна настилка, след Предела в посока Казанлък. Мястото е обособено с пътни знаци, но нека шофьорите карат внимателно и със съобразена скорост. В едната лента се пренасочва трафикът в друга отсечка от път II-44 между Севлиево и Драгановци. В участъка от км 7+331 до км се 13+138 тече ремонт на пътни съоръжения при км 7+331, км 8+693 и км 13+138 и укрепителна стена при км 11+735. Дейностите трябва да приключат до края на октомври. Движението  в друга част на път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.07.25", "title": "Габрово: С повишено внимание трябва да се осъществява движението по път Севлиево - село Драгановци заради преасфалтиране"}
{"url": "http://www.focus-news.net/news/2018/07/25/2549310/dobrich-ogranicheno-e-dvizhenieto-za-avtomobili-nad-10-tona-po-pat-kranevo-varna-pri-km-83100-obhodniyat-marshrut-e-po-pat-kichevo-obrochishte.html", "text": "Поради санитарно окастряне на липи днес не се препоръчва паркиране по улиците „Георги Кирков“ и „Христо Смирненски“ в Добрич, предаде кореспондент на  Радио „Фокус” – Варна . По информация на Общината, от 8.00 до 12.00 часа дейностите ще се извършват в района на ул. „Георги Кирков“ бл. 15 А, а от 13.00 до 16.00 часа - в района на ул. „Христо Смирненски“ бл. 8.  Продължават ремонтните дейности на асфалтовата настилка по части от три пътни отсечки в областта. Работи се по направленията - път II-71 Силистра – Добрич, път II-29 Варна – Добрич  и по Околовръстния път на Добрич. Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните работи на обект ,,Интегриран проект за подобряване на водния сектор на град Добрич“ по лот 3 и лот 2, които се изпълняват в различни зони в града. Подробна информация се публикува всеки ден на сайта на Общината. В Добрич времето е облачно, възможни са превалявания от дъжд, духа слаб вятър, температурата на въздуха е около 18 градуса.  \r\nЖулиета НИКОЛОВА", "date": "2018.07.25", "title": "Добрич: Ограничено е движението за автомобили над 10 тона по път Кранево – Варна при км 83+100, обходният маршрут е по път Кичево – Оброчище"}
{"url": "http://www.focus-news.net/news/2018/07/25/2549312/kyustendil-vavedeno-e-ogranichenie-na-skorostta-v-uchastak-ot-patya-rila-rilski-manastir-zaradi-svlachishte.html", "text": "Въведено е ограничение на скоростта в участък от пътя Рила – Рилски манастир заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/час, тъй като в участък с дължина 250 метра движението се извършва в една лента. Срокът е до 31 юли. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.25", "title": "Кюстендил: Въведено е ограничение на скоростта в участък от пътя Рила – Рилски манастир заради свлачище"}
{"url": "http://www.focus-news.net/news/2018/07/25/2549311/sport-nay-skapoplatenite-futbolisti-v-sveta.html", "text": "След трансфера си от Реал Мадрид в Ювентус, Кристиано Роналдо се изкачи нагоре в класацията за най-високите заплати в световния футбол. Португалецът вече е трети, след като в новия си клуб ще взима по 30 милиона евро на сезон, докато в испанския гранд заплатата му беше 21 милиона. Начело в класацията на най-добре платените е Лионел Меси с 40 милиона евро, следван от Неймар, който взима по 36 милиона в Пари Сен Жермен. На 4-о място е футболистът на Шанхай СИПГ Оскар с 24 милиона, а заедно на 5-ото място са Антоан Гризман от Атлетико Мадрид и Месут Йозил от Арсенал с по 23 милиона.", "date": "2018.07.25", "title": "Спорт: Най-скъпоплатените футболисти в света"}
{"url": "http://www.focus-news.net/news/2018/07/25/2549313/pregled-na-osnovnite-temi-v-burgaskiya-pechat.html", "text": "„Ментета в туризма развиват луд бизнес по морето“ е водещото заглавие в днешния брой на бургаския ежедневник  „Черноморски фар“ . „Руснаци въртят далавери с апартхотелите, продават почивки на черно“ и „Туристически фирми от Прибалтика, Чехия, Словакия идват на Българското Черноморие със свои автобуси и представители, правят си трансфери и екскурзии“ са подзаглавията на статията. „Първи пробив на морбили в Бургаско“ е друго заглавие от първа страница на днешния брой. В момента заразата върлува из континента, като регистрираните болни в Европейския съюз са 8341, съобщиха от Регионална здравна инспекция. Острата вирусна инфекция, причина за епидемия в съседна Румъния, Гърция, Украйна, е заразила русначе, дошло на почивка в Несебър, както и 30-годишен мъж – жител на същата община, уточнява статията. \r\n„Сянката на Северния плаж – 6 лева, заради съдебни спорове“ е друго заглавие от първа страница. Масово недоволство в интернет-пространството се появи от няколко дни по адрес на цените на шезлонг и чадър на Бургас – Север от по 3 лева. Негодуванието идва от факта, че новият концесионер обеща символични цени от по 1 стотинка за удобствата на плажа. \r\nИнтервюто в днешния брой е с евродепутата Момчил Ненков.", "date": "2018.07.25", "title": "Преглед на основните теми в бургаския печат"}
{"url": "http://www.focus-news.net/news/2018/07/25/2549317/pazardzhik-povishena-e-opasnostta-ot-padashti-kamani-v-planinskite-rayoni-na-oblastta.html", "text": "Натоварено е движението по главните пътища на областта. Това съобщи за  Радио „Фокус\" - Пазарджик  дежурният в Областно пътно управление – Пазарджик. Пътните настилки са мокри. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.07.25", "title": "Пазарджик: Повишена е опасността от падащи камъни в планинските райони на областта"}
{"url": "http://www.focus-news.net/news/2018/07/25/2549315/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Интензивен е трафикът в областта, съобщиха от  Областно пътно управление - Сливен . Затворени за автомобили над 10 тона са проходите Твърдишки и Вратник. Котленският проход е отворен за всички превозни средства. Повишена е опасността от падащи камъни по пътя Сливен – Ичера – Градец. Движението в участъка от село Мокрен до кръстовище \"Петолъчката\" от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.07.25", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2018/07/25/2549316/smolyan-propadnali-patni-banketi-zatrudnyavat-dvizhenieto-po-nyakolko-napravleniyata-v-oblastta.html", "text": "Нормално проходими са пътищата в областта. Това съобщиха за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, а пътните настилки са сухи. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. През нощта не са получавани сигнали за инциденти по пътищата в областта. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян автомобилният трафик в сутрешните часове е интензивен по бул. „България“, прилежащите към него улици и кръстовища, както и входно-изходните артерии на града. \r\nНели ГЕРГЬОВСКА", "date": "2018.07.25", "title": "Смолян: Пропаднали пътни банкети затрудняват движението по няколко направленията в областта"}
{"url": "http://www.focus-news.net/news/2018/07/25/2549294/iefimeridagr-gartsiya-obvinyavat-vlastite-v-lipsa-na-plan-za-evakuatsiya-i-za-spravyane-s-razrushitelnite-pozhari.html", "text": "Обвиняват властите в липса на план за евакуация и за справяне с разрушителните пожари, пише гръцкото електронно издание  Iefimerida.gr . \r\nИзданието пише, че компетентните власти са действали импровизирано без централна координация . Изтъква се липсата на пожарникари на Маратон, които да не допуснат пожара да слезе до морето. Не е имало план как и къде да бъдат изведени хората на безопасни места и доказателство за това е, че жителите и туристите са действали по тяхна инициатива. Коли на противопожарната служба са били блокирани в района на Кинета, след като са използвали наличната в цистерните си вода, защото не имало къде да заредят с вода отново противопожарните автомобили. Всички тези примери изданието посочва като показателни за отговорността на властите.  Юлиян Марков", "date": "2018.07.25", "title": "\"Iefimerida.gr\" (Гърция): Обвиняват властите в липса на план за евакуация и за справяне с разрушителните пожари"}
{"url": "http://www.focus-news.net/news/2018/07/25/2549319/veliko-tarnovo-sveta-liturgiya-beshe-otsluzhena-v-katedralniya-hram-rozhdestvo-bogorodichno-po-sluchay-denya-na-sveta-anna.html", "text": "Литургия по случай Деня на света Анна беше отслужена в катедралния храм „Рождество Богородично“ в града, предаде репортер на  Радио „Фокус“ – Велико Търново . Богослужение се провежда в православните храмове в целия регион. Камбанен звън постави началото на Литургията. На територията на Великотърновска епархия няма църкви, носещи името на светицата. На 25 юли Българската църква почита паметта на св. Анна, майката на Пресвета Богородица. Св. Анна се смята за покровителка на бременността, раждането и майчинството. Според народните вярвания и традиции, за да раждат леко невестите и да бъдат здрави новородените на този ден не се работи. 25 юли е вторият ден в годината, посветен на света Анна. На 9 декември се празнува зачатие на св. Анна, а девет месеца по-късно – на 8 септември честваме Рождество Богородично. \r\nДнес имен ден имат Анна, Ана, Ани, Аника, Аница, Анче, Анушка, Анита, Анелия, Анета, Анабел, Вилиана, Янa, Eнчo и производните им. \r\nЛуиза ТРАНЧЕВА", "date": "2018.07.25", "title": "Велико Търново: Света Литургия беше отслужена в катедралния храм „Рождество Богородично“ по случай Деня на света Анна"}
{"url": "http://www.focus-news.net/news/2018/07/25/2549314/politicoeu-donald-tramp-e-gotov-da-pregovarya-s-iran-za-istinska-sdelka.html", "text": "Президентът на САЩ Доналд Тръмп заяви, че САЩ са готови да направят „истинска сделка“ с Иран, само няколко дни след заплахата му, че Техеран „ще понесе последствия, които рядко някой е понасял в историята“, пише  европейската редакция на електронното издание Politico.eu . \r\n„Иран вече не е същата държава, само това мога да ви кажа“, заяви Тръмп по време на политическо мероприятие в Канзас Сити. „И ще видим какво ще стане, но ние сме готови да направим истинска сделка, а не споразумението, което бе сключено от предната администрация и беше катастрофа“. \r\n„Политико“ припомня, че в неделя американският държавен глава посвети съобщение в „Туитър“ на иранския си колега Хасан Роухани, в което се казва „Никога повече не заплашвай Съединените американски щати отново или ще понесете последствия, каквито рядко някой е понасял в историята“. \r\nИзглежда, коментира изданието, това беше в отговор на коментар на иранския президент, в който той предупреди Тръмп за последствията от евентуален военен конфликт между САЩ и Иран и поиска от американския лидер да не се бърка в работите на правителството в Техеран. \r\nОще по-рано, през май, припомня „Политико“, Доналд Тръмп изтегли САЩ от ядрената сделка, постигната от предходната американска администрация на Барак Обама. По този начин Вашингтон възобнови санкциите, които бяха отменени в замяна на по-голям контрол върху иранската ядрена програма. Освен това, САЩ сега искат страните да спрат изцяло да купуват ирански петрол. \r\nПревод и редакция:", "date": "2018.07.25", "title": "Politico.eu: Доналд Тръмп е готов да преговаря с Иран за „истинска сделка“"}
{"url": "http://www.focus-news.net/news/2018/07/25/2549324/burgas-na-ostrov-sveta-anastasiya-shte-se-provede-stsenarna-rabotilnitsa-pod-nadslov-ot-ideyata-do-filma.html", "text": "Сценарна работилница под надслов „От Идеята до Филма\" е най-новото събитие в програмата на Международен филмов фестивал Бургас'2018. Това съобщиха от пресцентъра на  Община Бургас . Инициативата ще се проведе днес, на 26 и 27 юли на остров Света Анастасия. Водещият български сценарист Симеон Венциславов, получил международно признание с филмите „Посоки\" и „Ага\", познат и от предаването „Ръкописът\" по БНТ, ще разгледа в рамките на три сесии еволюцията на една идея в сюжет, превръщането му в сценарий и реализирането му на голям екран. \r\nЗа целта ще се анализират основните правила в киносценаристиката, конкретни случаи от професионалния опит на лектора и примери от световното кино. \r\nРаботилницата може да бъде полезна както за професионалисти в началото на своята кариера, така и за хора, които тепърва искат да започнат работа като киносценаристи.", "date": "2018.07.25", "title": "Бургас: На остров Света Анастасия ще се проведе сценарна работилница под надслов „От идеята до филма“"}
{"url": "http://www.focus-news.net/news/2018/07/25/2549321/normalno-se-osashtestvyava-preminavaneto-prez-granichnite-punktove-zlatograd-makaza-i-kapitan-petko-voyvoda.html", "text": "Нормално се осъществява преминаването през граничните пунктове „Златоград“, „Маказа“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документите на вход и изход от страната. \r\nНели ГЕРГЬОВСКА", "date": "2018.07.25", "title": "Нормално се осъществява преминаването през граничните пунктове „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/07/25/2549323/mvr-edin-chovek-e-zaginal-a-19-sa-raneni-pri-katastrofi-prez-izminaloto-denonoshtie.html", "text": "Един човек е загинал, а 19 са ранени при 16 тежки катастрофи през изминалото денонощие, съобщиха от  пресцентъра на МВР . В столицата са станали 51 леки и едно тежко пътни произшествия, при които има един ранен.", "date": "2018.07.25", "title": "МВР: Един човек е загинал, а 19 са ранени при катастрофи през изминалото денонощие"}
{"url": "http://www.focus-news.net/news/2018/07/25/2549307/cnngr-gartsiya-prodalzhava-borbata-s-pozharite-v-planinata-geraniya-v-zapadna-atika.html", "text": "Повече от 150 пожарникари и десетки доброволци със 74 противопожарни автомобила, водни оръдия и багери продължават борбата с пожарите в планината Герания в община Мегара, Западна Атика,  предава гръцкото електронно издания \"CNN.gr\" . \r\nВъпреки дъжда, който е превалял през изминалата нощ, продължава да гори борова гора, до която достъпът е изключително труден. \r\nВ района на селищата Леонтари, Неа Политеа и Катцивири в Западна Атика са били евакуирани детски лагери и три манастира. \r\nПродължава гасенето на пожарите в Коринт, Фтиотида и Ханя на остров Крит. \r\nПод частичен контрол е поставен пожарът при Левкими, в района на Суфли, окръг Еврос (Марица).  Превод и редакция: Мариела Русева", "date": "2018.07.25", "title": "\"CNN.gr\" (Гърция): Продължава борбата с пожарите в планината Герания в Западна Атика"}
{"url": "http://www.focus-news.net/news/2018/07/25/2549322/ivaylo-chalakov-obshtina-kyustendil-nyama-problemi-s-nivata-na-yazovirite-na-teritoriyata-na-obshtinata.html", "text": "Няма проблеми с нивата на язовирите на територията на общината. Това съобщи за  Радио „Фокус” – Кюстендил  Ивайло Чалъков, експерт „Отбранителна и мобилизационна подготовка” към Община Кюстендил. По думите му падналите валежи от началото на седмицата не са били продължителни. Два микроязовира са разположени на територията на община Кюстендил – в землищата на селата Граница и Грамаждано. Съществува и още един язовир – „Дренов дол”, но той не е под контрола на Общината. „С реките също няма проблеми. Нивото на водата в тях е нормално”, каза Ивайло Чалъков. По думите му периодично се извършва почистване на дъждоприемните шахти, което е задължение на Общинско предприятие „Чистота”. \r\nВенцеслав ИЛЧЕВ", "date": "2018.07.25", "title": "Ивайло Чалъков, Община Кюстендил: Няма проблеми с нивата на язовирите на територията на общината"}
{"url": "http://www.focus-news.net/news/2018/07/25/2549318/lovech-13-detsa-sa-bili-evakuirani-ot-vila-v-rayona-na-bedstvashtite-sela-v-obshtina-teteven.html", "text": "13 деца са били евакуирани от вила в района на бедстващите села в община Тетевен. Това съобщиха за  Агенция „Фокус“  от Областната управа в Ловеч. Бедственото положение, което бе обявено вчера на територията на общината, остава в сила. Валежите са продължили през цялата нощ. През днешния ден се очакват още валежи. В момента се провежда заседание на кризисния щаб.  \r\nПрез изминалото денонощие областният управител Георги Терзийски е бил на място в бедстващите села, координирайки работата между институциите.", "date": "2018.07.25", "title": "Ловеч: 13 деца са били евакуирани от вила в района на бедстващите села в община Тетевен"}
{"url": "http://www.focus-news.net/news/2018/07/25/2549326/kyustendil-78-godishna-zhena-e-stanala-zhertva-na-telefonna-izmama-sas-sumata-ot-10-000-leva.html", "text": "78-годишна жена от Кюстендил е станала жертва на телефонна измама със сумата от 10 000 лева. Това съобщиха от  Областна дирекция на МВР – Кюстендил . Жената е получила обаждане по телефона от мъж, представил се за полицай. Той я убедил да съдейства за залавяне на измамници и тя хвърлила от терасата на жилището си 10 000 лева. По-късно размислила и се обадила в полицията да съобщи за случилото се. По случая е започнато досъдебно производство в Районно управление – Кюстендил. Уведомен е дежурен прокурор.", "date": "2018.07.25", "title": "Кюстендил: 78-годишна жена е станала жертва на телефонна измама със сумата от 10 000 лева"}
{"url": "http://www.focus-news.net/news/2018/07/25/2549329/pregled-na-osnovnite-temi-vav-velikotarnovskiya-pechat.html", "text": "„Превръщат крепостта Ряховец в туристическа атракция“ е заглавие от първа страница на областния всекидневник  „Янтра Днес” . Проект за превръщането на крепостта Ряховец в туристическа атракция подготвя Община Горна Оряховица, научи „Янтра ДНЕС“. Идеята е обектът да бъде популяризиран като туристическа дестинация, подобно на хълма Трапезица във Велико Търново. „Фермери правят мобилна мандра“, пише още вестникът. Животновъди от сдружението „Китка – 16“ във Велико Търново правят мобилна мандра в Куцина, разказа кметът Тихомир Маринов. Момчетата вече са уведомили кметството, Община Полски Тръмбеш и РИОСВ за инвестиционните си намерения. „Хванаха шофьор с фалшива италианска книжка“  е новина от криминалната хроника. В изданието ще откриете и материал, разказващ за най-новият проект на скулптора Пламен Деянофф, който е посветен на футбола.   \r\n„Новият център на Велико Търново ще съчетава историята и съвремието“ е заглавие от другия областен ежедневник  „Борба“ . Архитекти от шест държави оценяват концепциите за застрояването Старото военно училище. 75 хиляди евро е наградният фонд обявен от Общината. „Във Велико Търново обсъждаха нов закон за преброяването“ е друга тема от вестника. Областният управител проф. д-р Любомира Попова участва в обсъждане на нов закон за преброяване на населението и жилищния фонд. Дискусията бе организирана от Националния статистически институт и събра миналия ден в старата столица областни управители от Северна България, представители на общините и експерти. „Невръстна просякиня вдигна на крак полицията в областния град“ е криминална новина от всекидневника. На първа страница на областния ежедневник е поместен и материал, разказващ за търновката Таня Сакъзова, изработила шал, който носи вицепрезидентът Илияна Йотова.", "date": "2018.07.25", "title": "Преглед на основните теми във великотърновския печат"}
{"url": "http://www.focus-news.net/news/2018/07/25/2549331/veliko-tarnovo-lek-avtomobil-e-goryal-v-gorna-oryahovitsa-nyama-postradali.html", "text": "Лек автомобил с газова уредба е горял в Горна Оряховица. Сигналът за инцидента е подаден малко след 14.00 часа вчера на тел. 112, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Автомобилът се е запалил на улица „Отец Паисий“. Причината за пожара е техническа неизправност. Огънят е унищожил предната броня, фаровете, капака и двигателя. Купето на колата е спасено. Данни за пострадали граждани няма. Инцидентът е ликвидиран от екип на Районната пожарна служба в Горна Оряховица. \r\nНадежда КРЪСТЕВА", "date": "2018.07.25", "title": "Велико Търново: Лек автомобил е горял в Горна Оряховица, няма пострадали"}
{"url": "http://www.focus-news.net/news/2018/07/25/2549330/plovdiv-v-grada-shte-se-provede-initsiativata-lyatno-kino-v-parka.html", "text": "В Пловдив започва инициативата „Лятно кино в парка” за прожекции на европейско кино в различни паркове и зелени зони на Пловдив. Това съобщиха за  Радио „Фокус“ – Пловдив  от Фондация „Пловдив 2019“. От днес до 5 август в града ще бъдат прожектирани 10 филма на открито – в Цар-Симеоновата градина, на Рахат тепе, на Младежкия хълм, в парка край Гребната база и на зона „Плажа“ на река Марица. Програмата включва съвременни български и европейски филми. Ще бъде показана тематичната за сезона комедия „Летовници” на режисьора Ивайло Пенчев, новите български продукции „Привличане” с Яна Маринова и Башар Рахал, и „Революция Х”, с участието на Димитър Бербатов, Иван Тишев, Бойко Кръстанов, Стефка Янорова, Георги Кадурин, Александър Сано, Мариан Вълев и Гери-Никол в първата си филмова роля. Другото българско заглавие е „Дъвка за балончета”, който ще върне спомените от края на 80-те и 90-те години. В програмата са включени испанските комедии „Операция „Златна раковина” и „Племето”, също френските филми „Да играеш мъртъв” и „Гийом, момчета, заповядайте на масата”. Италианското заглавие е черната комедия „Перфектни непознати”, а последната прожекция е на 5 август и е на руския хит „Кухня: Последната битка”. Началният час на всички прожекции е 21.00 часа, а екранът – достатъчно голям, за да събере пред себе си всички любители на българското и европейско кино. Столове и други удобства за сядане не са осигурени и посетителите трябва да си носят. \r\nТони МИХАЙЛОВ", "date": "2018.07.25", "title": "Пловдив: В града ще се проведе инициативата „Лятно кино в парка”"}
{"url": "http://www.focus-news.net/news/2018/07/25/2549327/api-ogranicheno-e-dvizhenieto-v-aktivnata-i-avariynata-lenta-po-avtomagistrala-trakiya-pri-km-63-v-posoka-sofiya-poradi-avariral-tir.html", "text": "Ограничено е движението в активната и аварийната лента на автомагистрала „Тракия“, при км 63 в посока София, поради аварирал ТИР. Това съобщиха от пресцентъра на  Агенция „Пътна инфраструктура“ . Трафикът се осъществява в изпреварващата лента и се регулира от Пътна полиция. Шофьорите да се движат с повишено внимание и съобразена скорост.", "date": "2018.07.25", "title": "АПИ: Ограничено е движението в активната и аварийната лента по автомагистрала „Тракия“, при км 63 в посока София, поради аварирал ТИР"}
{"url": "http://www.focus-news.net/news/2018/07/25/2549332/stara-zagora-v-grada-shte-bade-predstaven-hibriden-avtobus-za-masov-gradski-transport.html", "text": "Последно поколение автобус за масов градски транспорт - сериен хибрид ще бъде представен в Тролейбусното депо в Стара Загора на 30 юли 2018 г. в 10.00 часа. Това съобщиха от пресцентъра на  Община Велико Търново . Желаещите ще могат да направят обиколка с превозното средство по улиците на Стара Загора. \r\nСиловата верига за задвижването на автобуса е базирана върху технологията „сериен хибрид“.  Дизеловият двигател задвижва електрически генератор, който от своя страна зарежда високо-технологична акумулаторна батерия (литий-метал фосфат) и захранва променливо-токовият тягов двигател (120kW). \r\nВ момента в града се движат 72 нови превозни средства – автобуси и тролейбуси. След извършеното от Община Стара Загора цялостно обновяване на градския транспорт, гражданите на областния център се радват на най-медepния транспорт в България, отговарящ на всички европейски стандарти за комфорт, екологичност и икономичност.  \r\nВ тази посока ръководството на Общината ще продължава да търси възможности за подобряване на превозните средства, осъществяващи обществения транспорт в Стара Загора.", "date": "2018.07.25", "title": "Стара Загора: В града ще бъде представен хибриден автобус за масов градски транспорт"}
{"url": "http://www.focus-news.net/news/2018/07/25/2549336/miroslava-taskova-regionalen-istoricheski-muzey-kyustendil-golyam-e-interesat-kam-mesechnite-muzeyni-rabotilnitsi-za-detsa.html", "text": "Голям е интересът към месечните музейни работилници за деца. Това каза пред  Радио „Фокус” – Кюстендил  експертът в Регионален исторически музей Мирослава Таскова. По думите ѝ в летните месеци заниманията продължават. За месец юли децата са изработвали старинно оръжие, а темата е била посветена на битката при Велбъжд, случила се през 1330 година. „Музейните работилници се радват на групови и индивидуални посещения на деца, без ограничения във възрастта. Идват много деца от детските градини през лятото. Заниманията са съобразени с възрастовите групи”, каза Мирослава Таскова. До момента малките посетители на музея са творили върху слънчеви часовници, реставрация на керамика, въстанически знамена, кошници, както и изписване на глаголицата. Следващият месец акцентът ще бъде поставен върху празника Панагия. Тогава ще се организира работилница на тема „История от глина”. \r\nВенцеслав ИЛЧЕВ", "date": "2018.07.25", "title": "Мирослава Таскова, Регионален исторически музей - Кюстендил: Голям е интересът към месечните музейни работилници за деца"}
{"url": "http://www.focus-news.net/news/2018/07/25/2549320/d-r-madlena-boyadzhieva-kmet-na-obshtina-teteven-na-tozi-etap-bedstvenoto-polozhenie-v-obshtina-teteven-nyama-da-bade-otmeneno.html", "text": "На този етап бедственото положение в община Тетевен няма да бъде отменено. Това каза за сутрешния блок „Добро утро, България“ на  Радио „Фокус“   кмета на Тетевен д-р Мадлена Бояджиева. Тя допълни, че ситуацията е напрегната, а валежите продължават. „В село Черни Вит през нощта пътя беше заринат от свлачища и залят от реката, цяла нощ екипите се бориха и сега е проходим. През нощта не е имало нови наводнения, къщите, които бяха наводнени вчера са отводнени и вече са обитаеми. Вчера имаше проблеми с водоснабдяването на Тетевен поради замътване. Имаше авария и на водопровод в Градешница. В момента има вода на режим. В Тетевен също периодично се спира и пуска водата според състоянието на водохващането“, каза тя.  Д-р Мадлена Бояджиева добави, че  в Градешница и село Глогово ситуацията не се е нормализирала, но е по-добре от вчера и  къщите са отводнени.", "date": "2018.07.25", "title": "Д-р Мадлена Бояджиева, кмет на община Тетевен: На този етап бедственото положение в община Тетевен няма да бъде отменено"}
{"url": "http://www.focus-news.net/news/2018/07/25/2549334/blagoevgrad-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден“ преминаването се извършва без проблеми. Нормално интензивен е и трафикът на българо-македонската граница. \r\nЛивия НИНОВА", "date": "2018.07.25", "title": "Благоевград: Интензивен е трафикът за товарни автомобили на изход на ГКПП „Кулата“"}
{"url": "http://www.focus-news.net/news/2018/07/25/2549335/volen-siderov-ne-sam-pratil-valeri-simeonov-vav-vlastta-za-da-ubiva-turizma-a-da-vdiga-dohodite-i-pensiite-ako-ne-mozhe-da-se-spravi-da-si-priznae.html", "text": "Не съм пратил Валери Симеонов във властта, за да убива туризма, а да вдига доходите и пенсиите, ако не може да се справи да си признае. Това каза съпредседателят на „Обединени патриоти“ и лидер на „Атака“ Волен Сидеров в предаването „Здравей, България“ по  Нова телевизия . \r\nПреди разговора Сидеров е показал писмо, което ще бъде внесено до главния секретар на Министерски съвет, с което с иска пълна информация за нарежданията и откого са издавани, за да се предприемат извънредни мерки за проверки на обекти по Черноморието в атмосфера на полицейщина и нарушаване на човешки права. „Това не е война, а умиротворяване на войната, която се води срещу българския бизнес. Вицепремиерът Валери Симеонов вкара закони и започна действия, които буквално убиват българския туристически бизнес. Дал съм заявка и за среща с Националния борд по туризма, вероятно в четвъртък ще стане. Влизам в една неспецифична и не за мен позната дейност, но съм принуден да вляза. Това поискаха от мен много хора, които казаха, че това, което се прави от вицепремиера е убиване на българския бизнес. Аз не съм го пратил във властта, за да убива туризма, а да вдига доходите, пенсиите, за които водихме кампания“, обясни Сидеров. „Ако той не може да се справя с това, за което съм го изпратил във властта трябва да си признае, че не може. Ще бъде честно от негова страна и ще търсим друг човек, който може да се справи“, поясни той.  \r\n„Аз имам критичен поглед върху концесиите. Над 560 са концесиите за природни богатства в България”, каза още Сидеров, като уточни, че в петък трябва да получи отговор на въпрос, който е задал към Валери Симеонов относно златната концесия. \r\nСпоред него ГЕРБ е направила „тактическа грешка”, оттегляйки Закона за приватизацията, защото по негово мнение „в този закон нямало капка лобизъм”. \r\n„„Атака” и ГЕРБ бяхме обвинени, че сме комбина, която спасявала редник Киро. Така се изрази вицепремиера. В отговор ще кажа, че не знам кой е редник Киро и кой го е спасявал, но ние не сме правили такава спасителна операция”, каза Волен Сидеров.  „Ние двамата с Николай Александров, ако не получим публично извинение от Валери Симеонов в същото студио, в което хвърли тези обвинения, ще заведем дела срещу него за клевета и уронване на престижа”, коментира Сидеров.", "date": "2018.07.25", "title": "Волен Сидеров: Не съм пратил Валери Симеонов във властта, за да убива туризма, а да вдига доходите и пенсиите, ако не може да се справи да си признае"}
{"url": "http://www.focus-news.net/news/2018/07/25/2549338/vidin-28-godishen-mazh-e-zaginal-pri-intsident-pri-darvodobiv-v-zemlishteto-na-selo-gorni-lom.html", "text": "28-годишен мъж е загинал при инцидент при дърводобив в землището на село Горни Лом. Това съобщиха от  ОДМВР - Видин . Сигналът за инцидента е подаден на 23 юли в 14.43 часа на тел. 112. Съобщено е, че в землището на село Горни Лом, вследствие на удар от падане на дърво при дърводобив, е починал 28-годишен местен жител. Тялото е транспортирано в МБАЛ „Света Петка” – гр. Видин за извършване на аутопсия. По случая в РУ - Белоградчик е образувано досъдебно производство.", "date": "2018.07.25", "title": "Видин: 28-годишен мъж е загинал при инцидент при дърводобив в землището на село Горни Лом"}
{"url": "http://www.focus-news.net/news/2018/07/25/2549339/el-pais-noviyat-lider-na-ispanskata-narodna-partiya-obeshta-zavoy-nadyasno.html", "text": "Новият председател на испанската Народна партия – 37-годишният Пабло Касадо – бе избран чрез гласуване между членовете на фракцията в събота в Мадрид. Той победи своя съперник Сорая Саенс де Сантамария с разлика от 451 гласа от общо 2973 бюлетини, получавайки 57,2% от вота, пише  електронното издание на вестник El Pais . \r\nНеговата победа ознаменува завой надясно за основната испанска консервативна партия. Предизборната кампания на Касадо беше в полза на налагане на повече ограничения за правене на аборти, увеличаване на наказанията за криминални престъпления в отговор на надигналия се сецесионизъм и реформиране на изборните закони, така страната „да спре да зависи от националисти и незначителни партии“. \r\n„Хората очакват либерално-консервативен дневен ред от нас“, заяви Касадо по местното Esradio. „Отдаден съм на това и ние ще го осъществим. Народната партия се завърна“. \r\nНовият лидер на фракцията иска да проведе специален конгрес, на който да бъдат преразгледани ценностите на партията и да бъде институционализирана неговата идеология. В интервю пред El Pais, Касадо заяви, че „ние трябва да сме всичко, което е вдясно от Социалистическата партия (PSOE). \r\nКасадо наследява Мариано Рахой, бившият премиер, който наскоро бе свален чрез вот на недоверие в Конгреса на Испания. Инициативата бе оглавена от лидера на социалистите Пердо Санчес, който стана новият глава на правителството на 1 юни и заяви, че има намерение да изкара до края на мандата през 2020 година. \r\nНо Социалистическата партия няма да е единствения съперник на следващите избори. Изследванията на нагласите на избирателите показват, че подкрепата за Народната партия намалява, като много от традиционните й избиратели сега предпочитат по-младата либерална партия Ciudadanos („Гражданите“). \r\nПревод и редакция:", "date": "2018.07.25", "title": "El Pais: Новият лидер на испанската Народна партия обеща завой надясно"}
{"url": "http://www.focus-news.net/news/2018/07/25/2549341/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Натоварено е и движението по второкласен път-19 Симитли – Гоце Делчев. През нощта няма регистрирани инциденти на пътя. Пътните настилки са сухи и нормално проходими. В Областта няма въведения ограничения за леките и товарните автомобили. Не се извършват ремонтни дейности по първокласната, второкласната и третокласната пътна мрежа. Повишена опасност от падащи камъни има в Кресненското дефиле и прохода Предел. \r\nЛивия НИНОВА", "date": "2018.07.25", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/07/25/2549325/kathimerini-gartsiya-pozharite-pogubiha-desetki-ima-samneniya-za-neadekvatno-darzhavno-planirane.html", "text": "Във вторник бяха осъществени мащабни операции за гасене на най-катастрофалните горски пожари, наблюдавани от Атика от десетилетия насам, като официалните смъртни случаи бяха 77, макар че спасителните работници предупредиха, че тази бройка ще се увеличи, тъй като десетки хора остават в неизвестност, а 11 от ранените са в критично състояние, пише  електронното издание на вестник „Kathimerini” . \r\nМеждувременно прокурорът  от  Върховния съд Ксени Димитриу разпореди разследване на причините за пожарите при индикации, че реакцията на държавата за аварията е била бавна и че не е имало план за евакуация в такава ситуация. \r\nПожарите, които избухнаха в морските курорти в покрайнините на столицата в понеделник, продължиха да горят във вторник, дори когато страните-членки на Европейския съюз откликнаха на гръцка молба за помощ при гасенето на огъня. \r\nНякои от пожарите бяха частично ограничени във вторник следобед, включително и този, който засегна малкото градче Мати, източно от Атина, където бяха намерени овъглени останки от 26 души, включително сгушени едни в други семейства. \r\nСтотици пожарникари продължиха усилията си да ограничат пожара в близката Рафина и другия, в Кинета, западно от Атина, където огъня от понеделник се разгоря и във вторник. Имаше и съобщения за нов по-малък пожар в Агиой Теодорой \r\nМеждувременно в други части на страната имаше още четири огнища, включително един в близост до пристанището на Коринт и друг в Крит. \r\nКатерите на бреговата охрана патрулират морето край морските градове, които са били засегнати от пожарите, след като спасиха повече от 700 души, които са избягали на плажове или са скочили в морето, за да избягат от разпространяващите се пламъци. \r\nСпасителните служители създадоха мобилни единици в Мати, Рафина и Кинета във вторник, за да разпределят храна и други стоки от първа необходимост на стотици хора, които са загубили домовете си при пожарите. \r\nСпоред кмета на Рафина-Пикерми, Евангелос Бурнус, повече от 1500 къщи са били унищожени при пожарите. \r\nЩо се отнася до увреждането на горските площи, то се оценява на повече от 2100 хектара. Трагедията предизвика отново дискусия за широко разпространената практика на незаконно строителство в горите и по крайбрежието. \r\nПозовавайки се на \"неописуема трагедия\" в телевизионен адрес, премиерът Алексис Ципрас обяви три дни национален траур. \r\nТой посочи, че причините за трагедията и възможните отговорности - \"кой и защо\" - ще бъдат разследвани \"когато му дойде времето\". \r\nЛидерите на опозицията също заявиха, че сега не е време за обвинения, а лидерът на „Нова Демокрация“ Кириакос Мицотакис заяви, че приоритетите са \"единство и солидарност\". \r\nРеакцията в следствие на смъртта се оказа бърза и ефективна. \r\nОбщинските власти обединиха усилия с неправителствени организации и доброволци, за да съберат запаси за стотици, останали бездомни от пожарите и Гръцкият червен кръст откри банкови сметки за дарения. \r\nСоциалните медии също бяха наводнени с призиви за храна, облекло и медикаменти за оцелелите, докато роднини на изчезналите публикуваха искания за информация. \r\nПревод и редакция:", "date": "2018.07.25", "title": "“Kathimerini” (Гърция): Пожарите погубиха десетки, има съмнения за неадекватно държавно планиране"}
{"url": "http://www.focus-news.net/news/2018/07/25/2549328/iefimeridagrgartsiya-77-zaginali-187-raneni-desetki-vse-oshte-v-neizvestnost.html", "text": "77 загинали, 187 ранени с тежки изгаряния, сред които и много деца, десетки в неизвестност. Това засега е трагичната статистика след пожарите в Източна Атика, които изпепелиха селищата Мати, Рафина, Кокино Лиманаки и Нео Вуца,  предава гръцкото електронно издания \"CNN.gr\" . \r\nИдентифицирана е възрастната двойка, открита късно снощи в изгоряла къща в Мати. Съпрузите са били включени в списъка на изчезналите, като все още не се съобщава дали причина за смъртта им е огънят или задушаване. \r\nПотвърдено е намирането и на още едно тяло в Кокино Лиманаки в крайбрежната зона Аргири Акти.   \r\nОчаква се броят на жертвите да се увеличи, тъй като на спасителните екипи им предстои да проверяват още стотици изгорели къщи.  \r\nПревод и редакция: Мариела Русева", "date": "2018.07.25", "title": "\"Iefimerida.gr\"(Гърция): 77 загинали, 187 ранени, десетки все още в неизвестност"}
{"url": "http://www.focus-news.net/news/2018/07/25/2549333/protothema-gartsiya-pravitelstvoto-dopusna-pozharite-da-sravnyat-sas-zemyata-rafina-mati-neos-vutsas-i-kalitehnupoli-bukvalno-za-edin-den.html", "text": "Гърция продължава да се бори с последствията от смъртоносните горски пожари в Източна Атика и с течение на времето се откриват нови и нови овъглени от огнената стихия тела. По последните данни от сряда сутринта, потвърдените загинали са 77, а ранените са 187 души, много от които деца и има 11 възрастни в критично състояние, пише  електронното издание на вестник „Protothema” . \r\nТърсенето на оцелели и други загинали в развалините и прахта в Източна Атика продължава. Очаква се броят на жертвите да се увеличи, тъй като все още има много хора, които се намират в неизвестност, но не е сигурно дали не са сред мъртвите, тъй като процесът на идентифициране на телата е труден, защото много от телата са напълно овъглени. \r\nМеждувременно, гръцкото правителство се опитва да се справи с последствията на ниво публични отношения, след като държавната машина се оказа неподготвена да се справи с пожарите, които бушуваха в редица населени места в Източна Атика – Рафина, Мати, Неос Вуцас и Калитехнуполи, буквално сравнявайки ги със земята в рамките на един ден. \r\nПревод и редакция:", "date": "2018.07.25", "title": "„Protothema“ (Гърция): Правителството допусна пожарите да сравнят със земята  Рафина, Мати, Неос Вуцас и Калитехнуполи буквално за един ден"}
{"url": "http://www.focus-news.net/news/2018/07/25/2549344/ministar-biser-petkov-maykite-na-detsa-s-uvrezhdaniya-napusnaha-rabotnata-grupa-koyato-izgotvya-zakonodatelni-promeni.html", "text": "На предходното заседание на работната група за изготвяне на законодателни промени представителите на майките на деца с уреждания я напуснаха. Това беше причината вчера да дойда пред Народното събрание, за да говорим за тяхното връщане в работната група. Това каза от парламентарната трибуна министърът на труда и социалната политика Бисер Петков в изслушване за законодателните промени за хората с увреждания, предаде репортер на  Агенция „Фокус“ . „Към министерството беше създадена работна група за изготвяне на промени в Закона за хората с увреждания със срок на работа до 30 юни“, припомни той. „В отговор на исканията на протестиращите майки на деца с увреждания, че реформата не трябва да се случва без тяхно участие, в средата на месец май техни представители бяха поканени и включени в работната група“, посочи Бисер Петков и допълни, че за изготвянето на нов Закон за хората с увреждания срокът е удължен до 31 юли. „Министерството на труда и социалната политика проект на нов Закон  за предприятията на социалната и солидарната икономика, който ще бъде внесен в МС. Вероятно на днешното или на следващото заседание ще бъде одобрен“, заяви социалният министър. „Той има за цел да подобри достъпа до заетост и обучение на лицата от уязвимите групи, основно на хората с увреждания“, обяви той. „Усилията на министерството са да разпише законови промени, които да имат подкрепата на всички хора с увреждания“, каза още Бисер Петков. \r\nБиляна ИВАНОВА", "date": "2018.07.25", "title": "Министър Бисер Петков: Майките на деца с увреждания напуснаха работната група, която изготвя законодателни промени"}
{"url": "http://www.focus-news.net/news/2018/07/25/2549346/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Във вторник бяха осъществени мащабни операции за гасене на най-катастрофалните горски пожари, наблюдавани от Атика от десетилетия насам, като официалните смъртни случаи бяха 77, макар че спасителните работници предупредиха, че тази бройка ще се увеличи, тъй като десетки хора остават в неизвестност, а 11 от ранените са в критично състояние, пише  електронното издание на вестник „Kathimerini” . \r\nМеждувременно прокурорът  от  Върховния съд Ксени Димитриу разпореди разследване на причините за пожарите при индикации, че реакцията на държавата за аварията е била бавна и че не е имало план за евакуация в такава ситуация. \r\nПожарите, които избухнаха в морските курорти в покрайнините на столицата в понеделник, продължиха да горят във вторник, дори когато страните-членки на Европейския съюз откликнаха на гръцка молба за помощ при гасенето на огъня. \r\nНякои от пожарите бяха частично ограничени във вторник следобед, включително и този, който засегна малкото градче Мати, източно от Атина, където бяха намерени овъглени останки от 26 души, включително сгушени едни в други семейства. \r\nСтотици пожарникари продължиха усилията си да ограничат пожара в близката Рафина и другия, в Кинета, западно от Атина, където огъня от понеделник се разгоря и във вторник. Имаше и съобщения за нов по-малък пожар в Агиой Теодорой \r\nМеждувременно в други части на страната имаше още четири огнища, включително един в близост до пристанището на Коринт и друг в Крит. \r\nКатерите на бреговата охрана патрулират морето край морските градове, които са били засегнати от пожарите, след като спасиха повече от 700 души, които са избягали на плажове или са скочили в морето, за да избягат от разпространяващите се пламъци. \r\nСпасителните служители създадоха мобилни единици в Мати, Рафина и Кинета във вторник, за да разпределят храна и други стоки от първа необходимост на стотици хора, които са загубили домовете си при пожарите. \r\nСпоред кмета на Рафина-Пикерми, Евангелос Бурнус, повече от 1500 къщи са били унищожени при пожарите. \r\nЩо се отнася до увреждането на горските площи, то се оценява на повече от 2100 хектара. Трагедията предизвика отново дискусия за широко разпространената практика на незаконно строителство в горите и по крайбрежието. \r\nПозовавайки се на \"неописуема трагедия\" в телевизионен адрес, премиерът Алексис Ципрас обяви три дни национален траур. \r\nТой посочи, че причините за трагедията и възможните отговорности - \"кой и защо\" - ще бъдат разследвани \"когато му дойде времето\". \r\nЛидерите на опозицията също заявиха, че сега не е време за обвинения, а лидерът на „Нова Демокрация“ Кириакос Мицотакис заяви, че приоритетите са \"единство и солидарност\". \r\nРеакцията в следствие на смъртта се оказа бърза и ефективна. \r\nОбщинските власти обединиха усилия с неправителствени организации и доброволци, за да съберат запаси за стотици, останали бездомни от пожарите и Гръцкият червен кръст откри банкови сметки за дарения. \r\nСоциалните медии също бяха наводнени с призиви за храна, облекло и медикаменти за оцелелите, докато роднини на изчезналите публикуваха искания за информация. \r\n***  Новият председател на испанската Народна партия – 37-годишният Пабло Касадо – бе избран чрез гласуване между членовете на фракцията в събота в Мадрид. Той победи своя съперник Сорая Саенс де Сантамария с разлика от 451 гласа от общо 2973 бюлетини, получавайки 57,2% от вота, пише  електронното издание на вестник El Pais . \r\nНеговата победа ознаменува завой надясно за основната испанска консервативна партия. Предизборната кампания на Касадо беше в полза на налагане на повече ограничения за правене на аборти, увеличаване на наказанията за криминални престъпления в отговор на надигналия се сецесионизъм и реформиране на изборните закони, така страната „да спре да зависи от националисти и незначителни партии“. \r\n„Хората очакват либерално-консервативен дневен ред от нас“, заяви Касадо по местното Esradio. „Отдаден съм на това и ние ще го осъществим. Народната партия се завърна“. \r\nНовият лидер на фракцията иска да проведе специален конгрес, на който да бъдат преразгледани ценностите на партията и да бъде институционализирана неговата идеология. В интервю пред El Pais, Касадо заяви, че „ние трябва да сме всичко, което е вдясно от Социалистическата партия (PSOE). \r\nКасадо наследява Мариано Рахой, бившият премиер, който наскоро бе свален чрез вот на недоверие в Конгреса на Испания. Инициативата бе оглавена от лидера на социалистите Пердо Санчес, който стана новият глава на правителството на 1 юни и заяви, че има намерение да изкара до края на мандата през 2020 година. \r\nНо Социалистическата партия няма да е единствения съперник на следващите избори. Изследванията на нагласите на избирателите показват, че подкрепата за Народната партия намалява, като много от традиционните й избиратели сега предпочитат по-младата либерална партия Ciudadanos („Гражданите“). \r\n*** Президентът на САЩ Доналд Тръмп заяви, че САЩ са готови да направят „истинска сделка“ с Иран, само няколко дни след заплахата му, че Техеран „ще понесе последствия, които рядко някой е понасял в историята“, пише  европейската редакция на електронното издание Politico.eu . \r\n„Иран вече не е същата държава, само това мога да ви кажа“, заяви Тръмп по време на политическо мероприятие в Канзас Сити. „И ще видим какво ще стане, но ние сме готови да направим истинска сделка, а не споразумението, което бе сключено от предната администрация и беше катастрофа“. \r\n„Политико“ припомня, че в неделя американският държавен глава посвети съобщение в „Туитър“ на иранския си колега Хасан Роухани, в което се казва „Никога повече не заплашвай Съединените американски щати отново или ще понесете последствия, каквито рядко някой е понасял в историята“. \r\nИзглежда, коментира изданието, това беше в отговор на коментар на иранския президент, в който той предупреди Тръмп за последствията от евентуален военен конфликт между САЩ и Иран и поиска от американския лидер да не се бърка в работите на правителството в Техеран. \r\nОще по-рано, през май, припомня „Политико“, Доналд Тръмп изтегли САЩ от ядрената сделка, постигната от предходната американска администрация на Барак Обама. По този начин Вашингтон възобнови санкциите, които бяха отменени в замяна на по-голям контрол върху иранската ядрена програма. Освен това, САЩ сега искат страните да спрат изцяло да купуват ирански петрол. \r\n*** Британският премиер Тереза Мей взема Брекзит под свой контрол, като понижава министерството, отговарящо за Брекзит в отдел, пряко подчинен на нея и така формално поема преговорите с Европейския съюз за Брекзит, пише британският вестник  The Times . \r\nЕвроскептиците я обвиняват, че тази промяна отнема правомощията на Доминик Рааб, новият министър, отговарящ за Брекзит. \r\nОтделът, който ще мине под нейно подчинение се състои от около 50 души, като главния съветник на премиера за Брекзит Оливър Робинс ще отговаря за текущото му  ръководство. \r\nДоминик  Рааб ще стане официален заместник на Мей в преговорите, ще присъства на всички срещи и ще провежда разговори от нейно име в Брюксел. Дейвид  Дейвис не е имал такава формализирана роля, въпреки че Министерството му се е занимавало с преговорите и той често е бил изключван от ключови дискусии относно стратегията. \r\nБившият министър за Брекзит напусна , като беше в много лоши  отношения с Оливър Робинс, когото обвини, че е подкопал позицията му, като го е изключил от стратегическите срещи. \r\nРеорганизацията стана  в деня, преди парламентът да се оттегли в  лятната ваканция и когато правителството публикува планове за въвеждане на потенциално споразумение за оттегляне от ЕС в британското законодателство, както и план за сключване на споразумение със Съюза.", "date": "2018.07.25", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/07/25/2549340/varna-remarke-na-tir-se-e-preobarnalo-v-kanavkata-na-magistrala-hemus-v-rayona-na-povelyanovo-v-posoka-varna-trafikat-e-prenasochen-v-izprevarvashtata-lenta.html", "text": "Ремарке на ТИР се е преобърнало в крайпътната канавка на магистрала „Хемус“ в района на Повеляново в посока Варна, трафикът е пренасочен в изпреварващата лента. Това съобщиха за  Радио „Фокус“ – Варна  от Областната дирекция на МВР. Произшествието е възникнало около 4.15 часа тази сутрин. Няма пострадали хора. Ремаркето на тежкотоварен автомобил се е преобърнало в крайпътната канавка до аварийната лента. Временно е било ограничено движението по вдигането и отстраняването на ремаркето. Всеки момент движението по всички ленти на магистралата трябва да бъде възстановено. От полицията все пак апелират шофьорите да преминават с повишено внимание през участъка. \r\nДиана СТОЕВА", "date": "2018.07.25", "title": "Варна: Ремарке на ТИР се е преобърнало в канавката на магистрала „Хемус“ в района на Повеляново в посока Варна, трафикът е пренасочен в изпреварващата лента"}
{"url": "http://www.focus-news.net/news/2018/07/25/2549337/ministar-biser-petkov-v-poslednite-sedmitsi-i-mesetsi-sme-svideteli-na-eskalirane-i-ultimativnost-na-iskaniyata-na-horata-s-uvrezhdaniya-granicheshti-s-anarhizam.html", "text": "В последните седмици и месеци сме свидетели на ескалиране  и ултимативност на исканията на хората с увреждания, граничещи с анархизъм. Това каза министърът на труда и социалната политика Бисер Петков по време на изслушването си за  хода на подготовката на законодателни промени от Министерството на труда и социалната политика за гарантиране на правата на хората с увреждания, предаде репортер на  Агенция „Фокус“.   „Благодаря за възможността да представя пред Народното събрание информация за хода на подготовката на законодателни промени от МТСП за гарантиране на правата на хората с увреждания. Няма съмнение, че тази тема е в центъра на обществения интерес в резултат на серия от протести на организации на хората с увреждания срещу действащата система и политики за хората с увреждания. По-голямата част от исканията за реформи в политиките, свързани с хората с увреждания не са нови и имат своите основания в ратифицираната от България през 2012 г. Конвенция за правата на хората с увреждания, но в последните седмици и месеци сме свидетели на ескалиране и ултимативност на исканията, граничещи с анархизъм и на остри противопоставяния вътре в средите на хората с увреждания“, каза министърът. Той посочи, че гарантирането на правата на хората с увреждания е един от основните приоритети в управленската програма на правителството.  \r\nДеница КИТАНОВА", "date": "2018.07.25", "title": "Министър Бисер Петков: В последните седмици и месеци сме свидетели на ескалиране и ултимативност на исканията на хората с увреждания, граничещи с анархизъм"}
{"url": "http://www.focus-news.net/news/2018/07/25/2549345/shumen-nay-golyamoto-kolichestvo-valezhi-v-oblastta-prez-izminaloto-denonoshtie-e-registrirano-v-shumen-29-lkv-m.html", "text": "29 л/кв. м е количеството на дъжда в Шумен през изминалото денонощие. Това съобщи за  Радио „Фокус“ - Шумен  дежурният в Хидрометеорологичната обсерватория. Повече валежи са паднали в северната част на региона. В района на Венец са измерени 27 л/кв. м, Хърсово - 15 л/кв. м, Тодор Икономово- 14 л/кв. м. В района на Риш са отчетени 10 л/кв. м дъжд, във Велики Преслав- 8 л/кв. м, Нови пазар- 6 л/кв. м. В Смядово са паднали 5 л/кв. м, а във Върбица- 1 л/кв. м. \r\nИвелина ИВАНОВА", "date": "2018.07.25", "title": "Шумен: Най-голямото количество валежи в областта през изминалото денонощие е регистрирано в Шумен - 29 л/кв. м"}
{"url": "http://www.focus-news.net/news/2018/07/25/2549343/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.07.25", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/07/25/2549347/burgas-v-grada-shte-se-provede-balkansko-parvenstvo-po-biytboks-na-31-avgust.html", "text": "В града ще се проведе Балканско първенство по бийтбокс на 31 август от 18.30 часа на открита сцена в непосредствена близост до КЦ \"Морско казино\". Това съобщиха от пресцентъра на  Община Бургас . Някои от най-добрите бийтбокс артисти от България и съседните ѝ държави ще се изправят един срещу друг в директни битки за първата по рода си титла, осигуряваща квота за Световното бийтбокс първенство. \r\nСъстезанието ще протече в два етапа. Първият ще се проведе изцяло онлайн във facebook страницата на събитието. Всеки, който желае да участва, трябва да представи видеоклип на свое бийтбокс изпълнение с продължителност от 60 до 90 секунди. Видеото трябва да бъде качено в Youtube и публикувано на стената на събитието Balkan Beatbox Championship във facebook. \r\nНай-добрите 12 ще бъдат класирани за следващия етап - директните битки на сцената в Бургас. Крайният срок за подаване на видео заявките е 15 август 2018 г. Ще се приемат само такива от артисти, живеещи в държави на Балканите. \r\nСъбитието се организира от Българска бийтбокс асоциация, Община Бургас и Младежки културен център, с подкрепата на Световната бийтбокс федерация - Beatbox Battle, инициативата \"Бургас харесва младите\", музикална къща \"Фактор\", Beatbox Battle TV, Beatbox Greece, Red Bull България и радио \"Power FM\". \r\nБитките ще се проведат в популярната система: А - Б, А - Б. Всяка битка ще има общо 4 рунда (по два за всеки участник). Продължителността на всеки рунд ще бъде 90 секунди. В състезанието няма да има т. нар. екстра рундове, което означава, че победителят ще бъде избиран веднага след приключването на битката. \r\nНаградите са: \r\n1-во място - microphone AKG D5, осигурен от музикална къща \"Фактор\", грамота и правото да участва на следващото Световното бийтбокс първенство. \r\n2-ро място - AKG headphones, осигурени от музикална къща \"Фактор\" и грамота. \r\n3-то място - грамота. \r\nОрганизаторите ще осигурят настаняването на всички участници в състезанието. Очаквайте скоро повече информация за журито и програмата на събитието, в която ще има допълнителни приятни изненади.", "date": "2018.07.25", "title": "Бургас: В града ще се проведе Балканско първенство по бийтбокс на 31 август"}
{"url": "http://www.focus-news.net/news/2018/07/25/2549350/mvr-zadarzhani-sa-trima-dushi-razprostranyavali-heroin-i-metamfetamin-na-teritoriyata-na-ruse.html", "text": "Служители на ТСБОП – Русе извършили процесуално-следствени действия в Русе и Приморско във връзка с доказване и документиране дейността на организирана престъпна група, занимаваща се с доставка и разпространение на наркотични вещества. Претърсвания са извършени на седем жилища и един автомобил. Това съобщиха от пресцентъра на  МВР . В условията на неотложност е проверен и адрес в Приморско. Намерени и иззети са 30 г хероин, близо 2 г метамфетамин, везна и около 10 мобилни телефона.  \r\nВ хода на операцията по пресичане на престъпната дейност за срок до 24 часа задържани трима жители на Русе – на 34, 25 и 26 години. Изяснено е, че групата е действала от март 2018 г., като същия месец е започнало и наблюдението ѝ. Според събраните до момента данни групата е доставяла и  разпространявала хероин и метамфетамин във формата на кристал.  \r\nПо случая е образувано досъдебно производство. Разпитани са 11 свидетели, двама от тях - от съдия от Специализирания наказателен съд - София. На двама от задържаните са повдигнати обвинения за участие в организирана престъпна група, занимаваща се с доставка и разпространение на наркотици. С постановление на прокурор мерките им за задържане са удължени до 72 часа, а впоследствие, с решение на съда, са им наложени постоянни мерки за неотклонение. Установено е и участие на още двама души – на 50 и 43 години – задържани по други досъдебни производства на Окръжна прокуратура – Русе.", "date": "2018.07.25", "title": "МВР: Задържани са трима души, разпространявали хероин и метамфетамин на територията на Русе"}
{"url": "http://www.focus-news.net/news/2018/07/25/2549351/veliko-tarnovo-s-12-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 12 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 346 см., а температурата на водата 25.2 градуса. Днес ще бъде предимно облачно. На много места отново ще има валежи и гръмотевични бури. Максималните температури ще са между 24° и 29°.", "date": "2018.07.25", "title": "Велико Търново: С 12 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/07/25/2549353/sofiya-otmenya-se-proverkata-na-stroitelnite-deynosti-na-mosta-na-ul-daskal-stoyan-popandreev-zaradi-loshi-meteorologichni-usloviya.html", "text": "Поради лоши метеорологични условия плануваната за днес в 11.00 часа проверка на строителните дейности на моста на ул. „Даскал Стоян Попандреев“ се отменя. Това съобщиха от пресцентъра на  Столична община .", "date": "2018.07.25", "title": "София: Отменя се проверката на строителните дейности на моста на ул. „Даскал Стоян Попандреев“ заради лоши метеорологични условия"}
{"url": "http://www.focus-news.net/news/2018/07/25/2549352/pleven-kriminalisti-zadarzhaha-33-godishen-uchastnik-v-telefonna-izmama.html", "text": "Криминалисти от Плевен задържаха 33-годишен участник в телефонна измама.  \r\nС прокурорско постановление му е наложена 72-часова мярка за задържане. Това съобщиха от  пресцентъра на МВР. \r\nДействията по разследването стартирали на 10 юли, когато 70-годишна жена от Червен бряг подала сигнал в полицията, че е станала жертва на измама. Пред разследващите потърпевшата обяснила, че непознат се е обадил на домашния й телефон и я въвел в заблуждение, че е необходимо да окаже съдействие на служители от криминална полиция по залавяне на телефони измамници. Жената оставила 4500 лева в полиетиленов плик на оградата на дома си. По случая било образувано досъдебно производство за престъпление по чл.209, ал.1 от НК.  \r\nВ резултат на упорита работа и извършени множество оперативни действия, криминалисти на ОДМВР- Плевен разкрили самоличността на мъж, взел по указание парите от адреса - 33-годишен от Луковит. Мъжът е задържан при полицейска акция на 23 юли на територията на Червен бряг, в момент преди да вземе пореден подготвен плик с 300 лева. Парите били оставени до портата на дома на 76-годишна жена. Изяснено било, че същата сутрин, възрастната жена е била въведена в заблуждение по идентичен сценарий.  \r\nПри последвал обиск и претърсване в дома му в Луковит са открити мобилни комуникатори и други веществени доказателства, съотносими по извършените престъпления.  \r\n33-годишният е привлечен в качеството на обвиняем за престъпление по чл.209, ал.1 във връзка с чл.20, ал.4 от НК. С  постановление на наблюдаващ прокурор му е наложена мярка за неотклонение \"задържане по стража\" за срок до 72 часа.  \r\nРаботата по случая продължава.", "date": "2018.07.25", "title": "Плевен: Криминалисти задържаха 33-годишен участник в телефонна измама"}
{"url": "http://www.focus-news.net/news/2018/07/25/2549354/kaloyan-staykov-ikonomist-reshenieto-za-spiraneto-na-sdelkata-za-aktivite-na-chez-ot-kzk-e-stranno.html", "text": "Решението за спирането на сделката за активите на ЧЕЗ от КЗК е странно. Това каза за  сутрешния блок „Добро утро, България“ на  Радио „Фокус“  старши икономист в Института за пазарна икономика Калоян Стайков по повод решенията на комисията за продажбата на ЧЕЗ. Независимо каква е сделката, ако купувачът или купуваното дружество е голямо, то КЗК може да го използва като аргумент за спиране на сделка. “Мнението на КЗК е не да спира сделки, а да оцени дали след придобиването на въпросното дружество, това може да доведе  до някакво господстващо положение на пазара и съответно по този начин да се изкриви конкуренцията. КЗК има характеристики и граници, при които може да се говори за такова господство и това е 40 % от пазара“, уточни Калоян Стайков. Той допълни, че ЧЕЗ не притежава 40% от съответния пазар.", "date": "2018.07.25", "title": "Калоян Стайков, икономист: Решението за спирането на сделката за активите на ЧЕЗ от КЗК е странно"}
{"url": "http://www.focus-news.net/news/2018/07/25/2549349/predsedatelyat-na-narodnoto-sabranie-tsveta-karayancheva-i-narodni-predstaviteli-shte-podkrepyat-initsiativata-skasay-s-hepatita.html", "text": "Председателят на Народното събрание Цвета Караянчева, председателят на Комисията по здравеопазването д-р Даниела Дариткова и народни представители ще подкрепят инициативата „Скъсай с хепатита!“, съобщиха от  пресцентъра на Народното събрание.  С информационна среща на 25 юли 2018 г. в 11.30 часа в сградата на Народното събрание ще бъде отбелязан Световният ден за борба с хепатита. Инициативата е на Национално сдружение за борба с хепатита „Хепасист” и Сдружение „ХепАктив”.  \r\nЦелта на кампанията е да се информира обществото, че Националната здравноосигурителна каса реимбурсира всички най-съвременни терапевтични възможности за хепатит C, с помощта на които успехът на лечението е между 95 и 100 процента.  \r\nПо време на инициативата организаторите ще запознаят народните представители и посетителите на Народното събрание с идеите и целите на кампанията, а на всеки желаещ ще бъде дадена жълта вратовръзка (за господата) или жълто фишу (за дамите), които са символи на кампанията. Те ще бъдат помолени да демонстрират подкрепата си чрез символично разрязване на „връзката с хепатита”.", "date": "2018.07.25", "title": "Председателят на Народното събрание Цвета Караянчева и народни представители ще подкрепят инициативата „Скъсай с хепатита!“"}
{"url": "http://www.focus-news.net/news/2018/07/25/2549355/pregled-na-osnovnite-temi-v-shumenskiya-pechat.html", "text": "„Машинно премахване на стари дънери“ е водещото заглавие във вестник  „Шуменска заря“ . Машина със свредел може да се види вече по шуменските улици. Тя дълбае старите дънери на дърветата. Задачата е поставена от община Шумен на фирма, която трябва да разруши дънерите и корените и да освободи места за засаждане на фиданки. „Преславският манастир посреща своя празник с нов иконостас“ е друго заглавие от първа страница. Манастир „Св. Пантелеймон” край Велики Преслав ще посрещне храмовия си празник на 27 юли с нов иконостас. Църковната светиня се прави повече от 3 години със средства от дарения. Иконостасът е изработен от дъб, дърворезбата е дело на майстор от Айтос. Той извая уникални орнаменти от преславската каменна пластика. „Култура в бюджетните граници“ е друго заглавие в броя. През първото полугодие на настоящата година Община Шумен е осигурила изпълнението на културния календар, организирала е арт събития и е покривала неотложни нужди на общинските културни звена, съобразявайки се с гласувания ѝ от общинския съвет бюджет. Дори е реализирана икономия от 8 000 лв., поради отлагането на провеждането на планирания Първи конкурс за имитатори на Тодор Колев „Двойник за един ден“. Не са изхарчени и отпуснатите от Министерството на отбраната 20 000 лв. за възстановяването на бившия войнишки паметник на Седми пехотен Преславски полк – това каза заместник-кметът по образование и култура на община Шумен Найден Косев на проведеното последно, преди лятната ваканция, заседание на Постоянната комисия по култура, културно-историческо наследство, туризъм, интеграционна политика и вероизповедания, към шуменския местен парламент.“ Санират още 7 блока в Шумен“, съобщава ежедневникът. Процедурите и дейностите по санирането на последните седем блока по Националната програма за обновяване на българските домове започват на 15 август. „Консорциум от шуменски фирми и проектанти спечелиха обществената поръчка“, обяви на редовния брифинг в община Шумен заместник-кметът Боян Тодоров. Общата стойност е 4 432 243 лв. „Цветният асфалт на Шумен пак на поправителен“, пише вестникът. Община Шумен очаква фирмата да възстанови цвета на асфалта в долната част на бул. „Славянски“, който е в зелено и в червено. От отговора на заместник-кмета на Шумен Боян Тодоров стана ясно, че фирмата и проектантът трябва да вземат решение за технологията. Проектът, по който беше изградена пешеходната зона, е в период на устойчивост и не могат да се правят промени.", "date": "2018.07.25", "title": "Преглед на основните теми в шуменския печат"}
{"url": "http://www.focus-news.net/news/2018/07/25/2549356/blagoevgrad-42-godishen-velosipedist-e-blasnat-ot-lek-avtomobil-v-selo-banya.html", "text": "42-годишен велосипедист е блъснат от лек автомобил в село Баня. Това съобщиха от  Областна дирекция на МВР – Благоевград . Инцидентът е възникнал около 22.00 часа вчера. Лек автомобил с 36-годишен водач от град Банско, движейки се с несъобразена с пътните условия скорост, на ляв завой блъска 42-годишен велосипедист от град Банско, пресичащ неправилно пътното платно. При инцидента с охлузни рани по краката и без опасност за живота е пострадал велосипедистът, който след извършен медицински преглед е освободен за домашно лечение.", "date": "2018.07.25", "title": "Благоевград: 42-годишен велосипедист е блъснат от лек автомобил в село Баня"}
{"url": "http://www.focus-news.net/news/2018/07/25/2549348/ministar-biser-petkov-pravim-vsichko-vazmozhno-da-podgotvim-i-vnesem-naesen-zakonoproektite-s-koito-da-podobrim-polozhenieto-na-horata-s-uvrezhdaniya.html", "text": "Правим всичко възможно да подготвим и внесем наесен в Народното събрание законопроекти, с които да подобрим положението на хората с увреждания в България. Това каза министърът на труда и социалната политика Бисер Петков по време на изслушването си за хода на подготовката на законодателни промени от Министерството на труда и социалната политика за гарантиране на правата на хората с увреждания, предаде репортер на  Агенция „Фокус“.   Във връзка със Закона за хората с увреждания, министърът поясни, че една от най-важните сфери в него е осигуряване на достъпна среда. По отношение на промените в Закона за социалните услуги, министър Петков коментира, че работната група ще продължи интензивно през месец август. „Апелът към работната група от моя страна беше предвиденият в пътната карта срок от 15 октомври за законопроекта да бъде съкратен с един месец и в средата на месец септември работната група да има готов проект на Закона за социалните услуги. С оглед на технологичните процедури по приемането на разглеждането и одобрението на проект за нов закон, какъвто е Законът за социалните услуги, реалистичният срок за приключване на задължителните процедури по законопроекта и внасянето му в НС е края на месец октомври и началото на месец ноември тази година“, каза министър Петков. Той благодари на 44-ото НС за ангажираността за решаване на хората с увреждания.  \r\nДеница КИТАНОВА", "date": "2018.07.25", "title": "Министър Бисер Петков: Правим всичко възможно да подготвим и внесем наесен законопроектите, с които да подобрим положението на хората с увреждания"}
{"url": "http://www.focus-news.net/news/2018/07/25/2549358/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-26-yuli.html", "text": "„Софийска вода” временно ще прекъсне водоснабдяването в някои части на столицата на 26 юли. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Проф. Иван Шишманов“, с. Владая, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. „Проф. Иван Шишманов“, ул. „Витошки гранит“, ул. „Юрушки мостове“, ул. „Момина сълза“, ул. „Марин чукар“, ул. „Кайлъка“, ул. „Ново село“, ул. „Буков дол“, ул. „Здравец“, ул. „Хеброс“; ул. „Лесковец“, ул. „Войнишко въстание“ от № 98 до № 160, местност „Света Петка Манастира“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Проф. Иван Шишманов“ №10. \r\nВъв връзка с подмяна на сградно водопроводно отклонение на ул. „Йордан Бакалов Стубел“, кв. „Манастирски ливади изток“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Йордан Бакалов Стубел“ от ул. „Тодор Попов“ до ул. „Георги Тутев“ и ул. „Тодор Попов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Йордан Бакалов Стубел “ №13А. \r\nВъв връзка с подмяна на сградно водопроводно отклонение на ул. „Доктор Борис Вълчев“, кв. „Кръстова вада“ , се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Доктор Борис Вълчев“ от ул. „Емилиян Станчев“ до ул. „Ген. Иван Колев“ №40 - №46. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Доктор Борис Вълчев “ №12. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.25", "title": "„Софийска вода” временно ще прекъсне водоснабдяването в някои части на столицата на 26 юли"}
{"url": "http://www.focus-news.net/news/2018/07/25/2549342/rrotothemagr-gartsiya-tolkova-mnogo-bolka-i-nito-edna-ostavka.html", "text": "\"Списъкът на жертвите на пожарите в Атика непрекъснато се увеличава - загиналите са 77, ранените 187, а десетки продължават да са в неизвестност. Толкова много болка и досега нито една оставка на политик или на отговорен за причините, довели до бедствието. Това пише  гръцкият вестник \"Рrotothema\"  по повод причините и последствията на небивалото бедствие, сполетяло курортните селища в периферията на столицата. \r\nВестникът смята, че пожарът е предизвикал истински хаос в действията на правителството, което е \"инвестирало в националния траур и се е опитало да се скрие зад безпрецедентната вълна на съпричастност и солидарност, която гръцките граждани проявяват\". \r\nСпоред \"Рrotothema\"докато продължава издирването на изчезналите и близките им преживяват драматични часове, никой не поставя въпроса за пълната липса на планиране при изграждането на пострадалите селища, за отсъствието на план за справяне с бедствието и евакуация на населението.  Весела Александрова", "date": "2018.07.25", "title": "\"Рrotothema.gr\" (Гърция): Толкова много болка и нито една оставка"}
{"url": "http://www.focus-news.net/news/2018/07/25/2549357/plovdiv-izvarshvat-se-remontni-deynosti-v-zdravnite-kabineti-na-uchilishtata-i-detskite-gradini-v-rayon-severen.html", "text": "Извършват се ремонтни дейности в здравните кабинети на училищата и детските градини в район „Северен“ в Пловдив. Това съобщи за  Радио „Фокус“ – Пловдив  районният кмет инж. Ральо Ралев. По думите му ремонтните дейности ще продължат през месеците август и септември. Най-належащите вече са стартирани. Предвидени са средства за подмяна на подови настилки, шпакловка и боядисване, ремонт и подмяна на ел. осветление, мивки, радиатори и щори. През лятната ваканция на учениците ще бъдат ремонтирани общо 8 здравни кабинета в училищата, а в детските градини те са 5. \r\n„Държа да успокоя родителите, че предстоящите ремонти в градините по никакъв начин няма да засегнат учебно-възпитателният процес“, заяви кметът на район „Северен“. „Фирмата, която извършва ремонтните дейности, е предупредена да спазва стриктно часовете за почивка, както и да работи чисто и тихо, без да има пряк досег с децата“, допълни инж. Ральо Ралев. \r\nТони МИХАЙЛОВ", "date": "2018.07.25", "title": "Пловдив: Извършват се ремонтни дейности в здравните кабинети на училищата и детските градини в район „Северен“"}
{"url": "http://www.focus-news.net/news/2018/07/25/2549360/burgas-v-ekspozitsionen-tsentar-flora-shte-se-provede-festival-na-vinoto.html", "text": "Екипът на фирма Експо Тим ООД, съвместно с НЛВК, организира пето юбилейно издание на най-голямото винено събитие за Южното Черноморие – „Фестивал на виното“ – Бургас, което ще се проведе от 26 до 28 юли 2018 г. в Експозиционен център „Флора“. Това съобщиха от пресцентъра на  Община Бургас . Официалното откриване ще се състои на 26 юли от 17.00 часа. Посетителите ще могат да се запознаят лично с хората, които са зад щанда, да съберат информация за любимите продукти и тенденции във винопроизводството. По време на Фестивала любителите на виното ще имат възможността да си закупят любимите продукти от щандовете с големи ценови намаления на голяма част от вината. Освен българските, бургаската публика ще има възможността да дегустира и продуктите от над 35 изби и над 350 вида елитни марки от цял свят – Италия, Франция, Аржентина, Австралия, Чили. \r\nЗа първи път тази година Посолството на Аржентина ще представи изби от техния регион и почетен гост на Фестивала ще бъде Н. Пр. Алберто Алфредо Мануел Труеба – извънреден и пълномощен посланик на Република Аржентина в Република България. \r\nПо време на официалната церемония на бала на винарите, на 26 юли от 21.30 часа, ще бъдат връчени грамоти за топ 10 при вината и голямата награда статуетка „Златен Нептун“ за най-добро бяло вино след проведен конкурс на фестивала.  \r\nЛюбителите на вино аксесоари ще могат да си купят ръчно правени стойки, коркови гривни други интересни неща. Във фестивала ще се предлагат още ръчно направени бисквити от лимец, сирена с трюфели, трюфели и бонбони с трюфели, както и екзотични пикантни сладка, пюрета и разядки. Цена на билета за вход – 10 лв., включващ безплатна дегустация по щандовете плюс подарък стъклена  брандирана професионална дегустационна чаша. Всички посетители, които са намерили и носят със себе си специалната брошура с намаление на вината, ще могат да ползват и допълнителна отстъпка 2 лв. от цената на входния билет.", "date": "2018.07.25", "title": "Бургас: В Експозиционен център „Флора“ ще се проведе Фестивал на виното"}
{"url": "http://www.focus-news.net/news/2018/07/25/2549363/dobrich-remontite-po-patnata-infrastruktura-prodalzhavat-v-zhk-balik.html", "text": "Фирмата изпълнител съвместно с Общинското предприятие „Комуналстрой“ работи активно по ремонт на пътната инфраструктура в града на места, които не са поддържани от години, съобщиха от пресцентъра на  Община град Добрич.  Едно от тези места е локалният път пред КАТ, който осигурява ежедневно трафика на моторните превозни средства и е важна част от нормалното и безпроблемно протичане на регистрацията им. Пътят е с дължина 200 метра като е ремонтиран и участъка в двора на КАТ непосредствено преди пунктовете за регистрация и технически контрол. Това ще допринесе за улеснение на водачите на автомобили и служителите на КАТ. Работи се и по други инфраструктурни обекти, които имат важно значение и са част от договореностите на Община гр. Добрич за частична и цялостна рехабилитация на пътната мрежа. \r\nПриключен е ремонта на ул. „Димитър Ковачев“ в участъка от бул.“Добруджа“ до  ул. „Орфей“. Тук е извършен частичен ремонт предвид факта, че до края на 2018г. предстоят дейности по подмяна на водопроводната мрежа на улицата. \r\nРемонтирана е и ул. „Орфей“ от ул. „Димитър Ковачев“ до Околовръстния път пред бензиностанция „Химойл“.  \r\nИзвършени са ремонти на улиците около училище „Л. Каравелов“ и на междублоковите пространства в района. Предстои ремонт на ул. „Агликина поляна“, на  междублоковите пространства пред бл.18, 16 и 19 на квартал „Балик“ и на ул. „Христо Ботев“ в участъка от ул. „Агликина Поляна“ до Околовръстен път пред бл.17 на ЖК „Балик“.   \r\nУлица „Стефан Стамболов“ в ЖК „Дружба“ е изцяло с нова настилка и е положена нова хоризонтална и вертикална маркировка.", "date": "2018.07.25", "title": "Добрич: Ремонтите по пътната инфраструктура продължават в ж.к. „Балик“"}
{"url": "http://www.focus-news.net/news/2018/07/25/2549359/mevlyut-chavushoglu-turtsiya-ne-e-dlazhna-da-se-prisaedini-kam-sanktsiite-na-sasht-i-velikobritaniya-sreshtu-iran-i-rusiya.html", "text": "Министърът на външните работи на Турция Мевлют Чавушоглу смята, че Анкара не е длъжна да се присъединява към санкциите на САЩ и Великобритания спрямо Иран, пише  електронното издание на вестник Yeni Safak . \r\nЧавушоглу заяви това в рамките на визитата си в столицата на Азербайджан – Баку. Той подчерта, че Анкара се противопоставя на санкциите на Вашингтон срещу Техеран. „Ние се присъединяваме към санкциите, наложени от ООН, както всяка друга страна, но не сме длъжни да се присъединим към ограничителните мерки, наложени от САЩ или Великобритания срещу Иран“, категоричен е турският министър. \r\nДипломатът добави, че Турция не е съгласна и със санкциите на САЩ срещу Русия. \r\n„Не смятаме, че тези мерки са правилни. Това е принципна позиция, която не зависи от никакви условия“, обясни Чавушоглу. \r\n„Yeni Safak“ припомня, че официална американска делегация се срещна с турски компании на 19 юли, а на 20 юли с представители на турските министерства на външните работи и финансите, както и на Централната банка на Турция, на която бе обсъден новият кръг от санкции срещу Иран. \r\nМного турски компании имат за свой основен търговски партньор Техеран, отбелязва вестникът. \r\nПревод и редакция:", "date": "2018.07.25", "title": "Мевлют Чавушоглу: Турция не е длъжна да се присъедини към санкциите на САЩ и Великобритания срещу Иран и Русия"}
{"url": "http://www.focus-news.net/news/2018/07/25/2549364/blagoevgrad-lek-avtomobil-e-blasnal-6-godishno-dete-v-sandanski.html", "text": "Лек автомобил е блъснал 6-годишно момче в Сандански. Това съобщиха от  ОДМВР - Благоевград . Инцидентът е станал около 09.05 часа днес. По първоначална информация лек автомобил „Фолксваген Поло“, управляван от 73-годишен водач от Сандански, движейки се по ул. “Александър Буйнов“ в град Сандански е ударил два паркирани леки автомобила, след което е блъснал 6-годишното дете, намиращо се на тротоара. Детето е транспортирано за оказване на медицинска помощ в ЦСМП - Сандански с фрактура на бедро и травми на главата.", "date": "2018.07.25", "title": "Благоевград: Лек автомобил е блъснал 6-годишно дете в Сандански"}
{"url": "http://www.focus-news.net/news/2018/07/25/2549361/smolyan-323-zhiteli-na-obshtinata-praznuvat-imen-den-na-sveta-anna.html", "text": "323 жители на община Смолян празнуват имен ден в деня, в който православната църква почита успението на света Анна – майката на Света Дева Мария. Това съобщиха за  Радио „Фокус“ – Смолян  от служба ГРАО в местната администрация. Името Анна носят 92 дами от общината, Анка са наречени 33, а Ани – 27. Анелия са кръстени 103 жени, които живеят в Смолян и околните села. На днешния ден празнуват и хората, носещи имената Анани, Яна, Блага и Добри, които в община Смолян са общо 68. Света Анна се смята за покровителка на бременността, раждането и майчинството. \r\nНели ГЕРГЬОВСКА", "date": "2018.07.25", "title": "Смолян: 323 жители на общината празнуват имен ден на света Анна"}
{"url": "http://www.focus-news.net/news/2018/07/25/2549365/ministar-biser-petkov-ochakvame-200-hil-litsa-i-semeystva-da-zayavyat-nuzhda-ot-tseleva-pomosht-za-otoplenie-koyato-tazi-godina-e-po-visoka.html", "text": "Очакваме над 200 хил. лица и семейства да заявяват нужда от използване на целевата помощ за отопление. Това каза от парламентарната трибуна министърът на труда и социалната политика Бисер Петков в изслушване за законодателните промени за хората с увреждания, предаде репортер на  Агенция „Фокус“ . „Нейният размер тази година е по-висок, в сравнение с миналата година. Той е в размер на 374 лв. 15 ст. за целия отоплителен сезон. Това е с малко над 9 лева повече от миналогодишния размер, което отчита повишената цена на електроенергията от 1 юли тази година“, обясни той. „Тече кампанията по подаване на заявления за отпускане на целевата помощ за отопление. Тя стартира от 1 юли и трябва да продължи до 31 октомври“, посочи министър Петков. „Хората с увреждания са една от целевите групи на социално подпомагане, които получават различни видове социални помощи, включително и т.нар. целева помощ за отопление“, поясни той. „Усилието на министерството чрез промени в наредбата, които регламентира тази целева помощ, е в посока да не се допусне отпадане от кръга на лицата, които имат достъп до тази целева помощ“, обяви Бисер Петков. „Това се постига чрез ежегодна корекция на т.нар. коефициент, с който се отчита ежегодното индексиране на пенсиите, които се получават“, коментира той. „Тази година в резултат на увеличаването на гарантирания минимален доход, който е основа за т.нар. диференциран гарантиран минимален доход, се осигури по-широк достъп на хора с увреждания и на други целеви групи до тази помощ“, каза още социалният министър. \r\nБиляна ИВАНОВА", "date": "2018.07.25", "title": "Министър Бисер Петков: Очакваме 200 хил. лица и семейства да заявят нужда от целева помощ за отопление, която тази година е по-висока"}
{"url": "http://www.focus-news.net/news/2018/07/25/2549366/nimh-vazmozhni-sa-znachitelni-povisheniya-v-rilskite-i-pirinskite-pritotsi-na-rekite-struma-i-mesta-kakto-i-vav-vodosbora-na-reka-strumeshnitsa.html", "text": "През следващите три дни, в резултат на валежи, речните нива в Западнобеломорския басейн ще се повишават краткотрайно, сочи справка на  сайта на Националния институт по метеорология и хидрология  към Българската академия на науките (НИМХ към БАН). По-значителни ще са повишенията днес в Рилските и Пиринските притоци на реките Струма и Места, както и във водосбора на река Струмешница.  \r\nНа 26 и 27 юли също ще има повишения в Рилските и Пиринските притоци на реките Струма и Места, в горните течения на реките Струма и Места и във водосборите на реките Лебница и Струмешница. В резултат на интензивни валежи има висока вероятност от възникване на поройни наводнения в следобедните и вечерните часове на 26 юли – във водосборите на река Места – реките Белишка, Торишка, Вотрачка, Изток, Бяла, Бъндерица, Демяница, Ретиже, Лъкенска, Костена, Туфча и в река Струма – реките Пиринска Бистрица, Бистрица Благоевградска, Осеновска, Влахинска, Бистрица санданска, Лебница, Градешница, Петричка и в долното течение на основната река Струма.", "date": "2018.07.25", "title": "НИМХ: Възможни са значителни повишения в Рилските и Пиринските притоци на реките Струма и Места, както и във водосбора на река Струмешница"}
{"url": "http://www.focus-news.net/news/2018/07/25/2549362/stara-zagora-vremenno-e-ogranicheno-dvizhenieto-v-aktivnata-i-avariynata-lenta-na-avtomagistrala-trakiya-pri-km-162-v-posoka-burgas-zaradi-patnotransportno-proizshestvie.html", "text": "Временно е ограничено движението в активната и аварийната лента при км 162 на автомагистрала „Тракия“, в посока Бургас в района на Оризово, поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се осъществява в изпреварващата лента и се регулира от Пътна полиция. Шофьорите да се движат с повишено внимание и съобразена скорост.", "date": "2018.07.25", "title": "Стара Загора: Временно е ограничено движението в активната и аварийната лента на автомагистрала „Тракия“, при км 162 в посока Бургас, заради пътнотранспортно произшествие"}
{"url": "http://www.focus-news.net/news/2018/07/25/2549367/pregled-na-osnovnite-temi-vav-varnenskiya-pechat.html", "text": "„Опасни стомашни вируси ни дебнат в жегите“, съобщава на първата си страница вестник  „Черно море“ . Чревни инфекции са повалили 43-ма души за седмица, сочат последните  данни от Регионалната здравна инспекция във Варна. Пациентите са с 5-има повече спрямо предходния период. 33-ма от тях са с ентероколити, 6-има със салмонелоза, 1 с колиентерит, 1– с ротавирусен ентерит, и 2-ма с вирусен хепатит. „Пробит тръбопровод наводни бул. „Владислав“ и остави хиляди без вода“ е друго заглавие на страниците на броя. Изданието припомня, че хиляди варненци останаха без вода във вторник заради пробит водопровод. Инцидентът стана около 8 часа сутринта вчера в района на Автогарата при сондаж за изграждането на булевард „Васил Левски“. „След седмица стартира 22-рият международен панаир на занаятите и изкуствата „Булгарика“, се съобщава в друга публикация. За 22-ри път морската столица ще даде възможност за изява на талантливи занаятчии в Международния панаир на занаятите и изкуствата „Булгарика“. От 1 до 21 август около сцена „Раковина“ в Морската градина ще се съберат талантливи майстори от цялата страна, които ще съживят българската история и традиции. Всеки посетител ще има възможността да види отблизо красотата на ръчно сътворените творби на иконописци, тъкачи, дърворезбари, кожари, медникари, бижутери, майстори на чанове, носии и кукли. „Готовите участъци от бул. „Левски“ ще бъдат пускани поетапно“ е водещото заглавие на трета страница. Продължават ремонтните дейности на бул. „Левски“ – най-големият инфраструктурен проект, който се реализира във Варна. Работи се едновременно в отделни части на цялото трасе. Поставени са 1820 пилота за подпорните стени, изградени са над 2200 м канализация и 2000 м водопроводи, 500 м от ново трасе на дерето, продължават дейностите по конструкцията. Монтирани са 100 стълба за улично осветление, изкопните маси са над 58 000 куб. м. Преместени са трасетата на част от телекомуникационните мрежи. На някои от участъците е положена асфалтова настилка, изграждат се тротоари и осветление.", "date": "2018.07.25", "title": "Преглед на основните теми във варненския печат"}
{"url": "http://www.focus-news.net/news/2018/07/25/2549370/aktsenti-v-predavaneto-vsichki-v-chas-na-radio-fokus.html", "text": "В днешното издание на „Всички в час“ отново насочваме вниманието си към междуинституционалния механизъм за обхващане и задържане на децата и ученици в задължителна предучилищна и училищна възраст.  \r\nНамалява ли броят на отпадащите ученици? На този въпрос и ние потърсихме отговори в отчетите, представени на заседанието на Координационното звено по механизма за обхващане и задържане в образователната система, проведено преди дни. А нашата обиколка из страната ще започне от Видин и Смолян, където колегите съответно Анна Лозанова и Нели Гергьовска ни запознават със ситуацията на местно ниво. Ще отидем и до Сливенско с информация за приключилите три основни класирания за прием в първи клас на територията на общината ще ни запознае Людмила Йоргова от Радио „Фокус“ – Сливен.  \r\nВ минутите до 11.00 ч. ще се насочим и към Симитли. За поредна година общинска администрация разработи програма, част от стратегията за здравословно развитие на младежта в Симитли, в която всеки ученик може да оползотвори максимално лятната ваканция. За различните образователни и забавни инициативи, за които ще ни разкаже в следващите минути колегата от Радио „Фокус“ – Пирин Ливия Нинова.  \r\nВлезте в час от 10.00 до 11.00 часа с водещ Милослава Ангелова.", "date": "2018.07.25", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2018/07/25/2549371/shumen-zadarzhan-e-43-godishen-mazh-shofiral-s-301-promila-alkohol.html", "text": "Задържан е 43-годишен мъж от село Станянци, шофирал с 3.01 промила алкохол. Това съобщиха от  ОДМВР - Шумен . На 25 юли около 3.00 часа след полунощ за проверка на ул. “Септемврийско въстание“ в град Върбица е спрян водач на лек автомобил Фолксваген „Пасат“ с чужда регистрация. Зад волана бил мъж с инициали Д.Х на 43 г. Тестван бил с дрегер, който отчел 3.01 промила в издишания въздух. Водачът дал кръвна проба за анализ. Задържан бил за срок до 24 часа в полицейското управление във Велики Преслав. За извършено престъпление е образувано бързо производство.", "date": "2018.07.25", "title": "Шумен: Задържан е 43-годишен мъж, шофирал с 3.01 промила алкохол"}
{"url": "http://www.focus-news.net/news/2018/07/25/2549372/dobrich-prodalzhavat-remontite-po-patnata-infrastruktura-v-zhk-balik.html", "text": "Продължават ремонтите по пътната инфраструктура в жк. „Балик“. Това съобщиха от пресцентъра на  Община Добрич . Фирмата изпълнител съвместно с Общинското предприятие „Комуналстрой“ работи активно по ремонт на пътната инфраструктура в града на места, които не са поддържани от години. Едно от тези места е локалният път пред КАТ, който осигурява ежедневно трафика на моторните превозни средства и е важна част от нормалното и безпроблемно протичане на регистрацията им. Пътят е с дължина 200 метра като е ремонтиран и участъка в двора на КАТ непосредствено преди пунктовете за регистрация и технически контрол. Това ще допринесе за улеснение на водачите на автомобили и служителите на КАТ. Работи се и по други инфраструктурни обекти, които имат важно значение и са част от договореностите на Община гр. Добрич за частична и цялостна рехабилитация на пътната мрежа. \r\nПриключен е ремонтът на ул. „Димитър Ковачев“ в участъка от бул. “Добруджа“ до ул. „Орфей“. Там е извършен частичен ремонт предвид факта, че до края на 2018 г. предстоят дейности по подмяна на водопроводната мрежа на улицата. \r\nРемонтирана е и ул. „Орфей“ от ул. „Димитър Ковачев“ до Околовръстния път пред бензиностанция „Химойл“.  \r\nИзвършени са ремонти на улиците около училище „Л. Каравелов“ и на междублоковите пространства в района. Предстои ремонт на ул. „Агликина поляна“, на междублоковите пространства пред бл.18 ,16 и 19 на квартал „Балик“ и на ул. „Христо Ботев“ в участъка от ул. „Агликина Поляна“ до Околовръстен път пред бл. 17 на жк. „Балик“.   \r\nУлица „Стефан Стамболов“ в жк. „Дружба“ е изцяло с нова настилка и е положена нова хоризонтална и вертикална маркировка.", "date": "2018.07.25", "title": "Добрич: Продължават ремонтите по пътната инфраструктура в жк. „Балик“"}
{"url": "http://www.focus-news.net/news/2018/07/25/2549373/haskovo-rekata-v-selo-sinapovo-e-pochistena-i-bezopasna.html", "text": "Ремонтно-възстановителните работи за подобряване на проводимостта на речното легло на р. Синаповска, която преминава  през с. Синапово, вече са факт. това съобщиха от  пресцентъра на Община Тополовград.  Реката придоби нов облик. Тя е почистена, залесена и безопасна за живеещите в селото. Предстоят още редица дейности по проекта, които ще се изпълняват през следващите няколко месеца – двустранни посещения в двете общини – Тополовград и Алпуллу, Република Турция, обучения на общинските служители, относно превенция от наводнения и бедствия, споделяне на опит между партниращите страни. Чрез реализацията на проекта, ще се постигнат заложените в него основни цели, а именно: подобрена проводимост на 1479 м. от р. Синаповка, повишена сигурност за местното население, чрез намаляване риска от животозастращаващи бедствия. Всички ремонтно-възстановителни  дейности са извършени и продължават да се извършват по проект „Подобряване на капацитета на общините Алпуллу и Тополовград за превенция и ограничаване на последиците от наводнения в Беломорския басейн, с реф.№ СВ005.1.11.084, финансиран по Програма Интерреr – ИПП за трансгранично сътрудничество България-Турция„. Ръководител на проекта е г-жа Красимира Атанасова – нач. отдел „ППУТ” в Общинска администрация – Тополовград.", "date": "2018.07.25", "title": "Хасково: Реката в село Синапово е почистена и безопасна"}
{"url": "http://www.focus-news.net/news/2018/07/25/2549369/varna-vazstanoveno-e-dvizhenieto-pri-km-409-na-avtomagistrala-hemus-v-rayona-na-povelyanovo-v-posoka-varna.html", "text": "Възстановено е движението при км 409 на автомагистрала „Хемус\", в района на Повеляново в посока Варна. Това съобщиха от пресцентъра на  Агенция „Пътна инфраструктура“ .", "date": "2018.07.25", "title": "Варна: Възстановено е движението при км 409 на автомагистрала „Хемус\", в района на Повеляново в посока Варна"}
{"url": "http://www.focus-news.net/news/2018/07/25/2549375/prof-donka-baykova-dietolog-prez-lyatoto-tryabva-da-se-hranim-samo-s-postni-yastiya-nyakolko-dni-v-sedmitsata.html", "text": "През лятото трябва да се храним само с постни ястия няколко дни в седмицата. Това каза диетологът проф. Донка Байкова в интервю за  Агенция „Фокус“  във връзка с правилното хранене през лятото. \r\nТя обясни, че българите имаме свой сезонен модел на хранене, което означава, че физиологично се храним с по-леки храни поради по-високите температури на околната среда. „Това ни предпазва от различните негативни ефекти на евентуално прегряване и пренасищане на тялото с топлина. А това е рисково както за работата на мускулите, така и за работата на мозъка. Ето защо през лятото използваме от белтъчните храни нискокалорични млечни продукти – при нас ежедневно менюто ни присъства киселото мляко и неговите производни като таратор, айран. Подходящи са и нискомаслените извари и сирена, които да добавяме към обилно присъствие на зеленчуци като миш маши, постни манджи и др. От месата подходящи са леките птичи меса без видими тлъстини и прясната риба. Зеленчуците и плодовете са преобладаващи в менюто ни през лятото – ако през зимата обичайно консумираме около 200 гр. плодове и 200 гр. зеленчуци, то през лятото тези количества се удвояват. Препоръчваме зеленчуците и плодовете да бъдат растящи по нашите земи и то такива, които растат в градината, а не по парниците“, каза проф. Байкова. Тя посочи още, че в менюто през лятото трябва да присъстват по-малко печива – т.е. тестени изделия. З \r\n„За закуска препоръчваме леки блюда – например кисело мляко с ленено или сусамено семе. Винаги през летния сезон добавъчните мазнини трябва са много редуцирани – олио, зехтин, мазнини и т.н. Подходящ за лятото продукт е маслиновото масло, ако то е извлечено по естествен начин – това е още един регионален средиземноморски продукт.  През лятото задължително през няколко дни от седмицата трябва да консумираме постни ястия – отново с пресни и нашенски продукти, богати на витамин Ц. Подходящи са постните супи, приготвени от пресни картофи, както и бобовата гама – боб, леща, нахут, бакла и др. Препоръчва се поне два пъти в седмицата да се консумира и риба, а останалите местни разновидности трябва да ги сведем до минимум. Ако все пак искаме месо, трябва да избираме по-чистите леки розови меса, без видими тлъстини и гарнирани със зеленчуци“, обясни диетологът. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.07.25", "title": "Проф. Донка Байкова, диетолог: През лятото трябва да се храним само с постни ястия няколко дни в седмицата"}
{"url": "http://www.focus-news.net/news/2018/07/25/2549374/varna-vazstanoveno-e-vodopodavaneto-avariyata-v-rayona-na-avtogarata-vodata-e-godna-za-piene.html", "text": "Отстранена е аварията в района на автогарата във Варна след като вчера сутринта работници спукаха водопровод. Водоподаването на засегнатите адреси е било възстановено рано тази сутрин. Водата в домакинствата, обектите и обществените сгради в района е годна за пиене и битови нужди, съобщи за  Радио „Фокус“ – Варна  главният инженер в дружеството „Водоснабдяване и канализация“ Петър Карагьозов. Вчера поради предизвикана авария при изкопни работи абонатите между улиците „Кракра“, „Тодор Влайков“, „Девня“ и бул. „Христо Ботев“ също нямаха вода от 20.30 часа до около 3 часа тази сутрин. Без вода от 00.00 часа до 4 часа сутринта, абонатите между бул. „Сливница“, ул. „Отец Паисий“, ул. „Беласица“, ул. „Тодор Влайков“, ул. „Георги Пеячевич“ и бул. „Христо Смирненски“ също нямаха водоподаване. \r\nДиана СТОЕВА", "date": "2018.07.25", "title": "Варна: Възстановено е водоподаването аварията в района на автогарата, водата е годна за пиене"}
{"url": "http://www.focus-news.net/news/2018/07/25/2549377/api-vazstanoveno-e-dvizhenieto-po-pat--4-koritna-sevlievo-v-rayona-na-selo-balgarski-izvor.html", "text": "Възстановено е движението по път І-4 Коритна – Севлиево в района на село Български извор. Това съобщиха от пресцентъра на  Агенция „Пътна инфраструктура“ .", "date": "2018.07.25", "title": "АПИ: Възстановено е движението по път І-4 Коритна – Севлиево в района на село Български извор"}
{"url": "http://www.focus-news.net/news/2018/07/25/2549381/montana-81-godishna-peshehodka-e-blasnata-ot-lek-avtomobil-na-krastovishteto-mezhdu-bul-parta-i-bul-treti-mart.html", "text": "81-годишна пешеходка е блъсната от лек автомобил на кръстовището между бул. „Парта\" и бул. „Трети март\". Това съобщиха от  ОДМВР - Монтана . Инцидентът е станал на 24 юли 2018 г. около 10.50 часа на бул. „Парта“ при кръстовището с бул. „Трети март“ в гр. Монтана. Лек автомобил „Шевролет Авео“, управляван от лице с инициали Г.Б.(на 64 г.) блъска 81-годишната пешеходка. В ортопедично отделение на МБАЛ - Монтана без опасност за живота е настанена пешеходката. Причините за възникналото ПТП са в процес на изясняване. На място е извършен оглед от дежурна оперативна група на РУ - Монтана и екип на сектор „Пътна полиция” при ОДМВР - Монтана. По случая е образувано досъдебно производство.", "date": "2018.07.25", "title": "Монтана: 81-годишна пешеходка е блъсната от лек автомобил на кръстовището между бул. „Парта“ и бул. „Трети март“"}
{"url": "http://www.focus-news.net/news/2018/07/25/2549382/vidin-nivoto-na-reka-dunav-se-e-ponizhilo-s-26-sm-v-rayona-na-grada-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 16 см и водният стоеж е 156 см, съобщиха от местната  Хидрометеорологична станция . Нивото на реката край Видин е 202 см, регистрираното  понижение е от 26 см. Край Лом през последното денонощие понижението в нивото на реката е 23 см и водният стоеж е 229 см. Нивото на реката край Оряхово е 138 см, там е регистрирано понижение за последното денонощие от 1 см. Температурата на водата край Ново село е 23.6 градуса, край Оряхово  е 25.1 градуса.", "date": "2018.07.25", "title": "Видин: Нивото на река Дунав се е понижило с 26 см в района на града за последното денонощие"}
{"url": "http://www.focus-news.net/news/2018/07/25/2549380/nikolay-sirakov-gerb-neka-usiliyata-na-maykite-na-detsa-s-uvrezhdaniya-badat-nasocheni-kam-rabotnata-grupa-zashtoto-te-mogat-da-dadat-finite-nastroyki-v-zakonodatelstvoto.html", "text": "Нека усилията на майките на деца с увреждания бъдат насочени към работната група, защото те могат да дадат фините настройки в законодателството. Това каза народният представите от ПГ на ГЕРБ Николай Сираков след изслушването на министър Бисер Петков за хората с увреждания, предаде репортер на  Агенция „Фокус“.   „Ситуацията, в която се намираме е с променена социална среда. Всички това ние го отчитаме. Потребностите вече са съвсем различни от тези, които са били преди години. В момента ние се нуждаем от нов модел на социални услуги. За да достигнем обаче до този нов модел на социални услуги не е необходимо да се решават проблемите на парче, променяйки стари закони и това да става прибързано. Необходима е нова философия и нови роли на хората, които участват в процесите при предоставяне и ползване на социалните услуги. За да постигнем този нов модел, за да намерим неговата реализация устойчива във времето, финансирана и с добри резултати, е необходимо всички заинтересовани страни да участват активно в изграждането на основите на този модел“, каза Сираков. Той поясни, че става въпрос за законодателството. Сираков се обърна към майките на деца с увреждания. „Обръщам се към тях, нека тези усилия, които те до момента влагат в този процес, да бъдат насочени към работната група и конкретно към промяната на законодателството, защото те са онази най-чувствителна група, която би могла да даде фините настройки в промяната на законите“, допълни още депутатът.  \r\nДеница КИТАНОВА", "date": "2018.07.25", "title": "Николай Сираков, ГЕРБ: Нека усилията на майките на деца с увреждания бъдат насочени към работната група, защото те могат да дадат фините настройки в законодателството"}
{"url": "http://www.focus-news.net/news/2018/07/25/2549384/sarajevo-times-premierite-na-bih-i-gartsiya-sa-obsadili-evropeyskata-perspektiva-na-saraevo.html", "text": "Основната тема на разговорите между премиерите на Босна и Херцеговина (БиХ) и Гърция Денис Звиздич и Алексис Ципрас по време на срещата им в Мостар, е била подкрепата, която Атина може да даде по европейския път на Сараево, като освен това са обсъждани начините за установяване на по-добри отношения между двете страни, пише  електронното издание Sarajevo Times . \r\n„Основно обсъждахме европейската перспектива на БиХ и Западните Балкани. Отбелязах, че това е най-важната външнополитическа цел за страната“, отбеляза Звиздич, като добави, че Гърция е голям застъпник за европейска БиХ. \r\nДвамата премиери са обсъдили установяването на директна авиолиния между Атина и Сараево, съобщи още босненският министър-председател. \r\nПревод и редакция:", "date": "2018.07.25", "title": "Sarajevo Times: Премиерите на БиХ и Гърция са обсъдили европейската перспектива на Сараево"}
{"url": "http://www.focus-news.net/news/2018/07/25/2549385/plovdiv-otkrivaneto-na-svetovnoto-parvenstvo-po-kanu-kayak-shte-se-provede-v-sportna-zala-kolodruma-zaradi-loshite-meteorologichni-prognozi.html", "text": "Откриването на Световното първенство по кану-каяк за юноши, девойки, мъже и жени до 23 години в Пловдив ще бъде в спортна зала „Колодрума“. Това съобщиха за  Радио „Фокус“ – Пловдив  от организационния екип на събитието. 1 200 състезатели от 69 страни ще премерят сили тази година, като първенството ще се проведе за времето от 26 до 29 юли. Българският отбор е представен от 21 лодки или 30 състезатели, които ще участват в 24 дисциплини. Откриването на Световното първенство по кану-каяк ще бъде в 18.30 часа днес в спортна зала „Колодрума“, а не както беше първоначално обявено в Античния театър. Промяната се налага заради лошите метеорологични прогнози и очакванията за дъжд. \r\nТова е трето голямо първенство, което Българската федерация по кану-каяк организира в Пловдив за последните 3 години. През 2016 година Гребният канал прие Европейския шампионат за мъже и жени, а през 2017 година – континенталното първенство за юноши, девойки, мъже и жени до 23 години.", "date": "2018.07.25", "title": "Пловдив: Откриването на Световното първенство по кану-каяк ще се проведе в спортна зала „Колодрума“ заради лошите метеорологични прогнози"}
{"url": "http://www.focus-news.net/news/2018/07/25/2549383/zornitsa-genova-chez-predlozheniyata-za-izmeneniya-i-dopalnenie-na-pravilata-za-targoviya-s-elektricheska-energiya-reglamentirat-novite-otnosheniya-v-pazara.html", "text": "Считаме, че предложенията за изменения и допълнение на Правилата за търговия с електрическа енергия регламентират новите отношения в пазара. Това каза ръководителят в направление „Регулаторни дейности” към ЧЕЗ Зорница Генова по време на обществено обсъждане на проект на Правила за изменение и допълнение на Правилата за търговия с електрическа енергия, предаде репортер на  Агенция „Фокус“ . „Запознахме се с предложенията за изменения и допълнение на Правилата за търговия с електрическа енергия. Считаме, че те регламентират новите отношения в пазара. Бих искала да посоча няколко групи предложения за промени, които по наше мнение могат да бъдат доразвити и допълнени. Ние ще представим нашите предложения детайлно в писмен вид в срок от 14 дни“, допълни тя. „По отношение на текстовете на чл. 31а и 31б, считаме, че те са безусловно необходими предвид промените в Закона за енергетиката, но също така смятаме, че текстовете са разписани общо и касаят и регулирания и свободния пазар. В тази връзка считаме, че чл. 37б трябва да се допълни като се регламентира задължение за предоставяне на данните за енергията, върху която се изчислява дължимата сума. Оценяваме положително по-доброто структуриране на текстовете по отношение на видовете балансиращи групи. В тази връзка имаме предложение и за крайните снабдители да бъде дадена възможност по подобие на тази, която е дадена на обществения доставчик да се обединяват с координатор на стандартно-балансираща група“, каза още тя. „По отношение на измененията чл. 68 не подкрепяме предложеният от комисията съкратен срок. През 2015 година срокът беше съкратен от 5 до 3 дни. Практиката показа, че срока от 3 дни е критичен минимум и считаме, че допълнително намаляване на този срок ще създаде затруднения и за крайните клиенти. Предлагаме да се запазят настоящите редакции в случай на отстраняване от пазара. По отношение на чл. 69а и 69б, които са новите текстове касаещи отношенията между производителите и координаторите на балансиращите групи, считаме, че текстовете не са много ясни. Ще се опитаме да предложим редакция. И последно чл. 102 от ал.4 до ал.9 смятаме, че следва да се доразвият и да се уредят хипотезите във връзка с развалянето на договора, във връзка с възстановяване на снабдяването, което веднъж вече е било осъществено“, заяви още Генова.", "date": "2018.07.25", "title": "Зорница Генова, ЧЕЗ: Предложенията за изменения и допълнение на Правилата за търговия с електрическа енергия регламентират новите отношения в пазара"}
{"url": "http://www.focus-news.net/news/2018/07/25/2549386/ivan-petrinski-glaven-redaktor-na-vestnik-balgarski-novini-v-atina-obstanovkata-v-atika-e-kato-v-pompey-sled-izrigvaneto-na-vezuviy.html", "text": "Обстановката в Атика е като в Помпей след изригването на Везувий . Това каза в сутрешния блок „Добро утро, България“ на  Радио „Фокус“  Иван Петрински, главен редактор на вестник „Български новини“ в Атина. „Жертвите растат и според прогнозите ще нарастват още, като може би ще надхвърлят 100 души, тъй като няколко човека все още се водят за безследно изчезнали и не се знае каква е съдбата им. Отделно има по последни данни поне 11 души в тежко състояние в болниците в Атина, като не е ясен окончателния брой на хората, пострадали от бедствието“, обясни той. Иван Петрински, каза още, че Върховната прокуратура на Гърция е повдигнала обвинение към властите за неадекватна реакция. Според прокуратурата властите не са реагирали достатъчно адекватно на ситуацията, обясни той.", "date": "2018.07.25", "title": "Иван Петрински, главен редактор на вестник „Български новини“ в Атина: Обстановката в Атика е като в Помпей след изригването на Везувий"}
{"url": "http://www.focus-news.net/news/2018/07/25/2549378/ventseslav-slavov-ogradata-s-rumaniya-e-dobro-reshenie-sreshtu-borbata-s-afrikanskata-chumata-po-svinete.html", "text": "Оградата с Румъния е добро решение срещу борбата с чумата по свинете. Това каза в сутрешния блок „Добро утро, България“ на  Радио „Фокус“   Венцеслав Славов, директор „Бизнес развитие“ в групата от фирми „Аякс“, които са едни от най-големите производители на живи прасета и с една от най-голямата свинеферма в област Добрич. Той припомни симптомите на болестта, за които стопаните трябва да следят. „Вирусът се проявява с висока температура, стресови състояния и отказване от хранене. Ако бъде намерено умряло животно незабавно трябва да бъдат уведомени властите, за да вземат нужните проби, включително и на телефон 112. По този начин ще се намери причината на заболяването и ще могат да се вземат необходимите мерки“, каза Венцеслав Славов. Според него обществото трябва да се информира повече за заболяването и да осъзнае сериозността на проблема.", "date": "2018.07.25", "title": "Венцеслав Славов:  Оградата с Румъния е добро решение срещу борбата с африканската чумата по свинете"}
{"url": "http://www.focus-news.net/news/2018/07/25/2549389/veliko-tarnovo-nay-golyamo-kolichestvo-valezhi-v-oblastta-za-izminaloto-denonoshtie-e-otcheteno-v-selo-kesarevo-17-lkv-m.html", "text": "Най-голямо количество валежи в областта за изминалото денонощие е отчетено в село Кесарево - 17 л/кв. м. Въпреки обявения жълт код за обилни валежи за вчера, това е и най-сериозното количество регистрирано в региона, съобщи за  Радио „Фокус“ – Велико Търново  дежурният в Хидрометеорологичната станция във Велико Търново. Той уточни, че повече е валяло и в района на Еленския балкан, където в село Тодювци са отчетени 12 л/кв. м, а в Елена – 16 л/кв. м. „В Полски Тръмбеш и село Крушето са паднали по 14 л/кв. м, в Балван и Костел са отчетени, съответно по 9 л/кв. м и 8 л/кв. м. Най-малко е валяло в Павлиекни – 0.4 л/кв. м и в село Караисен – 0.6 л/кв. м“, обобщи дежурният. За Велико Търново измереното количество е 11 л/кв. м. \r\nЛуиза ТРАНЧЕВА", "date": "2018.07.25", "title": "Велико Търново: Най-голямо количество валежи в областта за изминалото денонощие е отчетено в село Кесарево - 17 л/кв. м"}
{"url": "http://www.focus-news.net/news/2018/07/25/2549390/nikolay-iliev-eso-chast-ot-predlozheniyata-za-izmenenie-i-dopalnenie-na-pravilata-za-targoviya-s-el-energiya-se-nuzhdayat-ot-dopalnitelno-utochnyavane.html", "text": "Част от предложенията за изменение и допълнение на Правилата за търговия с ел. енергия се нуждаят от допълнително уточняване. Това каза заместник-финансовият директор на „Електроенергиен системен оператор“ ЕАД по време на обществено обсъждане на проект на Правила за изменение и допълнение на Правилата за търговия с електрическа енергия, предаде репортер на  Агенция „Фокус“ . „ЕСО прегледа внимателно предложените промени в правилата за търговия с електрическа енергия. Установихме, че част от предложенията относно състава на балансиращите групи, възможностите за тяхното обединение, отговорниците и сроковете за представяне на справки и процедурите по отстраняване от пазара или преустановяване на електрозахранването се нуждаят от допълнително уточняване. Ние ще предоставим нашите предложения в законно установения срок“, заяви Илиев.", "date": "2018.07.25", "title": "Николай Илиев, ЕСО: Част от предложенията за изменение и допълнение на Правилата за търговия с ел. енергия се нуждаят от допълнително уточняване"}
{"url": "http://www.focus-news.net/news/2018/07/25/2549387/premierat-boyko-borisov-ako-nyakoga-sme-iskali-rednik-kiro-ili-rednik-rayan-da-pazim-nyamalo-e-da-zavedem-delo-sreshtu-kgm-maritime-shiping-ad.html", "text": "Ако някога сме искали редник Киро или редник Раян да пазим, нямало е да заведем дело срещу KGM Maritime Shiping AD. Това каза министър-председателят Бойко Борисов в началото на правителственото заседание, предаде репортер на  Агенция „Фокус“ .  \r\n„Искам да припомня, че на 6 юли 2017 г. това правителство одобри допълнителни разходи по бюджета на Министерство на икономиката за 2017 г. в размер на 2,4 млн. лв. за заплащане на дължимата държавна такса за предявяване на иск за отмяна пред Върховния касационен съд на основание чл. 47 от Закона за международните търговски арбитражи на арбитражно решение от 30 март 2017 г. на Арбитражния съд на БТПП към Kей Джи Меритайм Шипинг АД (KGM Maritime Shiping AD).  Ако някога сме искали редник Киро или редник Раян, или който и да е да пазим, нямало е да заведем тези дела”, заяви премиерът. \r\nНа заседанието присъства и съпредседателят на „Обединени патриоти“ и лидер на „Атака“ Волен Сидеров, който преди началото му поздрави министърът на туризма Николина Ангелкова.  Агенция „Фокус“ припомня:  Поводът за изявлението е спорният законопроект за приватизация и следприватизационен контрол, върху който вчера президентът наложи вето. От ПГ на ГЕРБ съобщиха, че ще подкрепят ветото. Заради промените ГЕРБ бе обвинена в лобизъм.", "date": "2018.07.25", "title": "Премиерът Бойко Борисов: Ако някога сме искали редник Киро или редник Раян да пазим, нямало е да заведем дело срещу KGM Maritime Shiping AD"}
{"url": "http://www.focus-news.net/news/2018/07/25/2549388/anton-kutev-bsp-problemite-na-horata-s-uvrezhdaniya-opirat-do-byudzheta-nyakoy-tryabva-da-prinudi-finansoviyat-ministar-i-premierat-da-otpusnat-neobhodimite-sredstva.html", "text": "Проблемите на хората с увреждания опират до бюджета – някой трябва да принуди финансовият министър и премиерът да отпуснат необходимите средства. Това каза заместник-председателят на ПГ на „БСП за България“ Антон Кутев след изслушването на министър Бисер Петков за хората с увреждания, предаде репортер на  Агенция „Фокус“.   Според Кутев проблемът не е финансов, а хуманитарен. „Става дума за това, че някакви хора в България, никак не малко на брой, живеят с 250 лв. на месец. Това не е финансов проблем. Това е хуманитарен проблем. Това е въпрос на оживяване“, допълни Антон Кутев. По думите му въпросът за хората с увреждания от страна на министъра е въпрос без отговор. „Вие сега и през последната година се опитвате да го решите. Отлагането на всички тези закони във времето не е случайно“, обърна се Антон Кутев към министър Бисер Петков. Според него министърът е можел да разработи много професионално, което се опитва да направи, една система, която да моделира отношения. „Обаче това, което вие можете да направите, изобщо не зависи от вас дали ще стане реално или не“, обясни Кутев. По думите му хората с увреждания стоят на палатките и са готови на крайни стъпки. „Те са една от малкото групи в България, за които е въпрос на оживяване. Препоръчвам първото следващо заседание, след ваканцията да бъде посветено на това“, допълни заместник-председателят на ПГ на „БСП за България“. \r\nДеница КИТАНОВА", "date": "2018.07.25", "title": "Антон Кутев, БСП: Проблемите на хората с увреждания опират до бюджета – някой трябва да принуди финансовият министър и премиерът да отпуснат необходимите средства"}
{"url": "http://www.focus-news.net/news/2018/07/25/2549391/plovdiv-27-godishna-zhena-e-zaginala-sled-katastrofa-na-podbalkanskiya-pat-v-rayona-na-karlovo.html", "text": "27-годишна жена е загинала след катастрофа на Подбалканския път. Това съобщи за  Радио „Фокус“ – Пловдив  говорителят на Областната дирекция на МВР. Сигналът за пътния инцидент е подаден на тел. 112 към 7.00 часа. Според подадената информация на изхода на Карлово в посока Казанлък лек автомобил „Мерцедес“ се е блъснал в дърво. По първоначални данни в колата са пътували 28-годишният водач и 27-годишната му съпруга, които били откарани със случаен превоз в болница. По-късно от там било съобщено, че жената е издъхнала. Продължават прегледите на мъжа, изчаква се информация за състоянието му. Той е тестван за употреба на алкохол и наркотици, резултатите са отрицателни. Служители на РУ - Карлово извършват оглед на местопроизшествието. Причините за катастрофата се изясняват под наблюдението на Окръжна прокуратура - Пловдив. \r\nТони МИХАЙЛОВ", "date": "2018.07.25", "title": "Пловдив: 27-годишна жена е загинала след катастрофа на Подбалканския път в района на Карлово"}
{"url": "http://www.focus-news.net/news/2018/07/25/2549379/kyustendil-obshtinskata-epizootichna-komisiya-v-dupnitsa-e-priela-prevantivni-merki-otnosno-afrikanskata-chuma-po-svinete.html", "text": "Общинската епизоотична комисия в Дупница е приела превантивни мерки относно африканската чума по свинете. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му на провелото се експертно заседание е обсъдена епизоотичната обстановка. Присъствали са представители на Областна дирекция по безопасност на храните, Регионална здравна инспекция, на Община Дупница, кметове и кметски наместници. „Ще бъде извършван постоянен ветеринарномедицински контрол съвместно с общински служители и ветеринарномедицинските инспектори за спазване на мерките за биосигурност в свиневъдните обекти и извършване на контрол по забрана за продажба на животни на нерегламентирани пазари за животни. Съвместни проверки ще се правят с представители на ловно-рибарските дружества и на държавните лесничейства за наличие на болни или умрели диви свине”, каза Христо Апостолов. Кметовете на населените места ще трябва да изготвят списък с броя свине на собствениците и да подават сигнали към Областна дирекция по безопасност на храните и официалните ветеринарни лекари при подадени такива от стопани за съмнителни случаи на болни и умрели свине. \r\nВенцеслав ИЛЧЕВ", "date": "2018.07.25", "title": "Кюстендил: Общинската епизоотична комисия в Дупница е приела превантивни мерки относно африканската чума по свинете"}
{"url": "http://www.focus-news.net/news/2018/07/25/2549392/hasan-ademov-dps-za-reshavaneto-na-problemite-na-horata-s-uvrezhdaniya-tryabva-da-se-nosi-politicheska-otgovornost-ekspertnata-ne-e-dostatachna.html", "text": "За да могат в комплекс да се решат всички проблеми на хората с увреждания трябва да има политическа подкрепа, носене на политическа отговорност. Експертната отговорност не е достатъчна. Това каза председателят на социална комисия и депутат от ДПС Хасан Адемов в отношение след изслушването на министъра на труда и социалната политика Бисер Петков за законодателните промени за хората с увреждания, предаде репортер на  Агенция „Фокус“ . „Очевидно е, че само с експертни решения, този въпрос няма как да бъде решен“, посочи той. „Имате подкрепата на експертите в министерството, по някои от казусите и на Националния съвет на хората с увреждания и на майките на деца с увреждания. Тази подкрепа очевидно не е достатъчна“, се обърна Хасан Адемов към министър Бисер Петков. „По част от проблемите има коренно противоположни мнения и становища, които няма как да бъдат обединени на базата на експертизата, която предлагате, колкото и коректна да е тя“, посочи депутатът от ДПС. „Няма как на експертно ниво проблемът да бъде решен, тогава управляващото мнозинство носи политическа отговорност за решаването му“, обяви Хасан Адемов и призова управляващото мнозинство и правителството да поемат своята отговорност. „Да сте чули становището на министъра на финансите по тези въпроси, аз не съм. Мнението на ресорния вицепремиер, такова мнение няма“, коментира той. „Намерете съгласие, готови сме да го подкрепим“, каза още Хасан Адемов. \r\nБиляна ИВАНОВА", "date": "2018.07.25", "title": "Хасан Адемов, ДПС: За решаването на проблемите на хората с увреждания трябва да се носи политическа отговорност - експертната не е достатъчна"}
{"url": "http://www.focus-news.net/news/2018/07/25/2549393/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Служители в противопожарните служби и пенсионирани пожарникари сочат зле подготвения държавен механизъм и липсата на авариен план като основните причини зад трагедията в Източна Атика и категорично отхвърлят предположенията на правителствени представители за умишлен палеж, целящ да дестабилизира страната, пише  електронното издание на вестник “Kathimerini” , в материал, представен без редакторска намеса. \r\nТе описват пожара, който започна в понеделник в района на Дау на източните склонове на планината Пендели, като \"мега-пожар\", поради факта, че той избухна в гора от силно запалими борови дървета, докато същевременно духаха много силни ветрове. Комбинацията от тези два фактора означава, че огнената стихия се разпространява извън контрол много бързо, достигайки крайбрежието само за няколко часа. \r\nОсвен това пожарникарите и пожарогасителните самолети са били заети да се опитват да контролират отделен пожар в Кинета, Западна Атика, което означава, че има известно закъснение в отговора на пожара в източната част на Атика. \r\nНезависимо от това опитни пожарникари казват, че липсата на авариен план стои зад смъртта на най-малко 74 души, които са били хванати в капана на пламъците, когато избягали от домовете си и търсели безопасен изход от района. Те обвиняват Пожарната служба, регионалните власти на Атика и по-специално Генералния секретариат за гражданска защита, който отговаря за координирането на всички съответни институции. \r\nТе също така посочват очевидната липса на готовност от страна на държавата въпреки предупрежденията, издавани през уикенда, че рискът от пожар в понеделник ще бъде на ниво 4, най-високото, в региона на Атика. \r\n\"Очевидно е, че имаше закъснение в отговора на огъня w Дау. Силите бяха изпратени до Кинета и властите не очакваха да се появи втори пожар в Атика\", заяви един опитен пожарникар пред “Kathimerini“. \r\nВ отговор на слуховете и спекулациите, че пожарите в понеделник са били резултат от организиран палежи, същите източници отбелязват, че по време на сезон на пожарите не е необичайно да има около 10 пожара в района на Атика. Те също така посочват свидетелските показания, че огнището в Кинета е започнато от искри идващи от електрически стълбове. \r\nСъбитията в източната част на Атика, междувременно, върнаха спомените за смъртоносните пожари през 2007 г. в Илия на полуостров Пелопонес, като огнеборци заявиха, че има сходство между двата инцидента. И в двата случая силните ветрове и гъстия храсталак на земята затрудняват усилията за ограничаване на пожарите, но, както добавят пожарникарите, силните валежи по-рано този месец и през юни в Атика означават, че условията на място не са толкова сухи, колкото в Пелопонес през 2007. \r\n*** Основната тема на разговорите между премиерите на Босна и Херцеговина (БиХ) и Гърция Денис Звиздич и Алексис Ципрас по време на срещата им в Мостар, е била подкрепата, която Атина може да даде по европейския път на Сараево, като освен това са обсъждани начините за установяване на по-добри отношения между двете страни, пише  електронното издание Sarajevo Times . \r\n„Основно обсъждахме европейската перспектива на БиХ и Западните Балкани. Отбелязах, че това е най-важната външнополитическа цел за страната“, отбеляза Звиздич, като добави, че Гърция е голям застъпник за европейска БиХ. \r\nДвамата премиери са обсъдили установяването на директна авиолиния между Атина и Сараево, съобщи още босненският министър-председател. \r\n*** Министърът на външните работи на Турция Мевлют Чавушоглу смята, че Анкара не е длъжна да се присъединява към санкциите на САЩ и Великобритания спрямо Иран, пише  електронното издание на вестник Yeni Safak . \r\nЧавушоглу заяви това в рамките на визитата си в столицата на Азербайджан – Баку. Той подчерта, че Анкара се противопоставя на санкциите на Вашингтон срещу Техеран. „Ние се присъединяваме към санкциите, наложени от ООН, както всяка друга страна, но не сме длъжни да се присъединим към ограничителните мерки, наложени от САЩ или Великобритания срещу Иран“, категоричен е турският министър. \r\nДипломатът добави, че Турция не е съгласна и със санкциите на САЩ срещу Русия. \r\n„Не смятаме, че тези мерки са правилни. Това е принципна позиция, която не зависи от никакви условия“, обясни Чавушоглу. \r\n„Yeni Safak“ припомня, че официална американска делегация се срещна с турски компании на 19 юли, а на 20 юли с представители на турските министерства на външните работи и финансите, както и на Централната банка на Турция, на която бе обсъден новият кръг от санкции срещу Иран. \r\nМного турски компании имат за свой основен търговски партньор Техеран, отбелязва вестникът. \r\n*** Готови сме да осигурим необходимата помощ за справяне с последиците от тази катастрофа, написа руският президент Владимир Путин в писмо, с което изказа съболезнованията си за трагичните събития в Гърция, изпратено до неговия гръцки колега Прокопис Павлопулос и до премиера на Гърция Алексис Ципрас, пише скопското електронно издание \"Локално\", като се позовава на кореспондента на МИА от Атина. \r\n„В Русия искрено споделяме скръбта на братския народ в Гърция. Моля, предайте думите за подкрепа на роднините и близките на жертвите, както и пожеланията за бързо възстановяване на всички ранени“. \r\n„Ние сме готови да предоставим необходимата помощ за справяне с последствията от тази катастрофа“, пише в писмото от руския президент.", "date": "2018.07.25", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/07/25/2549395/burgas-klubat-po-vodni-sportove-burgas-specheli-zlatna-kupa-ot-darzhavnoto-parvenstvo-za-veterani.html", "text": "Клубът по водни спортове „Бургас“ спечели златна купа от държавното първенство за ветерани. Това съобщиха от пресцентъра на  Общината . След като преди две години ветераните на Клуб по водни спортове „Бургас“ спечелиха първото държавно първенство за ветерани, а миналата година не участваха, тази година, при второто си участие отново показаха класата си. \r\nТурнирът беше спечелен от Юрдинген Мастърс - Германия, чийто основен състав е изцяло от ветераните на КВС „Бургас“. Основна заслуга за първото място имат Пламен Христов - Тарзан, с изключително важните си голове, двамата български участници на последното Световно Мастерс първенство по водна топка в Унгария Ангел Георгиев и Васил Миленов и Сергей Караджов, който е треньор на детските отбори на клуба. \r\nВъв финалният мач те надделяха над силният отбор на домакините от Локомотив Русе след 7:7 в редовното време и 11:9 след изпълнението на дузпи.", "date": "2018.07.25", "title": "Бургас: Клубът по водни спортове „Бургас“ спечели златна купа от държавното първенство за ветерани"}
{"url": "http://www.focus-news.net/news/2018/07/25/2549376/lokalno-makedoniya-chrez-pismo-do-prezidenta-i-premiera-vladimir-putin-izkaza-saboleznovaniyata-si-i-predlozhi-pomosht-na-gartsiya.html", "text": "Готови сме да осигурим необходимата помощ за справяне с последиците от тази катастрофа, написа руският президент Владимир Путин в писмо, с което изказа съболезнованията си за трагичните събития в Гърция, изпратено до неговия гръцки колега Прокопис Павлопулос и до премиера на Гърция Алексис Ципрас, пише скопското електронно издание \"Локално\", като се позовава на кореспондента на МИА от Атина. \r\n„В Русия искрено споделяме скръбта на братския народ в Гърция. Моля, предайте думите за подкрепа на роднините и близките на жертвите, както и пожеланията за бързо възстановяване на всички ранени“. \r\n„Ние сме готови да предоставим необходимата помощ за справяне с последствията от тази катастрофа“, пише в писмото от руския президент. \r\nПревод и редакция:", "date": "2018.07.25", "title": "„Локално“ (Македония): Чрез писмо до президента и премиера, Владимир Путин изказа съболезнованията си и предложи помощ на Гърция"}
{"url": "http://www.focus-news.net/news/2018/07/25/2549368/kathimerini-gartsiya-lipsata-na-avarien-plan-sedi-zad-golemiya-broy-zhertvi-ot-pozharite.html", "text": "Служители в противопожарните служби и пенсионирани пожарникари сочат зле подготвения държавен механизъм и липсата на авариен план като основните причини зад трагедията в Източна Атика и категорично отхвърлят предположенията на правителствени представители за умишлен палеж, целящ да дестабилизира страната, пише  електронното издание на вестник “Kathimerini” , в материал, представен без редакторска намеса. \r\nТе описват пожара, който започна в понеделник в района на Дау на източните склонове на планината Пендели, като \"мега-пожар\", поради факта, че той избухна в гора от силно запалими борови дървета, докато същевременно духаха много силни ветрове. Комбинацията от тези два фактора означава, че огнената стихия се разпространява извън контрол много бързо, достигайки крайбрежието само за няколко часа. \r\nОсвен това пожарникарите и пожарогасителните самолети са били заети да се опитват да контролират отделен пожар в Кинета, Западна Атика, което означава, че има известно закъснение в отговора на пожара в източната част на Атика. \r\nНезависимо от това опитни пожарникари казват, че липсата на авариен план стои зад смъртта на най-малко 74 души, които са били хванати в капана на пламъците, когато избягали от домовете си и търсели безопасен изход от района. Те обвиняват Пожарната служба, регионалните власти на Атика и по-специално Генералния секретариат за гражданска защита, който отговаря за координирането на всички съответни институции. \r\nТе също така посочват очевидната липса на готовност от страна на държавата въпреки предупрежденията, издавани през уикенда, че рискът от пожар в понеделник ще бъде на ниво 4, най-високото, в региона на Атика. \r\n\"Очевидно е, че имаше закъснение в отговора на огъня w Дау. Силите бяха изпратени до Кинета и властите не очакваха да се появи втори пожар в Атика\", заяви един опитен пожарникар пред “Kathimerini“. \r\nВ отговор на слуховете и спекулациите, че пожарите в понеделник са били резултат от организиран палежи, същите източници отбелязват, че по време на сезон на пожарите не е необичайно да има около 10 пожара в района на Атика. Те също така посочват свидетелските показания, че огнището в Кинета е започнато от искри идващи от електрически стълбове. \r\nСъбитията в източната част на Атика, междувременно, върнаха спомените за смъртоносните пожари през 2007 г. в Илия на полуостров Пелопонес, като огнеборци заявиха, че има сходство между двата инцидента. И в двата случая силните ветрове и гъстия храсталак на земята затрудняват усилията за ограничаване на пожарите, но, както добавят пожарникарите, силните валежи по-рано този месец и през юни в Атика означават, че условията на място не са толкова сухи, колкото в Пелопонес през 2007. \r\nПревод и редакция:", "date": "2018.07.25", "title": "„Kathimerini” (Гърция): Липсата на авариен план седи зад големия брой жертви от пожарите"}
{"url": "http://www.focus-news.net/news/2018/07/25/2549396/plovdiv-mazh-e-otkaran-v-bolnitsa-sled-katastrofa-na-pazardzhishko-shose-dvizhenieto-e-zatrudneno.html", "text": "Мъж е откаран в болница след катастрофа на „Пазарджишко шосе“. Това съобщи за  Радио „Фокус“ – Пловдив  говорителят на Областната дирекция на МВР. Пътнотранспортното произшествие е станало в района на км 4, като сигналът е получен около 08.50 часа тази сутрин. Според първоначалната информация лек автомобил „Пежо“ е предприел обратен завой и е бил блъснат от лек автомобил „Ауди“. В болница за прегледи е откаран водачът на първата кола. Движението в района е затруднено. Водачите трябва да шофират с повишено внимание и съобразена скорост. \r\nТони МИХАЙЛОВ", "date": "2018.07.25", "title": "Пловдив: Мъж е откаран в болница след катастрофа на „Пазарджишко шосе“, движението е затруднено"}
{"url": "http://www.focus-news.net/news/2018/07/25/2549394/na-komisiyata-po-ikonomicheska-politika-i-turizam-e-vazlozheno-da-dokladva-na-deputatite-motivite-za-prezidentskoto-veto-varhu-zakona-za-privatizatsiya-i-sledprivatizatsionen-kontrol.html", "text": "На 25 юли е постъпил указ на президента Румен Радев по чл. 101 от Конституцията, с който приетият от Народното събрание на 18 юли Закон за допълнение на Закона за приватизация и следприватизационен контрол се връща за ново обсъждане. Това обяви зам.-председателят на парламента Емил Христов, предаде репортер на  Агенция „Фокус“ . „Възложено е на водещата Комисия по икономическа политика и туризъм да докладва на народните представители указа на президента и мотивите към него“, каза още той. \r\nБиляна ИВАНОВА", "date": "2018.07.25", "title": "На Комисията по икономическа политика и туризъм е възложено да докладва на депутатите мотивите за президентското вето върху Закона за приватизация и следприватизационен контрол"}
{"url": "http://www.focus-news.net/news/2018/07/25/2549398/veliko-tarnovo-politsiyata-v-svishtov-zadarzha-britanets-za-poboy-pritezhanie-na-marihuana-i-neregistrirano-orazhie.html", "text": "Полицията в Свищов задържа британец за побой, притежание на марихуана и нерегистрирано оръжие. Това съобщиха от  Областна дирекция на МВР – Велико Търново . Полицейските служители действали по сигнал за извършен побой. Вчера по обяд в управлението съдействие е потърсила 48-годишна жена от село Хаджидимитрово. Тя обяснила, че на 26-годишния ѝ син е бил нанесен побой от 39-годишен британски гражданин, живеещ в същото село. В хода на разследването е установено, че във вторник на автобусна спирка в селото между потърпевшия и извършителя е възникнала разпра, която е прераснала в сбиване, при което по-възрастният мъж е нанесъл удари по тялото на пострадалия, след това двамата се качили в автомобила на англичанина и край село Совата чуждият гражданин му нанесъл още удари с твърд предмет. В резултат на това, 26-годишният мъж е получил множество фрактури по краката, ръката и носа. Той е бил транспортиран за лечение във великотърновската болница. При извършена проверка в дома на британския гражданин са установени и иззети около 3 кг растителна маса, която при полеви наркотест е реагирала на марихуана, както и нерегистрирана пушка. Англичанинът е задържан с полицейска мярка за 24 часа. По случая е започнато досъдебно производство. Работата по случая продължава под ръководството на прокуратурата.", "date": "2018.07.25", "title": "Велико Търново: Полицията в Свищов задържа британец за побой, притежание на марихуана и нерегистрирано оръжие"}
{"url": "http://www.focus-news.net/news/2018/07/25/2549399/adelina-stefanova-hram-vavedeni-bogorodichno-blagoevgrad-sv-anna-e-pokrovitelka-na-maychinstvoto-zakrilnitsa-e-na-devitsite-vdovitsite-i-bremennite-zheni.html", "text": "Българската Православната църква прославя Успението на св. Анна, майката на Пресвета Богородица. Това каза за  Радио „Фокус“ – Пирин  Аделина Стефанова, църковен уредник в благоевградския храм „Въведение Богородично“. Тя обясни, че св. Анна се смята за покровителка на брака, семейството, майчинството, закрилница на девиците, вдовиците и бременните жени „Според вярванията, повече от петдесет години Анна и съпругът ѝ Йоаким не могли да имат деца. По-късно след много молитви, отправени към Бог, двамата са посетени от ангел, който им съобщава, че ще имат дете и те трябва да го нарекат Мария. Анна обещава да посвети детето си в служба на Бог. Света Анна зачева в деветия ден на месец декември. Дева Мария, нейната дъщеря, се родила на 8 септември“, каза още Стефанова. Тя добави, че когато Мария става на три години, родителите ѝ я въвеждат тържествено в храма и я посветили на Бога, както били обещали. „В християнския свят, Анна е сред най-разпространените имена, като в превод от староеврейски името означава „благодат“. Аделина Стефанова подчерта, че църквата почита света Анна няколко пъти в годината. „На 8 и 9 септември, когато празнуваме Рождеството на Пресвета Богородица и възпоменаваме Нейните родители – св. Йоаким и св. Анна; на 9 декември, когато празнуваме Зачатието на Пресвета Богородица от Св. Анна и на 25 юли – Денят на успението ѝ“, уточни Аделина Стефанова. \r\nЛивия НИНОВА", "date": "2018.07.25", "title": "Аделина Стефанова, храм „Въведени Богородично“ – Благоевград: Св. Анна е покровителка на майчинството, закрилница е на девиците, вдовиците и бременните жени"}
{"url": "http://www.focus-news.net/news/2018/07/25/2549402/burgas-7-610-kasa-tsigari-banderol-sa-izzeti-pri-proverka-na-kashta-v-aheloy.html", "text": "7 610 къса цигари без акцизен бандерол са иззети при претърсване на къща в Ахелой. Това съобщиха от  ОДМВР - Бургас . Претърсването е извършено на 24 юли т.г. около 10.00 часа служители от Районно управление – Поморие. Къщата е обитавана от 38-годишен мъж с инициали И.Т. Той е задържан за срок от 24 часа. По случая е образувано бързо полицейско производство.", "date": "2018.07.25", "title": "Бургас: 7 610 къса цигари бандерол са иззети при проверка на къща в Ахелой"}
{"url": "http://www.focus-news.net/news/2018/07/25/2549397/lovech-17-sa-mladezhite-evakuirani-ot-vila-kray-selo-glozhene-zaradi-pridoshlite-vodi-na-reka-vit.html", "text": "17 са младежите, евакуирани от вила край село Гложене, заради придошлите води на река Вит. Това съобщиха от пресцентъра на  МВР . Около полунощ днес пожарни екипи от Тетевен и Ловеч се отзовали на сигнал, постъпил на тел. 112, за бедстваща група от 17 младежи, на възраст между 15 и 17 години. Те били настанени в къща за гости в село Гложене. Пристигналите незабавно на място пожарникари установили, че река Вит, която минава покрай къщата, е придошла и дълбочината ѝ е почти 1,5 метра. Използвайки въжета, екипите предприели действия по евакуиране на тийнейджърите. Веднага след като децата били изведени на безопасно място, пожарникарите посетили и съседната къща, обитавана от семейство с малко дете. Мъжът категорично отказал да бъде евакуиран, но жената се съгласила заедно с 3-годишното им дете да бъдат изведени от жилището. Всички евакуирани хора били транспортирани до кметството на населеното място, където им е била осигурена храна и вода.", "date": "2018.07.25", "title": "Ловеч: 17 са младежите, евакуирани от вила край село Гложене, заради придошлите води на река Вит"}
{"url": "http://www.focus-news.net/news/2018/07/25/2549405/tarzhestveniyat-ritual-po-posreshtaneto-na-35-iya-kontingent-ot-afganistan-shte-se-provede-v-smolyan-na-26-yuli.html", "text": "Заместник-министърът на отбраната Атанас Запрянов и заместник-началникът на отбраната вицеадмирал Емил Ефтимов ще участват в тържествения ритуал по посрещането на 35-ия контингент на Въоръжените сили на Република България, който успешно приключи участието си в мисията на НАТО в Афганистан „Решителна подкрепа“. Това съобщиха от пресцентъра на  Министерство на отбраната . Официалната церемония ще се проведе на 26 юли 2018 г. в Смолян на площад „Свобода“ от 13.00 часа.  \r\nКонтингентът е в състав от 158 военнослужещи и включва национален елемент, рота за охрана, екип от съветници и щабни офицери в щаба на мисията на НАТО. Национален командир на контингента е полковник Георги Маргитин, командир на ротата за охрана е майор Стефан Димов, а помощник-национален командир – полковник Камен Иванов. Непосредствената подготовка, изпити и сертификация бяха проведени в 101-ви алпийски полк в Смолян, откъдето е и основната част от 35-ия контингент.", "date": "2018.07.25", "title": "Тържественият ритуал по посрещането на 35-ия контингент от Афганистан ще се проведе в Смолян на 26 юли"}
{"url": "http://www.focus-news.net/news/2018/07/25/2549400/reuters-evropeyski-komisar-predlozhi-vzaimno-namalyavane-na-vnosnite-mitata-mezhdu-es-i-sasht.html", "text": "Европейският комисар по бюджет и човешки ресурси Гюнтер Йотингер предложи в сряда Съюза и САЩ да обсъдят взаимно намаляване на вносните мита за редица стоки, ако това ще означава вдигане на наказателните мита, които Вашингтон наложи в последно време, предава  Reuters . \r\nВ изказване преди европейската делегация да замине за Вашингтон в сряда за договаряне на дългосрочно търговско споразумение, Йотингер заяви, че Европейският съюз иска САЩ първо да намалят вносните мита върху алуминия и стоманата. \r\n„На първо място, нашата обща позиция е, че очакваме вдигане на съществуващите наказателни мита“, обясни политикът. „След това сме готови да обсъждаме снижаване и преструктуриране на всички мита във всички сектори“. \r\n„По този начин ние искаме да избегнем по-нататъшна ескалация на търговския конфликт и да избегнем търговска война“, заяви той пред Deutschlandfunk. \r\n„Това са разговори, които ще са възможни след половин година и можем да ги започнем със САЩ през есента“, уточни европейският комисар. \r\nЙотингер предположи, че Брюксел и Вашингтон могат да опитат да договорят олекотен вариант на отхвърлената всеобхватна търговска сделка между САЩ и ЕС, известна като ТТИП (Трансатлантическо търговско и инвестиционно партньорство). \r\n„Можем да опитаме олекотен вариант на ТТИП“, заяви той. \r\n„Ройтерс“ отбелязва, че председателят на Европейската комисия Жан-Клод Юнкер ще пристигне на визита във Вашингтон в сряда, където разговорите ще бъдат фокусирани върху търговското напрежение, възникнало, след като САЩ наложиха по-високи мита върху вноса на стомана и алуминий и заплахите на Доналд Тръмп да разшири обхвата на наказателните ставки върху вносните автомобили. По думите на Юнкер от понеделник, той не отива в Америка с готово предложение за търговията. \r\nПревод и редакция:", "date": "2018.07.25", "title": "Reuters: Европейски комисар предложи взаимно намаляване на вносните митата между ЕС и САЩ"}
{"url": "http://www.focus-news.net/news/2018/07/25/2549409/burgas-politsiyata-zadarzha-mazh-shofiral-s-304-promila-alkohol.html", "text": "Полицията задържа мъж, шофирал с 3.04 промила алкохол. Нарушението е установено при полицейска проверка в Обзор, съобщиха от пресцентъра на  ОДМВР – Бургас . На 24 юли т.г. около 19.00 часа в Обзор, служители от Районно управление – Несебър спрели за проверка лек автомобил „Ситроен Ксантия“, с добричка регистрация, управляван от 42-годишен мъж с инициали Д.Ж. от Добрич, като констатирали, че същият шофира след употреба на алкохол с концентрация 3.04 промила. Същият е задържан за срок от 24 часа. По случая е образувано бързо полицейско производство.", "date": "2018.07.25", "title": "Бургас: Полицията задържа мъж, шофирал с 3.04 промила алкохол"}
{"url": "http://www.focus-news.net/news/2018/07/25/2549404/iskren-veselinov-obedineni-patrioti-pravim-vsichko-vazmozhno-malkata-koalitsiya-da-se-zapazi.html", "text": "Правим всичко възможно малката  коалиция да се запази. Това каза пред журналисти народният представител от ПГ на \"Обединени патриоти\" Искрен Веселинов, предаде репортер на  Агенция \"Фокус\".   \"Имам силното желание страстите да се уталожат. За нас коалицията трябва да се запази. ние сме отговорни пред нашите избиратели. Смятам, същото важи и за нашите колеги от НФСБ и \"Атака\", каза Веселинов.  \r\nДеница КИТАНОВА", "date": "2018.07.25", "title": "Искрен Веселинов, \"Обединени патриоти\": Правим всичко възможно малката  коалиция да се запази"}
{"url": "http://www.focus-news.net/news/2018/07/25/2549408/dobrich-na-mnogo-mesta-v-grada-e-narusheno-vodopodavaneto.html", "text": "По различни причини на много места в града е нарушено водоподаването, съобщиха за  Радио „Фокус” – Варна  от ВиК. В Район Добрич по ул. „Ген. Ст. Попов“ се работи по изграждане на връзки, без вода е районът на Авиограда, по водния цикъл се работи в ЖК „Строител“ и в района на хидрофор „Рилски блокове“. В областта в Район Добрич-селска с нарушено водоподаване е ПС - Стожер, ПС  -Гешаново, както и с. Поручик Гешаново, с. Подслон и, с. Карапелит, в Район Балчик – Вилна зона „Изгрев“, в Район Тервел - с. Каблешково, в Район Генерал Тошево - ул. „Пирин“, с. Житен и с. Кардам, и в Район Шабла - ул. „Свобода“, с. Пролез, с. Дуранкулак и с. Тюленово.  \r\nЖулиета НИКОЛОВА", "date": "2018.07.25", "title": "Добрич: На много места в града е нарушено водоподаването"}
{"url": "http://www.focus-news.net/news/2018/07/25/2549403/ministar-biser-petkov-horata-s-uvrezhdaniya-se-nastroiha-edin-sreshtu-drug-taka-postiganeto-na-vzaimno-priemlivo-reshenie-e-trudna-zadacha.html", "text": "В последните седмици самите хора с увреждания се настроиха един срещу друг. Това прави задачата по постигане на взаимно приемливо решение много трудна. Това каза пред журналисти в парламента министърът на труда и социалната политика Бисер Петков след като беше изслушан в пленарна зала за законодателните промени за хората с увреждания, предаде репортер на  Агенция „Фокус“ . „Вчера добронамерено дойдох да поканя майките на деца с увреждания да се върнат в работната група. Беше проведен разговор с тях, с конкретно предложение за среща още днес“, припомни той. „Това, което разбирам защо се отказва среща, ме кара да се замислям“, коментира Бисер Петков. Според него може би в ситуацията има нарушено доверие между страните. „Текстовете, които бяха представени на предишното заседание на работната група, вероятно не удовлетворяват майките на деца с увреждания, но това е работен процес“, обясни социалният министър. „Не е реалистично да има безлимитно използване на лична помощ, защото това е скъпа услуга. Когато бъде предоставено това универсално право, трябва да има сигурност, че ще бъде финансирано устойчиво“, обяви Бисер Петков. Попитан притеснява ли се от ескалиране на напрежението на протестите на хората с увреждания той посочи: „Притеснявам се и смятам, че това не бива да се допуска. Това не е в полза за решаване на проблемите на хората с увреждания“. „Разбирам днешното ми изслушване като опит да се намали напрежението, защото открито казах какви са реалистичните срокове за внасяне в НС на законопроектите“, каза още Петков. \r\nБиляна ИВАНОВА", "date": "2018.07.25", "title": "Министър Бисер Петков: Хората с увреждания се настроиха един срещу друг - така постигането на взаимно приемливо решение е трудна задача"}
{"url": "http://www.focus-news.net/news/2018/07/25/2549401/prof-yavor-notev-obedineni-patrioti-vinagi-sashtestvuva-risk-v-politikata-takav-ima-za-malkata-i-za-golyamata-koalitsiya.html", "text": "Винаги съществува риск в политиката – такъв има за малката и за голямата коалиция. Това каза проф. Явор Нотев, народен представител от ПГ на „Обединени патриоти“ и заместник-председател на НС, пред журналисти във връзка с напрежението сред Патриотите за промените в Закона за приватизационен и следприватизационен контрол, предаде репортер на  Агенция „Фокус“ . Нотев поясни, че двете позиции  - тази на Валери Симеонов и на Волен Сидеров ще се обсъждат и анализират. На въпрос дали ще има смяна на вицепремиера Валери Симеонов, проф. Нотев отговори: \"Не мисля, че въпросът беше поставен ребром, но по принцип има отговори на този въпрос в изявлението на г-н Сидеров. Моето мнение трябва да бъде мнение, което да съобрази това на групата на „Обединени патриоти“. Така се взимат решенията сега“, каза проф. Нотев. Попитан дали има реален риск за коалицията, проф. Нотев поясни: „Риск в политиката винаги има. Ние сме тук, за да дебатираме“, поясни той. „Теоретично е възможно и в малката коалиция, и в голямата коалиция – ще поживеем и ще видим. Това е политика, това е динамично действие“, допълни още той. На въпрос дали сега да се свика заради обстоятелствата извънредно заседание на Коалиционния съвет, проф. Нотев каза, че няма да се свиква такова. „Коалиционният съвет е периодичен\", каза той.  \r\nДеница КИТАНОВА", "date": "2018.07.25", "title": "Проф. Явор Нотев, „Обединени патриоти“: Винаги съществува риск в политиката – такъв има за малката и за голямата коалиция"}
{"url": "http://www.focus-news.net/news/2018/07/25/2549412/pazardzhik-obshtina-velingrad-predprie-deystviya-po-pochistvane-na-reka-lukovitsa.html", "text": "Община Велинград предприе действия по почистване на речното коритото на река Луковица, съобщиха за  Радио „Фокус“ - Пазарджик  от пресцентъра на Община Велинград. С цел нормалната проводимост на реката, машинно се премахват растения и храсти. Почистването се извършва от кръстовището на улица „Връх Киселец” по улица „Евлоги Георгиев” в посока бул. „Съединение”. \r\nРадослава МУРДЖЕВА", "date": "2018.07.25", "title": "Пазарджик: Община Велинград предприе действия по почистване на река Луковица"}
{"url": "http://www.focus-news.net/news/2018/07/25/2549411/veliko-tarnovo-narusheno-e-vodopodavaneto-na-nyakolko-mesta-v-starata-chast-na-grada-zaradi-avarien-remont-na-vodoprovodnata-mrezha.html", "text": "Спряха водоподаването на няколко места в старата част на Велико Търново. Това съобщиха за  Радио „Фокус“ – Велико Търново  от водоснабдителното дружество. Без вода до 16.00 часа днес ще са абонатите на ул. „Теодосий Търновски“, част от ул. „Димитър Найденов“ и хълм „Царевец“. Спирането на водата се налага поради извършване на авариен ремонт на водопроводната мрежа. От дружеството уверяват, че при възможност водоподаването ще бъде възстановено по-рано. \r\nМария НЕДЕВА", "date": "2018.07.25", "title": "Велико Търново: Нарушено е водоподаването на няколко места в старата част на града заради авариен ремонт на водопроводната мрежа"}
{"url": "http://www.focus-news.net/news/2018/07/25/2549406/d-r-borislav-kamenov-odbh-dobrich-priznatsite-koito-se-proyavyavat-pri-afrikanska-chuma-pri-svinete-sa-shodni-s-klasicheskata-chuma-pri-tezi-zhivotni.html", "text": "Признаците, които се проявяват при африканска чума при свинете, са сходни с класическата чума при тези животни. Това каза д-р Борислав Каменов от Областната дирекция по безопасност на храните в Добрич, предаде кореспондент на  Радио „Фокус” – Варна . Африканската чума засяга всички възрасти при животните. Стига се до почти 100% смъртност. Заболяването нанася големи икономически загуби. Не е опасно за хората и другите животни, а само за прасетата. „Основните клинични признаци са повишаване на температурата, наличие на кръвоизливи по слабините, по задните части и най-вече посиняване на ушите. Заболелите животни заемат една непривична стойка, подобна на тази при кучетата, седнали на задни крака, защото ако се засегне белия дроб, прасето има тази специфика, че носните му отвори са много тесни. Не може да извършва бързи дихателни движения, за да облекчи дишането, то заема тази така наречена кучешка стойка. Другото нещо, което може да се забележи, това е една профузна диария, която отначало е кашеста, след това става почти течна и променя цвета си от зеленикав в червен, т.е. тя е придружена с кръвоизливи“, каза д-р Каменов. Той отбеляза, че многократно са провеждани срещи с ловните дружинки. Преди началото на ловния сезон на 1 октомври, всяка година се провеждат информационни срещи с ловците. Тогава се прожектира филм, който представя какви неща трябва да се вземат за проби от отстрела. Освен това в ход е мониторингова програма за класическата чума, също за африканската. От всяко отстреляно диво прасе се вземат проби. Те се изпращат за изследване на в София в специализиран институт. За миналата година около 312 са изпратени проби от Добричка област, няма установен положителен резултат. Получените резултати от пробите и изследванията се въвеждат в международна система, до която имат достъп всички страни членки на ЕС.  \r\nЖулиета НИКОЛОВА", "date": "2018.07.25", "title": "Д-р Борислав Каменов, ОДБХ - Добрич: Признаците, които се проявяват при африканска чума при свинете, са сходни с класическата чума при тези животни"}
{"url": "http://www.focus-news.net/news/2018/07/25/2549415/pazardzhik-politsiyata-razkri-domashna-oranzheriya-za-kanabis-v-selo-kozarsko-zadarzhan-e-38-godishen-mazh.html", "text": "Действията на полицаите са проведени в хода на акция по противодействие на разпространението на дрога на територията, обслужвана от управлението. Това съобщиха от пресцентъра на  МВР . В къщата на 38-годишен мъж от брациговското село Козарско била открита малка оранжерия за отглеждане на марихуана. Установени са общо 58 растения в различен стадии на развитие, засадени в саксии, с общо тегло около 2.5 килограма. В една от стаите били намерени  и 161 грама суха марихуана.  \r\nЦялата дрога и оборудването за нейното отглеждане са иззети, а собственикът е задържан в ареста за срок до 24 часа. Спрямо него е образувано бързо производство под наблюдението на Районна прокуратура - Пещера.", "date": "2018.07.25", "title": "Пазарджик: Полицията разкри домашна оранжерия за канабис в село Козарско, задържан е 38-годишен мъж"}
{"url": "http://www.focus-news.net/news/2018/07/25/2549416/dots-ivan-ivanov-kevr-na-24-avgust-shte-bade-obyaveno-reshenieto-na-kevr-za-izmenenie-i-dopalnenie-na-pravilata-za-targoviya-s-elektricheska-energiya.html", "text": "На 24 август ще бъде обявено решението на КЕВР за изменение и допълнение на Правилата за търговия с електрическа енергия. Това каза председателят на Комисия за енергийно и водно регулиране (КЕВР) по време на обществено обсъждане на проект на Правила за изменение и допълнение на Правилата за търговия с електрическа енергия, предаде репортер на  Агенция „Фокус“ . „Отново припомням, че е 14 дневен е срока, в който могат да се представят писмени становища и предложения за изменения на правилата за търговия с електрическа енергия. Закритото заседание, на което КЕВР ще излезе с решение ще се проведе на 24 август 2018 г.“, допълни той.", "date": "2018.07.25", "title": "Доц. Иван Иванов, КЕВР: На 24 август ще бъде обявено решението на КЕВР за изменение и допълнение на Правилата за търговия с електрическа енергия"}
{"url": "http://www.focus-news.net/news/2018/07/25/2549417/plovdiv-razbiha-ohranitelnata-kamera-na-patya-kam-rezidentsiyata-na-d-r-neven-enchev-koyato-e-i-dom-na-pochetnoto-konsulstvo-na-izrael-v-plovdiv.html", "text": "Разбиха охранителната камера на пътя към резиденцията на д-р Невен Енчев, която е и Дом на почетното консулство на Израел в Пловдив. Това съобщи за  Радио „Фокус” - Пловдив  самият д-р Невен Енчев. „Камерата е била счупена брутално тази нощ”, каза д-р Енчев. На място е криминалистична лаборатория, случаят се разследва. Според Енчев камерата е била поставена на самия път за село Белащина, на разклона, във връзка със сигурността. „И друг път са били рязани кабели, но сега е разбита самата камера”, добави той. Охранителните камери са на Института „Израел-България“. \r\nСпоред кмета на Община Родопи Пламен Спасов охранителните камери на пътя са особено полезни на полицията, като подпомагат за разкриване на престъпността в тези селища. Тенденцията е те да стават все повече. „Явно е, че камерите притесняват хората, които нямат добри намерения”, каза Спасов. По думите му в общината сега е спокойно, тъй като вече са поставени доста охранителни камери, особено по пътя за високите села с вили, там, където преди е имало много нападения. „Миналата година поставихме камери за 20 000 лева и пак ще отделям пари, когато имам, за нови камери”, посочи Спасов. Той добави, че дори не трябват полицаи по места, ако има камери, тъй като след това много лесно се виждат коли и се разкриват престъпността. \r\nЦветана ТОНЧЕВА", "date": "2018.07.25", "title": "Пловдив: Разбиха охранителната камера на пътя към резиденцията на д-р Невен Енчев, която е и Дом на почетното консулство на Израел в Пловдив"}
{"url": "http://www.focus-news.net/news/2018/07/25/2549413/valentin-kasabov-obedineni-patrioti-v-momenta-ne-zachitame-volen-siderov-za-lider-na-koalitsiyata-ni-grupata-pochti-ne-se-sabira.html", "text": "В този момент нещо не зачитаме Волен Сидеров за лидер на „Обединени патриоти“, защото през тези месеци групата почти не се събира. Това каза пред журналисти в парламента депутатът от „Обединени патриоти“ и зам.-председател на НФСБ Валентин Касабов за напрежението в коалицията им, предаде репортер на  Агенция „Фокус“ . „Това не е разпад, защото сме отделни партии“, посочи той. „Вчера Коалиционният ни съвет се събра, но Волен Сидеров го нямаше“, обяви Валентин Касабов. „Няма търкания, Волен Сидеров от време на време минава в друга реалност“, коментира той. „Имаме много задачи за решаване, така че не трябва да обръщаме внимание на Волен Сидеров. Познаваме си го, от време на време има такива пропадания“, посочи депутатът. „Слушаме едни и същи приказки, от филм във филм“, коментира Касабов и уточни, че НФСБ остава в коалицията „Обединени патриоти“. „През цялото време Волен Сидеров имитира Валери Симеонов. Ако утре Симеонов реши да се пошегува и каже, че утре ще скочи от 18 етаж, моля настоятелно Сидеров да не си прави този експеримент и да не скача“, заяви депутатът. Попитан има ли опасност Волен Сидеров да напусне коалицията „Обединени патриоти“ Валентин Касабов посочи: „Той много се страхува да не вземе да отпадне от коалицията“. В отговор на въпрос как възприема контра проверките на Сидеров по Черноморието той каза: „Той утре може да прави и контра проверки на извънземните“. \r\nБиляна ИВАНОВА", "date": "2018.07.25", "title": "Валентин Касабов, „Обединени патриоти“: В момента не зачитаме Волен Сидеров за лидер на коалицията ни, групата почти не се събира"}
{"url": "http://www.focus-news.net/news/2018/07/25/2549418/veliko-tarnovo-mezhdu-5-i-19-sm-e-povishenieto-v-nivoto-na-rekite-v-oblastta-za-izminaloto-denonoshtie.html", "text": "Между 5 и 19 см е повишението на реките в областта за изминалото денонощие. Най-високото регистрирано ниво е на река Янтра при село Каранци, където повишението е с 19 см, а водният стоеж е 131 см. Това обобщи за  Радио „Фокус“ – Велико Търново  дежурният в Хидрометеорологичната станция в града. Нивото на Янтра при великотърновския кв. „Чолаковци“ е спаднало с 23 см и е 137 см. Река Джулюница при едноименно село се е повишила с 5 см и нивото ѝ е 121 см. Голяма река при Стражица се е покачила с 9 см и водният ѝ стоеж е 98 см. Дежурният увери, че всички речни нива са далеч от критичните стойности и обстановката е спокойна. \r\nЛуиза ТРАНЧЕВА", "date": "2018.07.25", "title": "Велико Търново: Между 5 и 19 см е повишението в нивото на реките в областта за изминалото денонощие"}
{"url": "http://www.focus-news.net/news/2018/07/25/2549407/protothema-gartsiya-turski-vestnitsi-izpolzvat-gratski-v-zaglaviyata-si-spodelyame-bolkata-vi.html", "text": "В трогваща демонстрация на подкрепа и солидарност от своите читатели и служители към потресените от огнената стихия гърци, турският вестник „Джумхуриет“ публикува заглавие на гръцки, което гласи: „Споделяме болката ви“, пише  електронното издание на вестник “Protothema” . \r\nИзданието отбелязва, че жестът е в подкрепа на гръцкия народ, който е в траур, след като най-малко 77 души загинаха по време на горските пожари в Източна Атика в понеделник и вторник. \r\nВестниците в Северен Кипър, отбелязва „Protothema”, също изразиха подобна подкрепа със заглавия на гръцки. Изданието „Хавадис“ написа: „Вашата болка е наша болка“. \r\nПревод и редакция:", "date": "2018.07.25", "title": "“Protothema” (Гърция): Турски вестници използват гръцки в заглавията си: „Споделяме болката ви“"}
{"url": "http://www.focus-news.net/news/2018/07/25/2549410/d-r-vasil-panitsa-lovno-ribarsko-druzhestvo-sokol-nedopustimo-e-da-ima-samo-edna-litsenzirana-laboratoriya-za-izsledvane-na-afrikanska-chuma-po-svinete-v-balgariya.html", "text": "Недопустимо е да има само една лицензирана лаборатория за изследване на африканска чума по свинете в България. Това каза за  Радио „Фокус“ – Пловдив  д-р Васил Паница, председател на пловдивското ловно рибарско дружество „Сокол“. „Държавата не си е свършила работата в това отношение. Първото нещо, което трябва да направи е да има 7 - 8 лицензирани лаборатории в цялата страна. Знае се за тази африканска чума по свинете от година и половина. Другият проблем е, че трябваше отдавна тази ограда да бъде направена по границите с  Румъния“, каза д-р Васил Паница. По думите му през днешния ден най-вероятно отново ще има заседание на Министерски съвет, на което ще бъде взето решение да отпадне груповия лов на дива свиня. „Това наистина нямаше резон. Ще остане само индивидуалния лов, защото груповият лов предполага участие на много ловци да пръснат по горските масиви където в момента работят горски работници, където има берачи на гъби, на боровинки и туристи и има опасност от инциденти“, каза д-р Паница. Той коментира, че има забрана за използването на кучета, тъй като има и малки други диви животни като сърни, при които ако има наличие на кучета в гората ще бъдат хванати и ще бъдат унищожени. „При нас забраниха използването на кучета. Но предполагам, че и в цялата страна ще отпадне това изискване за груповия лов, защото наистина няма резон“, каза д-р Васил Паница. По думите му от индивидуалния лов трябва да отпадне и наличието на придружител от горското ведомство, защото и това е неизпълнимо. Горските служители имат около 6 000 служители в цялата страна, а ловците са близо 130 000. \r\nТрудно може да се каже колко точно е броят на дивите свине в Пловдивска област, защото те са мобилни, преминават от една област в друга. Но презумпцията е броят им да се намали до половина. „Ако има 100 000 диви свине в наличност в даден регион възможността да се разпространява африканска чума по свинете е една и е друга при 50 000, ако те са на половина. За това се предприемат тези мерки. Времето ще покаже колко ще бъдат ефективни“, коментира д-р Васил Паница. По думите му другото, което много хора не знаят е, че дивите свине са отлични плувци. Те могат да преплуват Дунава, но това е малко вероятно. По-скоро ще се опитат да минат през границата с телената ограда. \r\nВесела КРЪСТЕВА", "date": "2018.07.25", "title": "Д-р Васил Паница, Ловно рибарско дружество „Сокол“: Недопустимо е да има само една лицензирана лаборатория за изследване на африканска чума по свинете в България"}
{"url": "http://www.focus-news.net/news/2018/07/25/2549422/prof-donka-baykova-dietolog-ne-tryabva-da-kupuvame-riba-koyato-se-prodava-ot-ribari-na-brega-na-moreto.html", "text": "Не трябва да купуваме риба, която се продава от рибари на брега на морето. Това каза диетологът проф. Донка Байкова в интервю за  Агенция „Фокус“  във връзка с правилното хранене през лятото. \r\nПроф. Байкова коментира, че диетолозите препоръчват през светлата част на деня, когато температурата е висока, да не се допуска свръх консумация на калорийни храни. „А за алкохолните напитки също е много рисково да се приемат, когато е много висока температурата на въздуха, тъй като алкохолната субстанция е гориво, тя е с т.нар. празни калории – т.е. повишава температурата на вътрешната среда на организма и особено през летните жеги може допълнително да допринесе за поява на топлинен удар. Това означава, че организмът е произвел от нея калории, които е затруднен да излъчи от тялото“, обясни тя. \r\nДиетологът посочи още, че на фона на дехидратацията топлоотделянето от организма става чрез излъчване на топлина от тялото през кожата чрез пот, както и чрез урина. „Затова е важно да приемаме по-голямо количество от обичайно приеманите. Например, ако възрастен човек приема обичайно 30 мл. на кг. телесна маса течности, то през лятото трябва да се удвоят – чрез вода, супи, отвари, цитронади и т.н. Ако решим да консумираме все пак алкохол, трябва да избираме ниско калорични алкохолни напитки – бира и леки алкохолни коктейли с плодови компоненти“, каза още тя като уточни, че трябва да ги консумираме вечер. \r\n„Много важно е храната, която консумираме, да не бъде изложена на околната температура повече от два часа след приготовлението ѝ. Ако все пак не я използваме веднага, тя трябва да бъде съхранена в хладилни условия. Не трябва  да купуваме бързо развалящи се храни и напитки (най-вече риба, месо и млечни продукти) от улицата – т.е. от обекти без условия за хладилно съхранение. Включително и на риба, която се продава от рибари на брега на морето. Това е рисково, защото храните са лесно развалящи се и имат ензими, които допринасят за хидролиза на белтъчната им компонента и започват да миришат на амоняк. Добре е рибата да се оглежда хубаво, когато се купува. Не трябва да купуваме такава от изложени на слънцето сергии“, обясни проф. Байкова. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.07.25", "title": "Проф. Донка Байкова, диетолог: Не трябва да купуваме риба, която се продава от рибари на брега на морето"}
{"url": "http://www.focus-news.net/news/2018/07/25/2549420/burgas-lek-avtomobil-e-izgoryal-v-blizost-do-zhp-garata-v-kv-dolno-ezerovo.html", "text": "Лек автомобил е изгорял напълно в близост до жп гарата в кв. „Долно Езерово“. Това съобщиха от  ОДМВР – Бургас . Сигналът за пожара е получен на 24 юли т.г. около 07.16 часа във Второ Районно управление – Бургас. Лекият автомобил „Фолксваген Голф 2“ е с бургаска регистрация и е бил паркиран в близост до жп гарата. Установено е, че автомобилът е ползван от 46-годишен мъж, който по време на пожара констатирал, че колата липсва от паркинга пред бл. 35 в к-с „Изгрев“, където е бил паркиран на 23 юли т.г. около 20.30 часа. Вследствие на пожара автомобила изгорял напълно. При извършения оглед са намерени и иззети запалка, дървен сап и обгоряло парче плат. Причините за инцидента, както и стойността на нанесените щети са в процес на изясняване от служители на Второ Районно управление – Бургас.", "date": "2018.07.25", "title": "Бургас: Лек автомобил е изгорял в близост до жп гарата в кв. „Долно Езерово“"}
{"url": "http://www.focus-news.net/news/2018/07/25/2549421/pazardzhik-domashna-oranzheriya-za-kanabis-razkriha-kriminalisti-ot-ru-peshtera.html", "text": "Домашна оранжерия за канабис разкриха криминалисти от РУ – Пещера. С полицейска мярка до 24 часа е задържан 38-годишен мъж. Това съобщиха от  пресцентъра на МВР. \r\nДействията на полицаите са проведени в хода на акция по противодействие на разпространението на дрога на територията, обслужвана от управлението. В къщата на 38-годишен мъж от брациговското село Козарско била открита малка оранжерия за отглеждане на марихуана. Установени са общо 58 растения в различен стадии на развитие, засадени в саксии, с общо тегло около 2.5 килограма. В една от стаите били намерени  и 161 грама суха марихуана.  \r\nЦялата дрога и оборудването за нейното отглеждане са иззети, а собственикът е задържан в ареста за срок до 24 часа. Спрямо него е образувано бързо производство под наблюдението на Районна прокуратура - Пещера.", "date": "2018.07.25", "title": "Пазарджик: Домашна оранжерия за канабис разкриха криминалисти от РУ – Пещера"}
{"url": "http://www.focus-news.net/news/2018/07/25/2549424/burgas-dvizhenieto-se-osashtestvyava-v-edna-lenta-po-pat--906-kableshkovo-burgas-pri-km-52-poradi-vik-avariya.html", "text": "Движението се осъществява в една лента по път III-906 Каблешково - Бургас при км 52 поради ВиК авария. Това съобщиха от пресцентъра на  Агенция „Пътна инфраструктура“ . Участъкът е сигнализиран с конуси и пътни знаци. Водачите да се движат повишено внимание и съобразена скорост.", "date": "2018.07.25", "title": "Бургас: Движението се осъществява в една лента по път III-906 Каблешково - Бургас при км 52 поради ВиК авария"}
{"url": "http://www.focus-news.net/news/2018/07/25/2549426/kyustendil-blizo-150-zheni-ot-obshtinata-nosyat-imeto-anna.html", "text": "Близо 150 жени от община Кюстендил носят името Анна. Това съобщиха за  Радио „Фокус” – Кюстендил  от Териториалното звено „Гражданска регистрация и административно обслужване”. 147 жени, чиято адресна регистрация е в населените места от община Кюстендил, носят името Анна, а други 86 са с името Ана. 90 дами са наречени Яна, а 12 жители на Кюстендил са с името Енчо. На 25 юли Православната църква почита успението на света Анна – майката на Дева Мария. Днес имен ден имат хората, носещи името Анна, Янa, Eнчo. Това е вторият ден през годината, посветен на света Анна. На 9 декември се отбелязва Зачатие на св. Анна. \r\nВенцеслав ИЛЧЕВ", "date": "2018.07.25", "title": "Кюстендил: Близо 150 жени от общината носят името Анна"}
{"url": "http://www.focus-news.net/news/2018/07/25/2549427/predsedatelyat-na-parlamenta-tsveta-karayancheva-otkri-informatsionna-initsiativa-za-otbelyazvane-na-svetovniya-den-za-borba-s-hepatita.html", "text": "Председателят на парламента Цвета Караянчева откри информационна инициатива за отбелязване на Световния ден за борба с хепатита, предаде репортер на  Агенция „Фокус“ . Инициативата е на Националното сдружение за борба с хепатита „Хепасист“ и Сдружение „ХепАктив“. „За мен е много вълнуващо да бъда патрон на инициативата за борбата с хепатит C. Имам лична причина, защото майка ми от 1996 година боледува от хепатит C. Тогава бяха други времена, в които все още нямаше установена профилактика. Лечението беше много тежко“, заяви председателят на парламента. „Важно е да обясним на хората, че скринингът и превенцията са много важни“, обяви Цвета Караянчева. „Приех да бъда инициатор за това институциите да си съдействат в борбата с хепатита“, каза още тя. \r\nВ България към момента се реимбурсират от НЗОК всички най-съвременни терапевтични възможности за хепатит C, които дават успеваемост на лечението между 95 и 100%. Все още обаче не съществува национална програма за скрининг и превенция на вирусните хепатити. Кампанията „Скъсай с хепатита“ цели да предостави възможност на повече хора да се изследват безплатно за хепатит В и С и да съдейства за повишаване на информираността. \r\nБиляна ИВАНОВА", "date": "2018.07.25", "title": "Председателят на парламента Цвета Караянчева откри информационна инициатива за отбелязване на Световния ден за борба с хепатита"}
{"url": "http://www.focus-news.net/news/2018/07/25/2549428/pepa-bruseva-turoperator-nyama-otliv-na-turisti-i-otmyana-na-rezervatsii-za-pochivki-v-atina-vapreki-pozharite-koito-bushuvat-tam.html", "text": "Няма отлив на туристи и отмяна на резервации за почивки в Атина, въпреки пожарите, които бушуват в региона от няколко дни. Причината е, че дестинацията е доста далечна и индивидуалните почивки до там не са сред предпочитаните от българите. Това каза за  Радио „Фокус“ – Велико Търново  туроператорът от Велико Търново Пепа Брусева. Тя коментира, че хората, които ходят на ваканция със собствен транспорт, избират по-близки курорти. Те посещават места като островите Корфу и Тасос, като Халкидики, Кавала и Олимпийската ривиера. \"Организираните групи ходят до Корфу, Йонийско крайбрежие, остров Евия, Халкидики, местата се препокриват\", коментира специалистът и добави, че пожарите не влияят по никакъв начин на туризма. \"Във връзка с наводненията в Ситония имахме един случай, когато клиентът трябваше да замине няколко дни след тях. Затова и няколко дни преди да тръгне ние му предложихме алтернативна почивка, на същата цена, но в Кавала. Клиентът се съгласи и беше много доволен, че се грижим за неговата безопасност\", допълни туроператорът и посъветва всички клиенти да търсят правата си, без значение коя фирма са избрали за своята почивка. \r\nЛуиза ТРАНЧЕВА", "date": "2018.07.25", "title": "Пепа Брусева, туроператор: Няма отлив на туристи и отмяна на резервации за почивки в Атина, въпреки пожарите, които бушуват там"}
{"url": "http://www.focus-news.net/news/2018/07/25/2549414/protothema-gartsiya-broyat-na-zaginalite-ot-pozharite-v-gartsiya-dostigna-79-ne-se-znae-kolko-hora-sa-v-neizvestnost.html", "text": "Спасителните екипи са открили още две тела в къща в курорта Мати и така общият брой на жертвите от пожарите в Източна Атика достигна до 79, пише  електронното издание на вестник “Protothema” . \r\nСъщевременно, не се знае точно колко хора са в неизвестност, отбелязва изданието. \r\nПревод и редакция:", "date": "2018.07.25", "title": "“Protothema” (Гърция): Броят на загиналите от пожарите в Гърция достигна 79, не се знае колко хора са в неизвестност"}
{"url": "http://www.focus-news.net/news/2018/07/25/2549429/georgi-gyokov-bsp-promenite-za-horata-s-uvrezhdaniya-tryabvashe-da-badat-prieti-do-2016-g-ne-e-vreme-za-hvalbi-a-za-razkayanie-i-barzi-deystviya.html", "text": "„Промените за хората с увреждания трябваше да бъдат приети до 2016 г. Сега не е време за хвалби, а за разкаяние и бързи действия“. Това заяви народният представител от ПГ на „БСП за България“ Георги Гьоков по времето на изслушването на министъра на труда и социалната политика Бисер Петков, съобщиха от пресцентъра на  НС на БСП . По думите му управляващите искат да успокоят протестиращите, които с всеки изминал ден се увеличават и целта на изслушването е да се информира обществото - колко много е свършило Министерство на труда и социалната политика за гарантиране на правата на хората с увреждания, в съответствие с изискванията на протестиращите. „Опитвате да се хвалите и да представяте положението като нормално. Не е важно количеството на работата, която сте извършили, а качеството й и колко проблема сте решили на тези хора“ подчерта социалистът. По думите му в Плана за действие на Република България за прилагане на Конвенцията за правата на човека се предвижда извършване на промени в нормативната уредба - изготвяне на проекти на нормативни актове по ресорни министерства и приемане на промени в изпълнение на концепцията по чл. 19 от конвенцията, касаещ  независимия живот и включване в общността. „Като резултат трябва да бъде изработен проект на закон за социалните услуги и съответно приемането на такъв закон в срок до 2016 г. Сега е втората половина на 2018 г.“, коментира депутатът.   \r\nГеорги Гьоков зададе серия въпроси към министъра на труда и социалната политика за подготвяните Закон за хората с увреждания и Закон за социалните услуги: В каква степен те ще включват, на практика, целите на Конвенцията за правата на хората с увреждания - да насърчават, защитават и гарантират пълноценното, равноправно упражняване на всички права на човека и основните свободи на хората с увреждания? Какво е мястото на личната помощ в тези закони, ще доведат ли те до устойчива промяна в политиките за хората с увреждания? Ще имат ли одобрението на всички заинтересовани страни? Защо на 16 юли 2018 г. протестиращи майки на деца с увреждания напуснаха работните групи по въпросните законопроекти? Колко предложения са получени от заинтересованите страни за включване в законопроектите и от кои организации?", "date": "2018.07.25", "title": "Георги Гьоков, БСП: Промените за хората с увреждания трябваше да бъдат приети до 2016 г., не е време за хвалби, а за разкаяние и бързи действия"}
{"url": "http://www.focus-news.net/news/2018/07/25/2549434/plovdiv-blizo-50-kg-tyutyun-i-16-000-kasa-tsigari-sa-izzeti-pri-proverka-na-imot-v-sopot.html", "text": "Близо 50 кг тютюн и 16 000 къса цигари са иззети при проверка на имот в Сопот. Това съобщиха от  ОДМВР - Пловдив . Бързо производство е образувано срещу 43-годишен мъж от Сопот за престъпление с акцизни стоки. При проверка вчера в дома му служителите на реда открили и иззели близо 50 килограма нарязан тютюн, над 9 000 къса фабрични и 7 000 къса саморъчно свити цигари. Спрямо извършителя е взета 24-часова мярка за неотклонение в РУ - Карлово. Случаят е докладван в районната прокуратура в града.", "date": "2018.07.25", "title": "Пловдив: Близо 50 кг тютюн и 16 000 къса цигари са иззети при проверка на имот в Сопот"}
{"url": "http://www.focus-news.net/news/2018/07/25/2549433/volen-siderov-ne-izpratih-valeri-simeonov-v-izpalnitelnata-vlast-za-da-se-razhozhda-s-shumomer-v-raka.html", "text": "Не изпратих Валери Симеонов в изпълнителната власт, за да се разхожда с шумомер в ръка. Това каза пред журналисти в Министерски съвет съпредседателят на „Обединени патриоти“ и лидер на „Атака“ Волен Сидеров, предаде репортер на  Агенция „Фокус“ . „Отправям остри критики към Валери Симеонов, защото смятам, че действията му вредят на държавния интерес. Предложих в Министерски съвет да бъде оттеглен Законът за шума, защото нанася вреди на българския бизнес. Могат да го изтеглят. По този начин ще помогнат на български туристически бизнес, иначе ще имаме щети и по-малко приходи в туризма“, коментира той. Според него с този закон могат да се затварят заведения по преценка на МВР, а това е една абсолютна полицейщина. Сидеров уточни, че не е дошъл да разговаря с вицепремиера Симеонов, а да предложи оттеглянето на този Закон. \r\n„Сутринта на председателски съвет критикувах действията на ГЕРБ, защото решиха да дадат крачка назад, заради криворазбрана толерантност и джентълменство. Законът за приватизацията не е лобистки. Ветото на президента не е добре направено, бих го посъветвал да си смени съветниците. Това прибързано вето, заедно с нападките на Валери Симеонов, който определено напоследък работи против собственото си правителство, говори за съботиране на правителството и управляващото мнозинство“, каза още той.     \r\n„Бяха отправени критики към ГЕРБ и \"Атака\", към Даниел Кирилов, който бе очернен. БМФ е компания, в която държавата има 30%. Ако сега тя отива към несъстоятелност – държавата ще загуби 300 млн. лв. – не 58 млн. лв. Това са активите, които отговарят на 30% държавно участие“, коментира Сидеров. \r\n„Аз изпратих Симеонов в изпълнителната власт, за да работи за стандарта, пенсиите, а не да се разхожда с шумомер в ръка. Вицепремиер да обяснява, че двете основни парламентарни групи, които го поддържат и са го избрали са лобисти – такъв вицепремиер какво прави в това правителство, чиито премиер обвинява в зависимост от бизнесмени? Тази кампания беше изключително нечистоплътна“, заяви Волен Сидеров. По думите му това може би говори за някакви скрити интереси. Той уточни, че ще се намери кой да изпълнява отговорно функцията на Симеонов. „Тя не е шерифска, силова, раздаване на шамари и ходене със свита полицаи - тя е координираща“, поясни той.", "date": "2018.07.25", "title": "Волен Сидеров: Не изпратих Валери Симеонов в изпълнителната власт, за да се разхожда с шумомер в ръка"}
{"url": "http://www.focus-news.net/news/2018/07/25/2549425/makfaks-makedoniya-makedonskiyat-parlament-shte-glasuva-dogovorenite-ot-liderite-zakoni-v-sabota.html", "text": "Председателят на македонския парламент ще насрочи пленарна сесия за събота, на която трябва да се гласува за нови членове на Държавната изборна комисия (ЦИК), промени в Закона за финансиране на партиите, Законът за правителството, където ще бъде вмъкната частта за служебното правителство преди всички избори,по принципа от Пържинския договор. Заседанието се бави, тъй като Джафери ще отсъства от парламента няколко дни, предава  македонската агенция „Макфакс“ . \r\nТрите точки, които трябваше да бъдат гласувани по спешност в понеделник, когато на лидерската среща бяха договорени двата закона и новия състав на ЦИК, който, според последната договорка на партийните председатели, трябва да се избере с квалифицирано мнозинство (две трети),а не с обикновено, както предвиждаха промените в Изборния закон. \r\nПроцесът бил спрян, коментира македонската агенция, защото ВМРО-ДПМНЕ не са представили своя кандидатска листа за членове на ЦИК, а освен това искали в Закона за финансиране на политическите партии да се промени частта наказанията, където лишаването от свобода да се замени от парична глоба. Опозицията поискала промяна на член 165 от Наказателния кодекс, който се отнася до злоупотреба със средства за финансиране на изборна кампания, потвърди министърът на информационното общество и администрацията Дамян Манчевски. Парламентарното мнозинство е категорично, че няма да гласува никакви промени. \r\n„Макфакс“ припомня, че по член от 165 от Наказателния кодекс се водят дела срещу функционери от опозиционната партия за случая „Титаник“. Обвиняеми по делото са Никола Груевски, Гордана Янкуловска, Миле Янакиевски, Владимир Пешевски, Елизабета Милевска, Сашо Миялков, както и кметът на община Гази Баба Тони Трайковски. \r\nДепутатите от СДСМ оценяват тези предложения на ВМРО-ДПМНЕ като искане за амнистия. Процесът ще бъде отключен, когато опозицията оттегли тези искания, смята македонската агенция. Опозиционният лидер Християн Мицковски, в отговор на въпрос дали неговата партия ще се откаже от измененията в Наказателния кодекс, заяви: „Доколкото този закон, който е част от парламентарната процедура и подразбира нов закон за финансиране на политическите партии има нужда от допълнително съгласуване с Наказателния кодекс, това трябва да го решат съответните служби“. \r\n„Макфакс“ не е получила отговор от депутатът от ВМРО-ДПМНЕ Илия Димовски, който е председател на Комисията за избори и назначения, за това, кога депутатите ще се съберат, за да утвърдят списъка на кандидатите за ЦИК. \r\nПревод и редакция:", "date": "2018.07.25", "title": "„Макфакс“ (Македония): Македонският парламент ще гласува договорените от лидерите закони в събота"}
{"url": "http://www.focus-news.net/news/2018/07/25/2549435/api-vazstanoveno-e-dvizhenieto-pri-km-63-na-avtomagistrala-trakiya-v-posoka-sofiya.html", "text": "Възстановено е движението при км 63 на автомагистрала „Тракия“ в посока София. Това съобщиха от пресцентъра на  Агенция „Пътна инфраструктура“ .", "date": "2018.07.25", "title": "АПИ: Възстановено е движението при км 63 на автомагистрала „Тракия“ в посока София"}
{"url": "http://www.focus-news.net/news/2018/07/25/2549430/miroslava-argirova-ekzotichni-vidove-peperudi-koito-ne-se-sreshtat-u-nas-mogat-da-vidyat-posetitelite-na-ekspozitsionen-tsentar-flora-kam-obshtina-burgas.html", "text": "Екзотични видове пеперуди, които не се срещат у нас, могат да видят посетителите на Експозиционен център „Флора“ към Община Бургас. Това каза за сутрешни блок \"Добро утро, България на  Радио „Фокус“  управителят на Експозиционен център „Флора“ Мирослава Аргирова. Тя добави, че посетителите ще имат възможност да видят красивите пеперуди от типа на синьото морфо, пеперудата сова и както и най-голямата нощна пеперуда Атлас. „Имаме още три какавиди, от които очакваме тези дни да се излюпят. Интересното при пеперудите Атлас е, че като се излюпят те не се хранят, защото нямат хоботчета и поради тази причина живота им е много кратък, само няколко дни.  Друго интересно за гигантския вид Атлас е, че размахът на крилете достига до 30 см, а горната част на крилете и главата, която леко наподобява на кобра увеличава защитата им. Мирослава Аргирова допълни, че пеперудите не се откъсват от естествената им среда, защото те пристигат в центъра „Флора“  под формата на какавиди от специална ферма от Англия.", "date": "2018.07.25", "title": "Мирослава Аргирова: Екзотични видове пеперуди, които не се срещат у нас, могат да видят посетителите на Експозиционен център „Флора“ към Община Бургас"}
{"url": "http://www.focus-news.net/news/2018/07/25/2549423/sofiyska-rayonna-prokuratura-zadarzha-mazh-za-otpravena-zakana-s-ubiystvo-s-nezakonno-pritezhavano-orazhie.html", "text": "Софийска районна прокуратура задържа мъж за отправена закана с убийство с незаконно притежавано оръжие. Това съобщиха от пресцентъра на  Прокуратура на Република България . Обвиняемият Т. Рангелов е привлечен към наказателна отговорност за това, че: \r\n- на 23 юли 2018 г. около 19.10 часа в София в кв. „Христо Ботев“ се заканил с убийство на лица с инициали А. К. и А. Д., като насочил към тях огнестрелно оръжие – пушка марка Hakan, калибър 12 и ги заплашил с думите: “..сега ще застрелям някой!“, като това заканване би могло да възбуди у двамата основателен страх за осъществяването му.   \r\n- на същата дата и място  - 23 юли 2018 г. около 19.10 часа в град София в кв. „Христо Ботев“ е държал в себе си огнестрелно оръжие – пушка марка Hakan, калибър 12, без да има за това надлежно разрешение (съгласно Закона за оръжията, боеприпасите, взривните вещества и пиротехническите изделия). \r\nПредвид високата обществена опасност на деянието и дееца, наблюдаващият прокурор е постановил задържане на обвиняемата за срок до 72 часа, като е разпоредено привеждането му в сградата на СРС днес – за разглеждане на искане за вземане спрямо него на мярка за неотклонение „Задържане под стража“.", "date": "2018.07.25", "title": "Софийска районна прокуратура задържа мъж за отправена закана с убийство с незаконно притежавано оръжие"}
{"url": "http://www.focus-news.net/news/2018/07/25/2549419/dots-ivan-ivanov-kevr-v-ramkite-na-1-godina-globalno-nyama-nikakva-promyana-na-tsenata-na-prirodniya-gaz.html", "text": "В рамките на 1 година глобално няма никаква промяна на цената на природния газ. Това каза председателят на Комисия за енергийно и водно регулиране (КЕВР) пред журналисти след обществено обсъждане на проект на Правила за изменение и допълнение на Правилата за търговия с електрическа енергия, предаде репортер на  Агенция „Фокус“ . На въпрос до колко трябва да ни притесняват информациите за финансовото състояние на „Топлофикация София“, което може да се прехвърли върху „Булгаргаз“, Иван Иванов заяви: „Това преди всичко трябва да притеснява собственика. Що се касае до задълженията, които „Топлофикация София“ има към „Булгаргаз“ беше съобщено от изп. директор на „Булгаргаз“ Николай Павлов, че в рамките на 1 година, от 1 юни 2017 г. задълженията от около 50 млн. лева към „Булгаргаз“ са се увеличили на 100 млн. лева. Искам да опровергая някои изказвания, които бяха направени от представители на СОС, които заявиха, че задълженията са се увеличили в резултат на ценовите решения на КЕВР. В 3 от тримесечията в периода от 1 юли 2017 г до 30 юни 2018 г. има действително увеличение на цената на природния газ с обща стойност от 7.26%. Но искам да допълня, че през 4-тото тримесечие на 2017 година имаше намаление на цената на природния газ със 7.29%. Виждате, че всъщност в рамките на 1 година глобално няма никаква промяна на цената на природния газ. Такива оправдания с решения на комисията не са състоятелни“.", "date": "2018.07.25", "title": "Доц. Иван Иванов, КЕВР: В рамките на 1 година глобално няма никаква промяна на цената на природния газ"}
{"url": "http://www.focus-news.net/news/2018/07/25/2549432/violeta-zheleva-bsp-zakonat-za-horata-s-uvrezhdaniya-e-neudachen-kompromis.html", "text": "„Още при приемането на действащия Закон за хората с увреждания беше ясно, че той е неудачен компромис между разпоредби за интеграция и механизми за социално подпомагане”. Това каза народният представител от ПГ на „БСП за България” Виолета Желева от парламентарната трибуна по време на изслушването на министъра на труда и социалната политика, съобщиха от пресцентъра на  НС на БСП . Тя заяви, че законът не изпълнява основните си функции, а именно - да урежда обществените отношения на хората с увреждания и принципите за тяхната интеграция. „Това доведе до няколко протеста за много кратко време. Новият закон на хората с увреждания е отговор на един от последните протести. Доколко, обаче, той ще бъде нов и дали не се изготвя набързо и в последния момент?”, попита Желева. Тя коментира, че предлаганият нов закон трябва да бъде основан на принципа на равнопоставеност на хората с увреждания. Народният представител добави, че това може да се случи само, ако се предложи адекватен финансов ресурс, а не както досега, защото иначе се предлагат само права, без те да бъдат обезпечени. „Ще бъде ли съобразен новият закон с исканията на хората с увреждания и финансовата рамка за следващите три години и ако не е, какво ще му е новото?”, попита още Виолета Желева.", "date": "2018.07.25", "title": "Виолета Желева, БСП: Законът за хората с увреждания е неудачен компромис"}
{"url": "http://www.focus-news.net/news/2018/07/25/2549438/plovdiv-89-godishna-zhena-e-blasnata-ot-lek-avtomobil-na-parking-na-ul-angel-kodzhamanov.html", "text": "89-годишна жена е блъсната от лек автомобил в жк. „Тракия“. Това съобщиха от  ОДМВР - Пловдив . Минути преди 11.00 часа вчера на паркинг на ул. „Ангел Коджаманов“ възрастната пешеходка била ударена от движещ се на заден ход лек автомобил „Хонда“. Пенсионерката е настанена в болница за наблюдение. Колата управлявал 58-годишен мъж от града, чиято алкохолна проба е отрицателна. Случаят е отработен по административен ред от служители на сектор „Пътна полиция“.", "date": "2018.07.25", "title": "Пловдив: 89-годишна жена е блъсната от лек автомобил на паркинг на ул. „Ангел Коджаманов“"}
{"url": "http://www.focus-news.net/news/2018/07/25/2549436/d-r-aleksandra-miteva-babh-neinspektiranite-produkti-i-zhivotnite-mogat-da-badat-prichina-za-razprostranenie-na-virusa-afrikanska-chuma.html", "text": "Замърсени продукти, инфектирани продукти и животните могат да бъдат причина за едно евентуално разпространение на вируса африканска чума. Това каза за  Радио „Фокус“  д-р Александра Митева – началник отдел „Хуманно отношение към животните\" към БАБХ.  Малко вероятно е метеорологичните условия да бъдат фактор за разпространение на заразата. Тя коментира още, че досега са проведени редица срещи с представители на асоциациите, на индустрията, фермери, включително на регионално ниво. Д-р Александра Митева коментира, че борбата с африканската чума е трудна.  \r\n“Специално при дивите свине в Европа изкореняването на болестта в този момент е невъзможно. Основните точки, по които трябва да се наблегне, това са високата биосигурност при домашните свине, популацията, мениджмънта, управление на популацията на дивите свине. И хората, разбира се, да спазват правилата по отношение на движение и контрол на продукти и животни. Това са основните точки, по които трябва да се акцентира с оглед да се предпазим“, коментира още тя. \r\nОтносно превантивните мерки срещу африканската чума д-р Александра Митева каза, че има утвърдени списъци с дежурни специалисти, които незабавно да се отзовават на сигнали.", "date": "2018.07.25", "title": "Д-р Александра Митева, БАБХ: Неинспектираните продукти и животните могат да бъдат причина за разпространение на вируса африканска чума"}
{"url": "http://www.focus-news.net/news/2018/07/25/2549440/dobrich-bremenna-zhena-na-20-godini-i-34-godishen-mazh-sa-zaginali-pri-katastrofa-v-rayona-na-s-vodnyantsi.html", "text": "Бременна жена на 20 години и 34-годишен мъж са загинали при катастрофа в района на с. Воднянци. Това съобщиха от  ОДМВР-Добрич . Сигналът за катастрофа по пътя за град Силистра, в посока град Добрич в района на с. Воднянци, обл. Добрич, е получен на 25 юли, около 04.00 часа. На място е установено, че водач на лек автомобил „Мерцедес” с добричка регистрация, поради движение с несъобразена скорост, губи контрол над МПС, блъска се последователно в две крайпътни дървета. Вследствие на инцидента на място загиват водача на автомобила, мъж на 34 години и бременна жена на 20 години, возеща се на предна дясна седалка, и двамата от с. Воднянци, обл. Добрич. По случая е образувано досъдебно производство.", "date": "2018.07.25", "title": "Добрич: Бременна жена на 20 години и 34-годишен мъж са загинали при катастрофа в района на с. Воднянци"}
{"url": "http://www.focus-news.net/news/2018/07/25/2549442/d-r-velichka-grigorova-rzi-burgas-dva-sluchaya-na-morbili-sa-registrirani-v-burgasko.html", "text": "Два случая на морбили са регистрирани в Бургаско. Това каза за  Радио „Фокус“ – Бургас  д-р Величка Григорова, началник на отдел „Противоепидемичен контрол“ към РЗИ – Бургас. „Единият случай е на дете на възраст от 5 до 9 г., руски гражданин, който пребивава в момента тук. Другият случай е на човек на възраст от 30 до 35 г., който е български гражданин. Във връзка с курортния сезон и големия брой туристи, които са в България, и случаите на морбили, както в страни от Европейския съюз, така и извън него, опасността от поява и разпространение на заболяването е доста голяма“, каза още Григорова. По думите ѝ за хората, които работят по Черноморието, не се изисквал имунизационен статус при постъпване на работа и затова опасността е голяма. \r\nВеселина НИКОЛОВА", "date": "2018.07.25", "title": "Д-р Величка Григорова, РЗИ - Бургас: Два случая на морбили са регистрирани в Бургаско"}
{"url": "http://www.focus-news.net/news/2018/07/25/2549431/protothema-gartsiya-broyat-na-zaginalite-ot-pozharite-v-gartsiya-dostigna-81.html", "text": "Съгласно последните официални данни, жертвите от пожарите в Източна Атика са 81, след като един мъж, който се намираше в критично състояние в болница е загинал, а спасителите са открили тялото на жена в курорта Мати, пише  електронното издание на вестник “Protothema” . \r\nБроени минути преди това излязоха данни за две новооткрити овъглени тела в къща в същото крайбрежно населено място в Източна Атика и бе обявено, че не се знае точният брой на хората, които се намират в неизвестност \r\nПревод и редакция:", "date": "2018.07.25", "title": "“Protothema” (Гърция): Броят на загиналите от пожарите в Гърция достигна 81"}
{"url": "http://www.focus-news.net/news/2018/07/25/2549439/parlamentarnata-ikonomicheska-komisiya-shte-obsadi-prezidentskoto-veto-na-izvanredno-zasedanie.html", "text": "На извънредно заседание Комисията по икономическа политика и туризъм ще разгледа ветото на президента Румен Радев върху последните промени в Закона за приватизация и следприватизационен контрол. Това се посочва в  дневния ред на заседанието на комисията . Депутатите приеха закона на 18 юли, а президентът го върна за ново обсъждане на 24 юли заради разпоредби, които не само не защитават обществения интерес, но и съществено го увреждат. Заради част от промените имаше напрежение в „Обединени патриоти“, защото от НФСБ ги определиха като лобистки. Премиерът и председател на ГЕРБ Бойко Борисов разпореди парламентарната група да внесе нова поправка с цел да отпаднат всички съмнения за лобизъм в полза на една или друга страна, а новите текстове категорично да предвидят забрани за разпростиране на действието спрямо заварени приватизационни договори. Според БСП президентското вето е основателно, защото промените са тежко лобистки и обслужват интересите на определени олигарси в България.  \r\nЗаседанието ще се проведе от 14.00 часа в зала „Запад“.", "date": "2018.07.25", "title": "Парламентарната икономическа комисия ще обсъди президентското вето на извънредно заседание"}
{"url": "http://www.focus-news.net/news/2018/07/25/2549446/gd-granichna-politsiya-intenziven-e-trafikat-na-izhod-za-tovarni-avtomobili-na-granichnite-punktove-kulata-kapitan-andreevo-dunav-most-i-dunav-most-2.html", "text": "Интензивен е трафикът на изход за товарни автомобили на граничните пунктове „Кулата“, „Капитан Андреево“, „Дунав мост“ и „Дунав мост 2“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 12.00 часа. На българо-македонската и българо-сръбската граници трафикът е нормален на всички гранични контролно-пропускателни пунктове.", "date": "2018.07.25", "title": "ГД „Гранична полиция“: Интензивен е трафикът на изход за товарни автомобили на граничните пунктове „Кулата“, „Капитан Андреево“, „Дунав мост“ и „Дунав мост 2“"}
{"url": "http://www.focus-news.net/news/2018/07/25/2549443/nimh-s-do-12-sm-sa-se-povishili-nivata-na-rekite-v-zapadnobelomorskiya-baseyn-v-sledobednite-chasove-na-mesta-sa-vazmozhni-poroyni-navodneniya.html", "text": "През последното денонощие водните нива в горните и средните течения на реките в Западнобеломорския басейн са се понижили или са останали без съществени изменения, повишения са регистрирани само в долните течения на основните реки в басейна, сочи справка на  сайта на Националния институт по метеорология и хидрология  към БАН. По-значителни колебания на речните нива са регистрирани на река Речица при село Ваксево от -100 до +103 см. Регистрираните колебания на речните нива в останалата част от басейна са от -8 см до +12 см. Водните количества на реките в басейна са около и под праговете за средни води, само водното количество на река Струма при град Перник е над прага за високи води. Днес и през следващите дни в следобедните часове, в резултат на валежи, речните нива в басейна ще се повишават. По-значителни ще са повишенията на 26 и 27 юли в Рилските и Пиринските притоци на реките Струма и Места, както и във водосбора на реките Цапаревска, Лебница и Струмешница – притоци на река Струма. Водните количества на реките в басейна ще бъдат под праговете за внимание. В резултат на интензивни валежи има висока вероятност от възникване на поройни наводнения в следобедните и вечерни часове на днес в долните части от водосбора на река Струма и във водосбора на река Пиринска Бистрица. Поройни наводнения са възможни ѝ утре в следобедните и вечерни часове в горните части от водосбора на река Места, във водосборите на Рилските и Пиринските притоци на река Места и река Струма и в притоците на река Струма – реките Цапаревска и Струмешница.", "date": "2018.07.25", "title": "НИМХ: С до 12 см са се повишили нивата на реките в Западнобеломорския басейн, в следобедните часове на места са възможни поройни наводнения"}
{"url": "http://www.focus-news.net/news/2018/07/25/2549447/lyubomira-gancheva-abv-viziya-za-balgariya-e-demagogiya-populizam-i-poza.html", "text": "„Визия за България“ е демагогия, популизъм и поза. Това каза заместник-председателят на АБВ и председател на АБВ – Младежи Любомира Ганчева по време на пресконференция, предаде репортер на  Агенция „Фокус“.  „Ако трябва да характеризираме визията на България на БСП с три думи това ще са демагогия, популизъм и поза. Прави впечатления на липсата на каквато и да е конкретика и хоризонт“, каза още Ганчева по отношение на документа на БСП.   \r\nПо думите й политиката не живее в партийните централи, а сред всички хора и трябва да им говори на разбираем език. Тя посочи, че „Визия за България“ прави впечатление, че никой не е в състояние да направи този проект. Ганчева припомни, че от АБВ в предишното Народно събрание са имали предложение за безплатни детски градини, а сега то се вижда във „Визия за България“.  „Като председател на АБВ – Младежи с почуда забелязах острата липса на каквато и да е младежка политика във „Визия за България“, каза Ганчева. Тя поясни, че не знае с какви очи може да застанеш в препълнена зала, да виждат своите кадри от младежката организация и да не споменаваш дума за тях. Ганчева обърна внимание, че на традиционния събор на Бузлуджа лидерът на БСП Корнелия Нинова ще открие кръгла маса за младите хора на Балканите. Тя припомни, че АБВ са стартирали политиката си „Аз оставам в България“. \"Оставам на вас тълкуването защо не сме получили покана за подобна дискусия“, каза още Ганчева.  \r\nПредседателят на АБВ - Младежи за София Пламена Заячка добави, че в тази визия липсва опазването на културното наследство. По думите й там има само културно многообразие. \"Бих ги посъветвала да преместят точно тази политика в сферата на ингеграцията\", допълни Заячка. Тя поясни, че в предложените от БСП 6 фонда не е ясно какви са. По отношение на фонд \"Развитие на културното наследство\", Заячка заяви, че нашето културно наследство няма нужда да бъде развивано, а да бъде опазвано и социализирано\", допълни още Заячка. Според нея България не страда от липса културно наследство.   \r\nДеница КИТАНОВА", "date": "2018.07.25", "title": "Любомира Ганчева, АБВ: „Визия за България“ е демагогия, популизъм и поза"}
{"url": "http://www.focus-news.net/news/2018/07/25/2549437/ria-novosti-polozhiha-parvite-relsi-na-krimskiya-most.html", "text": "Строителите положиха първите релси на железопътната част на Кримския мост, съобщи информационният център на компанията изпълнител на проекта, предава  РИА Новости . \r\nОбщо те ще трябва да построят 38-километров път от Таман до Керч. \r\n„Ако на автомобилното трасе строителите можеха да изливат асфалт едновременно на различни участъци по цялото трасе, то железопътните релси се строят последователно“, се казва в съобщението. \r\nПревод и редакция:", "date": "2018.07.25", "title": "РИА Новости: Положиха първите релси на Кримския мост"}
{"url": "http://www.focus-news.net/news/2018/07/25/2549445/vasil-arnaudov-sobstvenik-na-turisticheska-firma-povecheto-pochivki-v-gartsiya-sa-individualni-i-80-ot-tyah-sa-zapisani-za-severnata-chast-na-darzhavata.html", "text": "Няма много организирани групи за почивка в Гърция, те са индивидуални и 80% от тях са записани за Северната част на Гърция и на около 300км от Атина. Това каза за  Радио „Фокус“ - Пазарджик  Васил Арнаудов, собственик на туристическа фирма. Той уточни, че  за сега няма отказ от резервациите, във връзка с опустошителните пожари станали в Гърция. „Повечето записвания за почивка са през месеците май и юни, както и за септември и началото на октомври, заради по-ниските цени предлагани от хотелите там и малко по-хладното време“, каза Арнаудов. Туроператорът добави, че тази година нещата се развиват в положителна посока за туризма и има доста голямо раздвижване на пазара. „Основна и предпочитана дестинация за почивка е Турция, която обхваща около 80% от туристите, следват Гърция и Българското Черноморие. Туристите предпочитат седемдневен пакет, в който се предлагат ол инклузив услуги, които отговарят на всичките им изисквания“, допълни Арнаудов. \r\nРадослава МУРДЖЕВА", "date": "2018.07.25", "title": "Васил Арнаудов, собственик на туристическа фирма: Повечето почивки в Гърция са индивидуални и 80% от тях са записани за Северната част на държавата"}
{"url": "http://www.focus-news.net/news/2018/07/25/2549450/kardzhali-64-godishen-mazh-e-zaginal-sled-kato-karutsata-mu-e-blasnata-ot-lek-avtomobil-v-selo-kitna-shofyorat-e-izbyagal.html", "text": "64-годишен мъж е загинал, след като каруцата му е блъсната от лек автомобил в село Китна, шофьорът е избягал. Това съобщиха от  ОДМВР - Кърджали . Инцидентът е станал около 23.45 часа снощи. Мъжът водил каруца и бил пометен от лек автомобил, чийто водач напуснал мястото на произшествието. Служители на РУ - Кирково предприели незабавни действия за издирване на колата и водача. Автомобилът бил укрит в село Каялоба, където го намерили полицаите. Около 2.30 часа бил установен 22-годишен, който признал, че той е управлявал лекия автомобил „Фолксваген“, с който е бил блъснат водачът на каруцата. Шофьорът не притежава свидетелство за правоуправление на МПС, а тестът му за алкохол отчел 1.48 промила. Задържан е за срок до 24 часа в полицейското управление. Извършен е оглед на мястото на произшествието. Образувано е досъдебно производство и работата продължава разследващ полицай.", "date": "2018.07.25", "title": "Кърджали: 64-годишен мъж е загинал, след като каруцата му е блъсната от лек автомобил в село Китна, шофьорът е избягал"}
{"url": "http://www.focus-news.net/news/2018/07/25/2549449/rumen-petkov-abv-viziya-za-balgariya-na-bsp-mozhe-da-se-oprilichi-kato-rezultat-ot-intelektualen-sblasak-mezhdu-dimitar-penev-i-tsvetan-tsvetanov.html", "text": "„Визия за България“ на БСП може да се оприличи като резултат от интелектуален сблъсък между Димитър Пенев и Цветан Цветанов. Това каза председателят на АБВ Румен Петков по време на пресконференция, предаде репортер на  Агенция „Фокус“.  „В сектор енергетика няма една дума за развитие на „Белене“, за развитие на ядрените мощности в България. Няма една дума за необходимостта от гарантиране на пряка доставка на газ, а не това национално предателство, което беше извършено през последните 10 години да се докараме да купуваме руски газ от Турция“, поясни Петков. Според него нито един от тези въпроси не безпокои БСП. Той припомни, че правителството на Орешарски не е направило нищо за „Белене“.  \r\nДеница КИТАНОВА", "date": "2018.07.25", "title": "Румен Петков, АБВ: „Визия за България“ на БСП може да се оприличи като резултат от интелектуален сблъсък между Димитър Пенев и Цветан Цветанов"}
{"url": "http://www.focus-news.net/news/2018/07/25/2549454/plovdiv-dvudnevna-kravodaritelska-kampaniya-shte-se-provede-v-tsentara-na-grad-asenovgrad.html", "text": "Двудневна кръводарителска кампания ще се проведе в центъра на града. Това съобщиха за  Радио „Фокус“ – Пловдив  от отдел „Връзки с обществеността“ на Общината. Кампанията се организира от Кръвен център – Пловдив и ще се осъществи на 27 и на 30 юли. Събитието е част от регионалната програма за безвъзмездно и доброволно кръводаряване „Дарете кръв, подарете живот” и се осъществява с подкрепата на Община Асеновград. Кемперът за кръводаряване ще бъде позициониран пред сградата на Историческия музей за времето от 9.00 до 12.30 часа в петък и понеделник. \r\nТони МИХАЙЛОВ", "date": "2018.07.25", "title": "Пловдив: Двудневна кръводарителска кампания ще се проведе в центъра на град Асеновград"}
{"url": "http://www.focus-news.net/news/2018/07/25/2549453/prof-boyan-durankev-ikonomist-vav-viziya-za-balgariya-na-bsp-horata-sa-predi-pechalbite.html", "text": "Във „Визия за България“ на БСП хората са преди печалбите. Това каза икономистът проф. Боян Дуранкев в интервю за  Агенция „Фокус“  за проекта „Визия за България“ на БСП. По думите му във „Визия за България“ се забелязва една преориентация към по-европейска възможност за развитие на отделния гражданин чрез развитието на икономическите дейности като по-добър достъп до здравеопазване, образование, физкултура и спорт. „Т.е. икономиката да се извърти към гражданите. Ако преди беше тенденцията печалбата преди хората, то днес във „Визия за България“ може да се каже, че са хората преди печалбите“, каза проф. Дуранкев. По думите му идеите за 5-6% икономически растеж са в синхрон с вижданията, че постигането на средното ниво на ЕС за отделния българин не трябва да означава следващите 50-90 или 100 години, а в един хоризонт до 2030 г. \r\nДеница КИТАНОВА", "date": "2018.07.25", "title": "Проф. Боян Дуранкев, икономист: Във „Визия за България“ на БСП хората са преди печалбите"}
{"url": "http://www.focus-news.net/news/2018/07/25/2549456/plovdiv-mestnata-komisiya-za-borba-s-trafika-na-hora-shte-se-vklyuchi-v-globalnata-initsiativa-sinyo-sartse-na-30-yuli.html", "text": "Местната комисия за борба с трафика на хора в Пловдив, съвместно с БЧК, ще се включи в глобалната инициатива „Синьо сърце“, която е посветена на Международния ден за борба с трафика на хора – 30 юли. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Кампанията предвижда предприемането на различни превантивни дейности, включващи разнообразни инструменти за въздействие върху обществеността, включително и чрез интернет, които целят да се повиши разпознаваемостта по проблема. Трафикът на хора е престъпление, което експлоатира жени, деца и мъже за многобройни цели. Според Международната организация на труда 21 милиона души са жертви на принудителен труд в световен мащаб. Тази оценка включва и жертви на трафик на хора за трудова и сексуална експлоатация. Всяка страна по света е засегната от трафика на хора, независимо дали е страна на произход, транзит или дестинация за жертви. Почти една трета от всички жертви на трафик на хора по света са деца, а жените и момичетата съставляват 71% от жертвите, се посочва в доклад на ООН. \r\nНа 30 юли с подкрепата на Община Пловдив, водата в емблематичния фонтан с пеликаните пред сградата на общинската администрация на пл. „Стефан Стамболов“ ще бъде оцветена в син цвят, символ на кампанията, а доброволци в непосредствена близост ще разпространяват информационни материали по темата. \r\nКампания „Синьо сърце“ е обявена за първи път през 2009 година във Виена от изпълнителния директор на Службата за борба срещу наркотиците и престъпността на ООН Антонио Мария Коста, а на следващата година Общото събрание на ООН приема и Световен план за действие за борба с трафика на хора. Събитието е подкрепено от много държави по целия свят и има за цел да мобилизира, вдъхнови и насърчи за предприемане на всеобщи, съвместни действия за борба с робството на 21 век. \r\nСимволът на кампанията е „синьо сърце“, изразяващо тъгата на жертвите на трафик. То напомня на света за студеното сърце на онези, които купуват и продават човешки същества. Синият цвят показва ангажимента на Обединените нации за борба с това престъпление, което лишава хората от техните права, достойнство и разрушава мечтите им.", "date": "2018.07.25", "title": "Пловдив: Местната комисия за борба с трафика на хора ще се включи в глобалната инициатива „Синьо сърце“ на 30 юли"}
{"url": "http://www.focus-news.net/news/2018/07/25/2549451/dots-hristo-mihaylov-abv-potvardiha-se-motivite-za-nashite-vazrazheniya-sreshtu-zakona-za-lova-i-opazvane-na-divecha.html", "text": "Потвърдиха се мотивите за нашите възражения срещу Закона за лова и опазване на дивеча. Това каза заместник-председателят на АБВ доц. Христо Михайлов по време на пресконференция, предаде репортер на  Агенция „Фокус“.  По думите на Михайлов измененията в Закона за лова и опазване на дивеча са разгорещили хладното българско лято. „Единствената политическа партия, която се противопостави мотивирано и остро на предложените изменения и допълнения е АБВ. Една седмица по-късно мотивите за нашите възражения, се потвърдиха. Първо, ние намерихме много широка обществена подкрепа“, каза още доц. Михайлов. По думите му на около 1000 български ловци само 1 до 2 биха се включили в това несвоевременно лятно групово ловуване на дивата свиня. „По-малко от 1% от българските ловци са съгласни с тази мярка. Второ Националната организация на ловците, изразявайки своята позиция, подкрепи и нашата позиция“, поясни още той. Според него вчера лично от министъра на земеделието и храните Румен Порожанов в ефира на националните телевизии са прозвучали думи, че груповото ловуване на дива свиня през летните месеци, носи рискове. „Изпълнителната власт в лицето на най-висшия си орган, министърът, който е принципал на дивеча, който изпълнява Закона за лова и опазване на дивеча, също подкрепя в известна степен нашите аргументи“, допълни още доц. Михайлов. Той посочи, че позицията на АБВ поставя много въпроси дали тези депутати, подписали промените в Закона, са народни представители. Доц. Михайлов попита дали някой е потърсил мнението на гилдията на дивечовъдите в страната, на науката. „На последно място много ми се иска да отправя един въпрос публично към министърa на земеделието Румен Порожанов не се ли чувства неудобно след като той е ловец повече от 20 години, вчера в публичното пространство с такава доза неубедителност да убеждава българското общество, че трябва да изпотрошим стотици хиляди левове за тази ограда - 4 реда бодлива тел, с която ние ще спрем дивите животни от Румъния или от България. Не зная колко от вас имат представа какво представлява дивя свиня“, каза още доц. Михайлов. Той попита кой го е накарал да става за смях и срам пред обществеността. „Дали не следва една утвърдена в нашето общество практика, ако я следва би трябвало да се обърне към ресорния вицепремиер, който има опит как се строи граница“, коментира още доц. Михайлов. „Ние се обръщаме с призив към българската ловна общественост – не ловувайте в момента“, заяви още заместник-председателят на АБВ. \r\nДеница КИТАНОВА", "date": "2018.07.25", "title": "Доц. Христо Михайлов, АБВ: Потвърдиха се мотивите за нашите възражения срещу Закона за лова и опазване на дивеча"}
{"url": "http://www.focus-news.net/news/2018/07/25/2549448/d-r-milen-sirakov-veterinar-virusat-na-afrikanskata-chuma-po-svinete-se-zapazva-vav-vanshna-sreda-do-25-mesetsa-a-v-zamrazeni-produkti-do-6-godini.html", "text": "Африканската чума по свинете се среща по домашната и дивата свиня, като основно е опасна за европейската дива свиня. Това каза за  Радио „Фокус“ – Смолян  ветеринарният лекар д-р Милен Сираков. Той добави, че африканската свиня е устойчива и е само преносител на заболяването. „Тя е едно депо на вируса, чрез което инфекцията се разпространява. Това е силно контагиозна, епизоотична болест, която протича много остро и в редки случаи по-остро. Африканската чума е заболяване, при което за период от 4 до 10 дни прасетата умират и смъртността е от 98 до 100%. Тук лечение няма. Ваксина също няма. Заболяването се разпространява с отпадни продукти от кланичната индустрия, чрез заразени прасета и по естествен път от кръвосмучещи кърлежи, които минават от едно прасе на друго. Рядко се предава въздушно, но и това е метод, който също участва във веригата на предаване на това заболяване“, добави д-р Сираков. Той подчерта, че вирусът се запазва във външната среда най-малко 2.5 месеца, а в замразени продукти се запазва до 6 години и това е голям проблем и трябва да се търси начин за ограничаване на заболяването. Не всички дезинфектанти, които се използват действат, като действие има основно формалина, с който се дезинфекцират заразените полета, посочи ветеринарят. \r\nТой подчерта, че причинителят на заболяването е ДНК-вирус, който е абсолютно безвреден за хората, така че хората не би трябвало да се страхуват от него. Той обаче е смъртоносен за прасетата и лошото е, че хората също може да го пренесат с храната и затова трябва да бъдат особено внимателни, апелира д-р Сираков. \r\nНели ГЕРГЬОВСКА", "date": "2018.07.25", "title": "Д-р Милен Сираков, ветеринар: Вирусът на африканската чума по свинете се запазва във външна среда до 2.5 месеца, а в замразени продукти до 6 години"}
{"url": "http://www.focus-news.net/news/2018/07/25/2549458/abv-sezira-reditsa-institutsii-za-narusheniya-v-brezovo-targovishte-i-devnya.html", "text": "АБВ сезира редица институции за нарушения в Брезово, Търговище и Девня. Това каза председателят на АБВ Румен Петков по време на пресконференция, предаде репортер на  Агенция „Фокус“.  „Имаме едно вандалско нарушение на закона от ОИК в Брезово. Това е решение номер 205 от 13 юли 2018 г., с което решение те не прекратяват мандата на кмет, който е с влязла в сила осъдителна присъда – една година ефективно лишаване от свобода. Това е брутално нарушение на закона. Законът предвижда след такава мярка от страна на правораздавателната система кметът да бъде отстранен от длъжност“, каза Петков. Румен Петков заяви, че АБВ ще иска от ЦИК да прецени тези хора дали имат моралното право и политическата отговорност да бъдат членове на ОИК след като погазват закона. По думите му в случая съдебната система си е свършила работата. Румен Петков коментира, че с това си решение ОИК показва правен нихилизъм и липса на институционална отговорност. „Ние казваме на нашите съграждани, че не може да има борба срещу корупцията и престъпността, че решенията на съда нямат стойност“, каза той и посочи, че това означава, че след като съдът е осъдил ефективно този човек, той може да си бъде кмет\", допълни той.  \r\nПо отношение на Търговище, Румен Петков заяви, че АБВ внася сигнал в Окръжната прокуратура за действията на общински съветник, председател на групата на ГЕРБ. „В последните 10 години той е закупил и препродал 20 имота на социално-слаби хора. Закупил ги е по определен ред, същевременно той е на висша държавна служба. Той е ръководител на звено в МТСП. За две общини на територията на Търговищка област. Той разполага с достъп до определена инофрамация. Живее на съпружески начала със служителка на съдебната система, която също има достъп до такъв тип информация“, каза Петков и поясни, че АБВ ще се обърне към КПКОНПИ и към НАП по този казус. „Настояваме министърът на труда и социалната политика да го отстрани от длъжност“, допълни още Петков.  \r\nЗа Девня, председателят на АБВ коментира: „Преди една година в Община Девня кметът внася докладна в общинския съвет, взима се решение от общинските съветници, с които по анализа на нашите експерти близо 4000 дка се подаряват на конкретна фирма. Тази фирма има ангажимента да реализира инвестици за над 100 млн. евра. Фирмата е регистрирана с 2 лв.“, каза още Петков.  По думите му във фирмата има ключово участие съпругата на кмета на Община Девня и тя се ръководи от тъста и тъщата му. „Ние ще внесем този сигнал с всичките аргументи, които сме подготвили“, допълни още Петков. \r\nДеница КИТАНОВА", "date": "2018.07.25", "title": "АБВ сезира редица институции за нарушения в Брезово, Търговище и Девня"}
{"url": "http://www.focus-news.net/news/2018/07/25/2549441/kathimerini-gartsiya-znamenata-na-evropeyskata-komisiya-sa-svaleni-napolovina-v-pamet-na-zhertvite-ot-pozharite-v-gartsiya.html", "text": "Знамената на Европейския съюз пред централата на Европейската комисия в Брюксел са свалени наполовина в сряда в израз на съпричастност с Гърция за жертвите от унищожителните горски пожари в страната през тази седмица, пише  електронното издание на вестник “Kathimerini” . \r\n“Ние сме солидарни с гръцкия народ в този труден момент“, написаха в „Туитър“ от ЕК. \r\n„Изразяваме съболезнованията си на роднините и близките на жертвите от тези унищожителни пожари, които причиниха толкова много страдание“, гласи изявлението. \r\nИзданието припомня, че по последните данни, жертвите от пожарите в Източна Атика вече са 81. \r\nПревод и редакция:", "date": "2018.07.25", "title": "„Kathimerini” (Гърция): Знамената на Европейската комисия са свалени наполовина в памет на жертвите от пожарите в Гърция"}
{"url": "http://www.focus-news.net/news/2018/07/25/2549460/pravitelstvoto-otpuska-360-000-lv-za-otbelyazvane-na-100-godishninata-ot-parvata-svetovna-voyna-i-uchastieto-na-balgariya-v-neya.html", "text": "С правителствено постановление се отпускат 360 000 лв. за отбелязването през 2018 г. на 100-годишнината от Първата световна война и участието на България в нея, съобщиха от  правителствената информационна служба.  Средствата се разпределят по бюджетите на Министерство на отбраната, Министерство на образованието и науката и Министерския съвет, като са предвидени трансфери към БАН, Военна академия „Г. С. Раковски“, както и към общините, които ще извършват ремонт и изграждане на военни паметници.  \r\nНационалният план за отбелязване на 100-годишнината включва конкретни мероприятия с финансов разчет. Основни акценти се поставят върху ремонта и възстановяването на военни паметници в България, ритуали за почитане паметта на загиналите в Първата световна война, както и мероприятия на военно-патриотичните съюзи и граждански организации. Предвижда се също провеждането на военно-исторически конференции, издаване на сборници и албуми, организирането на изложби.", "date": "2018.07.25", "title": "Правителството отпуска 360 000 лв. за отбелязване на 100-годишнината от Първата световна война и участието на България в нея"}
{"url": "http://www.focus-news.net/news/2018/07/25/2549462/rumen-petkov-abv-nastoyavame-da-se-sazdade-samostoyatelno-zveno-za-bedstviya-i-avarii.html", "text": "Настояваме да се създаде самостоятелно звено за бедствия и аварии. Това каза председателят на АБВ Румен Петков по време на пресконференция, предаде репортер на  Агенция „Фокус“.  По думите на Петков това трябва да бъде минимум държавна агенция към Министерски съвет, а не към отделно министерство. „Това е надведомствена институция“, допълни Петков. По думите му липсва ефективност на системата за превенция при бедствия и аварии. „Ние считаме за грешка закриването на Министерството за бедствията и авариите“, каза Петков. Според него е ликвидиран експертният състав, който осъществява дейностите по превенцията и риска. „Нямаме реална експертиза какво е състоянието на язовирите. Фактът, че нямаме система за превенция, за съжаление говорим за факти, че нямаме потенциал, е повече от тревожен. Считаме, че трябва незабавно да бъде възстановен и наситен със съдържание Националният учебен център по гражданска защита в Монтана. Към него да се структурират веднага филиали в шестте района за планиране: София, Пловдив, Бургас, Варна и Велико Търново“, допълни той. „Много е важно в този порядък на възстановяване и изграждане на институционални инструменти да се създаде високоефективна система за доброволни формирования“, каза Петков. Според него държавата трябва да създаде институционалните механизми и устройство и да впрегне своите институции в това число областни управи и общински администрации в изграждането на доброволческите звена. \"Освен \"Гражданска защита\", е важно звената на органите по отбранително-мобилизационна подготовка да бъдат включени в тази централна структура\", допълни още Петков и поясни, че тези предложения ще бъдат оформени и предоставени на парламентарните групи.  \r\nДеница КИТАНОВА", "date": "2018.07.25", "title": "Румен Петков, АБВ: Настояваме да се създаде самостоятелно звено за бедствия и аварии"}
{"url": "http://www.focus-news.net/news/2018/07/25/2549461/pregled-na-mezhdunarodnite-novini-do-13-chasa-agentsiya-fokus.html", "text": "Знамената на Европейския съюз пред централата на Европейската комисия в Брюксел са свалени наполовина в сряда в израз на съпричастност с Гърция за жертвите от унищожителните горски пожари в страната през тази седмица, пише  електронното издание на вестник “Kathimerini” . \r\n“Ние сме солидарни с гръцкия народ в този труден момент“, написаха в „Туитър“ от ЕК. \r\n„Изразяваме съболезнованията си на роднините и близките на жертвите от тези унищожителни пожари, които причиниха толкова много страдание“, гласи изявлението. \r\nИзданието припомня, че по последните данни, жертвите от пожарите в Източна Атика вече са 81. \r\n***  Съгласно последните официални данни, жертвите от пожарите в Източна Атика са 81, след като един мъж, който се намираше в критично състояние в болница е загинал, а спасителите са открили тялото на жена в курорта Мати, пише  електронното издание на вестник “Protothema” . \r\nБроени минути преди това излязоха данни за две новооткрити овъглени тела в къща в същото крайбрежно населено място в Източна Атика и бе обявено, че не се знае точният брой на хората, които се намират в неизвестност \r\n*** Строителите положиха първите релси на железопътната част на Кримския мост, съобщи информационният център на компанията изпълнител на проекта, предава  РИА Новости . \r\nОбщо те ще трябва да построят 38-километров път от Таман до Керч. \r\n„Ако на автомобилното трасе строителите можеха да изливат асфалт едновременно на различни участъци по цялото трасе, то железопътните релси се строят последователно“, се казва в съобщението. \r\n***  Европейският комисар по бюджет и човешки ресурси Гюнтер Йотингер предложи в сряда Съюза и САЩ да обсъдят взаимно намаляване на вносните мита за редица стоки, ако това ще означава вдигане на наказателните мита, които Вашингтон наложи в последно време, предава  Reuters . \r\nВ изказване преди европейската делегация да замине за Вашингтон в сряда за договаряне на дългосрочно търговско споразумение, Йотингер заяви, че Европейският съюз иска САЩ първо да намалят вносните мита върху алуминия и стоманата. \r\n„На първо място, нашата обща позиция е, че очакваме вдигане на съществуващите наказателни мита“, обясни политикът. „След това сме готови да обсъждаме снижаване и преструктуриране на всички мита във всички сектори“. \r\n„По този начин ние искаме да избегнем по-нататъшна ескалация на търговския конфликт и да избегнем търговска война“, заяви той пред Deutschlandfunk. \r\n„Това са разговори, които ще са възможни след половин година и можем да ги започнем със САЩ през есента“, уточни европейският комисар. \r\nЙотингер предположи, че Брюксел и Вашингтон могат да опитат да договорят олекотен вариант на отхвърлената всеобхватна търговска сделка между САЩ и ЕС, известна като ТТИП (Трансатлантическо търговско и инвестиционно партньорство). \r\n„Можем да опитаме олекотен вариант на ТТИП“, заяви той. \r\n„Ройтерс“ отбелязва, че председателят на Европейската комисия Жан-Клод Юнкер ще пристигне на визита във Вашингтон в сряда, където разговорите ще бъдат фокусирани върху търговското напрежение, възникнало, след като САЩ наложиха по-високи мита върху вноса на стомана и алуминий и заплахите на Доналд Тръмп да разшири обхвата на наказателните ставки върху вносните автомобили. По думите на Юнкер от понеделник, той не отива в Америка с готово предложение за търговията. \r\n*** Служители в противопожарните служби и пенсионирани пожарникари сочат зле подготвения държавен механизъм и липсата на авариен план като основните причини зад трагедията в Източна Атика и категорично отхвърлят предположенията на правителствени представители за умишлен палеж, целящ да дестабилизира страната, пише  електронното издание на вестник “Kathimerini” , в материал, представен без редакторска намеса. \r\nТе описват пожара, който започна в понеделник в района на Дау на източните склонове на планината Пендели, като \"мега-пожар\", поради факта, че той избухна в гора от силно запалими борови дървета, докато същевременно духаха много силни ветрове. Комбинацията от тези два фактора означава, че огнената стихия се разпространява извън контрол много бързо, достигайки крайбрежието само за няколко часа. \r\nОсвен това пожарникарите и пожарогасителните самолети са били заети да се опитват да контролират отделен пожар в Кинета, Западна Атика, което означава, че има известно закъснение в отговора на пожара в източната част на Атика. \r\nНезависимо от това опитни пожарникари казват, че липсата на авариен план стои зад смъртта на най-малко 74 души, които са били хванати в капана на пламъците, когато избягали от домовете си и търсели безопасен изход от района. Те обвиняват Пожарната служба, регионалните власти на Атика и по-специално Генералния секретариат за гражданска защита, който отговаря за координирането на всички съответни институции. \r\nТе също така посочват очевидната липса на готовност от страна на държавата въпреки предупрежденията, издавани през уикенда, че рискът от пожар в понеделник ще бъде на ниво 4, най-високото, в региона на Атика. \r\n\"Очевидно е, че имаше закъснение в отговора на огъня w Дау. Силите бяха изпратени до Кинета и властите не очакваха да се появи втори пожар в Атика\", заяви един опитен пожарникар пред “Kathimerini“. \r\nВ отговор на слуховете и спекулациите, че пожарите в понеделник са били резултат от организиран палежи, същите източници отбелязват, че по време на сезон на пожарите не е необичайно да има около 10 пожара в района на Атика. Те също така посочват свидетелските показания, че огнището в Кинета е започнато от искри идващи от електрически стълбове. \r\nСъбитията в източната част на Атика, междувременно, върнаха спомените за смъртоносните пожари през 2007 г. в Илия на полуостров Пелопонес, като огнеборци заявиха, че има сходство между двата инцидента. И в двата случая силните ветрове и гъстия храсталак на земята затрудняват усилията за ограничаване на пожарите, но, както добавят пожарникарите, силните валежи по-рано този месец и през юни в Атика означават, че условията на място не са толкова сухи, колкото в Пелопонес през 2007. \r\n*** Министърът на външните работи на Турция Мевлют Чавушоглу смята, че Анкара не е длъжна да се присъединява към санкциите на САЩ и Великобритания спрямо Иран, пише  електронното издание на вестник Yeni Safak . \r\nЧавушоглу заяви това в рамките на визитата си в столицата на Азербайджан – Баку. Той подчерта, че Анкара се противопоставя на санкциите на Вашингтон срещу Техеран. „Ние се присъединяваме към санкциите, наложени от ООН, както всяка друга страна, но не сме длъжни да се присъединим към ограничителните мерки, наложени от САЩ или Великобритания срещу Иран“, категоричен е турският министър. \r\nДипломатът добави, че Турция не е съгласна и със санкциите на САЩ срещу Русия. \r\n„Не смятаме, че тези мерки са правилни. Това е принципна позиция, която не зависи от никакви условия“, обясни Чавушоглу. \r\n„Yeni Safak“ припомня, че официална американска делегация се срещна с турски компании на 19 юли, а на 20 юли с представители на турските министерства на външните работи и финансите, както и на Централната банка на Турция, на която бе обсъден новият кръг от санкции срещу Иран. \r\nМного турски компании имат за свой основен търговски партньор Техеран, отбелязва вестникът. \r\n***  \"Списъкът на жертвите на пожарите в Атика непрекъснато се увеличава - загиналите са 77, ранените 187, а десетки продължават да са в неизвестност. Толкова много болка и досега нито една оставка на политик или на отговорен за причините, довели до бедствието. Това пише  гръцкият вестник \"Рrotothema\"  по повод причините и последствията на небивалото бедствие, сполетяло курортните селища в периферията на столицата. \r\nВестникът смята, че пожарът е предизвикал истински хаос в действията на правителството, което е \"инвестирало в националния траур и се е опитало да се скрие зад безпрецедентната вълна на съпричастност и солидарност, която гръцките граждани проявяват\". \r\nСпоред \"Рrotothema\"докато продължава издирването на изчезналите и близките им преживяват драматични часове, никой не поставя въпроса за пълната липса на планиране при изграждането на пострадалите селища, за отсъствието на план за справяне с бедствието и евакуация на населението. \r\n***  Гърция продължава да се бори с последствията от смъртоносните горски пожари в Източна Атика и с течение на времето се откриват нови и нови овъглени от огнената стихия тела. По последните данни от сряда сутринта, потвърдените загинали са 77, а ранените са 187 души, много от които деца и има 11 възрастни в критично състояние, пише  електронното издание на вестник „Protothema” . \r\nТърсенето на оцелели и други загинали в развалините и прахта в Източна Атика продължава. Очаква се броят на жертвите да се увеличи, тъй като все още има много хора, които се намират в неизвестност, но не е сигурно дали не са сред мъртвите, тъй като процесът на идентифициране на телата е труден, защото много от телата са напълно овъглени. \r\nМеждувременно, гръцкото правителство се опитва да се справи с последствията на ниво публични отношения, след като държавната машина се оказа неподготвена да се справи с пожарите, които бушуваха в редица населени места в Източна Атика – Рафина, Мати, Неос Вуцас и Калитехнуполи, буквално сравнявайки ги със земята в рамките на един ден. \r\n***  Във вторник бяха осъществени мащабни операции за гасене на най-катастрофалните горски пожари, наблюдавани от Атика от десетилетия насам, като официалните смъртни случаи бяха 77, макар че спасителните работници предупредиха, че тази бройка ще се увеличи, тъй като десетки хора остават в неизвестност, а 11 от ранените са в критично състояние, пише  електронното издание на вестник „Kathimerini” . \r\nМеждувременно прокурорът  от  Върховния съд Ксени Димитриу разпореди разследване на причините за пожарите при индикации, че реакцията на държавата за аварията е била бавна и че не е имало план за евакуация в такава ситуация. \r\nПожарите, които избухнаха в морските курорти в покрайнините на столицата в понеделник, продължиха да горят във вторник, дори когато страните-членки на Европейския съюз откликнаха на гръцка молба за помощ при гасенето на огъня. \r\nНякои от пожарите бяха частично ограничени във вторник следобед, включително и този, който засегна малкото градче Мати, източно от Атина, където бяха намерени овъглени останки от 26 души, включително сгушени едни в други семейства. \r\nСтотици пожарникари продължиха усилията си да ограничат пожара в близката Рафина и другия, в Кинета, западно от Атина, където огъня от понеделник се разгоря и във вторник. Имаше и съобщения за нов по-малък пожар в Агиой Теодорой \r\nМеждувременно в други части на страната имаше още четири огнища, включително един в близост до пристанището на Коринт и друг в Крит. \r\nКатерите на бреговата охрана патрулират морето край морските градове, които са били засегнати от пожарите, след като спасиха повече от 700 души, които са избягали на плажове или са скочили в морето, за да избягат от разпространяващите се пламъци. \r\nСпасителните служители създадоха мобилни единици в Мати, Рафина и Кинета във вторник, за да разпределят храна и други стоки от първа необходимост на стотици хора, които са загубили домовете си при пожарите. \r\nСпоред кмета на Рафина-Пикерми, Евангелос Бурнус, повече от 1500 къщи са били унищожени при пожарите. \r\nЩо се отнася до увреждането на горските площи, то се оценява на повече от 2100 хектара. Трагедията предизвика отново дискусия за широко разпространената практика на незаконно строителство в горите и по крайбрежието. \r\nПозовавайки се на \"неописуема трагедия\" в телевизионен адрес, премиерът Алексис Ципрас обяви три дни национален траур. \r\nТой посочи, че причините за трагедията и възможните отговорности - \"кой и защо\" - ще бъдат разследвани \"когато му дойде времето\". \r\nЛидерите на опозицията също заявиха, че сега не е време за обвинения, а лидерът на „Нова Демокрация“ Кириакос Мицотакис заяви, че приоритетите са \"единство и солидарност\". \r\nРеакцията в следствие на смъртта се оказа бърза и ефективна. \r\nОбщинските власти обединиха усилия с неправителствени организации и доброволци, за да съберат запаси за стотици, останали бездомни от пожарите и Гръцкият червен кръст откри банкови сметки за дарения. \r\nСоциалните медии също бяха наводнени с призиви за храна, облекло и медикаменти за оцелелите, докато роднини на изчезналите публикуваха искания за информация. \r\n*** Повече от 150 пожарникари и десетки доброволци със 74 противопожарни автомобила, водни оръдия и багери продължават борбата с пожарите в планината Герания в община Мегара, Западна Атика,  предава гръцкото електронно издания \"CNN.gr\" . \r\nВъпреки дъжда, който е превалял през изминалата нощ, продължава да гори борова гора, до която достъпът е изключително труден. \r\nВ района на селищата Леонтари, Неа Политеа и Катцивири в Западна Атика са били евакуирани детски лагери и три манастира. \r\nПродължава гасенето на пожарите в Коринт, Фтиотида и Ханя на остров Крит. \r\nПод частичен контрол е поставен пожарът при Левкими, в района на Суфли, окръг Еврос (Марица).", "date": "2018.07.25", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/07/25/2549444/reuters-karles-puchdemon-se-zavrashta-v-belgiya.html", "text": "Бившият каталунски лидер Карлес Пучдемон, отстранен от Мадрид през октомври заради това, че обяви едностранно независимост от Испания на автономния регион, заяви в сряда, че се завръща в Белгия от Германия в събота, предава  Reuters . \r\nАмериканската агенция припомня, че Върховният съд на Испания оттегли международната заповед за арест на Пучдемон миналия четвъртък, след като Германия отказа да го екстрадира по обвинение в разпалване на бунт. \r\nПревод и редакция:", "date": "2018.07.25", "title": "Reuters: Карлес Пучдемон се завръща в Белгия"}
{"url": "http://www.focus-news.net/news/2018/07/25/2549459/maya-bozhanova-turoperator-pozharite-v-gartsiya-ne-spirat-zhitelite-na-kyustendil-ot-pochivki-v-sasednata-strana.html", "text": "Пожарите в гръцките курорти не спират жителите на Кюстендил от почивки в съседната страна. Това каза пред  Радио „Фокус” – Кюстендил  Мая Божанова, организатор на туристически пътувания от Кюстендил. По думите ѝ туристите от Кюстендил предпочитат пътувания до по-близки гръцки курорти, които са далеч от столицата Атина. „Нямаме отказали се хора. Организираме еднодневни плажове на Аспровалта. Хората имат интерес. Това е първият град, в който се влива река Струма в Егея, далеч е Атина”, каза Мая Божанова. По думите ѝ има записвания и за други курорти. „Хората съжаляват за случилото се, но отлив на туристи в нашата фирма няма. Надявам се, че и при другите колеги е така. Сега актуални са еднодневните плажове, запазват се и студия в малките курорти”, каза Мая Божанова. \r\nВенцеслав ИЛЧЕВ", "date": "2018.07.25", "title": "Мая Божанова, туроператор: Пожарите в Гърция не спират жителите на Кюстендил от почивки в съседната страна"}
{"url": "http://www.focus-news.net/news/2018/07/25/2549452/mzhg-zabranyava-se-grupoviyat-lov-na-diva-svinya.html", "text": "Със заповед на министъра на земеделието, храните и горите Румен Порожанов се забранява груповият лов на дива свиня. Това съобщиха от пресцентъра на   Министерството на земеделието, храните и горите . Тя се издава на основание чл. 54, ал. 1 от Закона за лова и опазване на дивеча и след постъпило предложение от изпълнителния директор на Българската агенция по безопасност на храните с №13-1924 от 24.07.2018 г.  \r\nПриетите изменения и допълнения в Закона за лова и опазване на дивеча, които регламентират груповото  ловуване на дива свиня през летните месеци извън досега определения срок, вкл. и в сряда, са недостатъчно добре съобразени и консултирани по отношение безопасността при провеждането на ловните излети. В момента буйната растителност и плътната листна маса в горските територии силно ограничават видимостта, а респективно безопасността на лова. Това е сериозна предпоставка за възникване на инциденти, както за участниците в лова, така и крие рискове за живота и здравето на пребиваващите в гората горски работници, туристи, гъбари, билкари и др. Статистиката показва, че по-голямата част от злополуките по време на групово ловуване през последните години са ставали, когато листната маса в гората още не е опадала.  \r\nНаправените изменения в Закона за лова и опазване на дивеча не са съобразени и с хуманното отношение към видовете дивеч, обитаващи горските територии. Приплодите на дивите животни от тази пролет няма да могат да бъдат опазени от ловните кучета. Започва размножителния период на сърната, а през септември предстои и този на благородния елен.  \r\nВ тази връзка съществува опасност  груповият лов на дива свиня да доведе до сериозни загуби на основните ловни видове, компрометиране на вече договорени трофейни ловни излети за благороден елен от страна на чуждестранни ловци и сериозни финансови щети.  \r\nКато мярка за редуциране на популацията от дива свиня заради опасността от възникване и разпространение на африканска чума по свинете се препоръчва засилване на подборния лов от място.", "date": "2018.07.25", "title": "МЗХГ: Забранява се груповият лов на дива свиня"}
{"url": "http://www.focus-news.net/news/2018/07/25/2549466/sliven-chast-ot-grada-shte-bade-bez-voda-zaradi-stroitelni-deynosti-na-kragovoto-krastovishte-na-rozova-gradina.html", "text": "Част от града ще бъде без вода заради строителни дейности на кръговото кръстовище на „Розова градина“, съобщиха от  фирмата-изпълнител . Ще се работи на бул. „Братя Миладинови“, бул. „Хр. Ботев“, бул. „Георги Данчев“, бул. „Бургаско шосе“ и ул. „Радой Ралин“. На 26 юли ще бъде спряна водата от 8.00 часа. Възстановяването на водоподаването ще започне от 18.00 часа. Това се налага заради монтирането на спирателен шибърен кран и поставянето на тройник в шахтата. \r\nОт фирмата-изпълнител на кръстовището „Розова градина“ поеха ангажимент да извършат ремонтните дейности в най-кратък срок.", "date": "2018.07.25", "title": "Сливен: Част от града ще бъде без вода заради строителни дейности на кръговото кръстовище на „Розова градина“"}
{"url": "http://www.focus-news.net/news/2018/07/25/2549464/gabrovo-74-godishna-zhena-e-stanala-zhertva-na-telefonna-izmama-sas-sumata-ot-3-070-lv.html", "text": "74-годишна жена от Габрово е станала жертва на телефонна измама със сумата от 3 070 лв. Сигналът за престъплението е получен вчера, съобщиха от  Областна дирекция на МВР – Габрово . Потърпевшата е 74-годишна жена от същия град. Тя е станала жертва на телефонна измама по сценария „съдействие при полицейска акция за залавяне на телефонни измамници“. По случая е образувано досъдебно производство.", "date": "2018.07.25", "title": "Габрово: 74-годишна жена е станала жертва на телефонна измама със сумата от 3 070 лв."}
{"url": "http://www.focus-news.net/news/2018/07/25/2549467/evropeyski-parlament-filmite-finalisti-za-nagrada-luks-za-2018-g-pokazvat-silni-zhenski-obrazi.html", "text": "Трите филма, които ще си оспорват тази година кинонаградата „ЛУКС“ на Европейския парламент, са „Стикс“, „Другата страна на всичко“ и „Жена на война“, съобщава  пресслужбата на Европейския парламент . \r\nФилмите финалисти бяха обявени на пресконференция на 24 юли в Рим. Това, което обединява селектираните ленти, е присъствието на силни жени в тях.  \r\n„Другата страна на всичко“ (Druga strana svega) е документален филм на сръбската режисьорка Мила Турайлич, който свързва историята на цяла страна със съдбата на едно семейство и поставя въпроса за отговорността на всяко поколение за бъдещето.  \r\n„Жена на война“ (Kona fer í stríð) на исландския режисьор Бенедикт Ерлингсон е весел филм за музикална учителка, която е и запалена екологична активистка. Докато планира най-смелата си инициатива, тя научава, че нейната молба за осиновяване на дете от Украйна е одобрена.  \r\n„Стикс“ (Styx) на австрийския режисьор Волфганг Фишер е майсторска алегория на нашето противоречиво отношение към бежанците. Героинята отплава на мечтана морска ваканция, но след буря се оказва близо до плавателен съд, пълен с бедстващи хора. Бреговата охрана й нарежда да не се меси, но нейната съвест й казва друго.  \r\nЕвропейски филми в европейските кинозали  \r\nНаградата „ЛУКС“ цели да бъде популяризирано качественото европейско кино и да провокира дебат по важни социални теми. С подкрепата на Европейския парламент ще бъдат осигурени субтитри на трите филма финалисти на всички 24 официални езика на ЕС.  \r\nТова ще позволи тяхното прожектиране из цяла Европа в рамките на Филмовите дни „ЛУКС“ през есента.  \r\nФилмът победител ще бъде избран от членовете на ЕП и обявен по време на пленарната сесия на 14 ноември в Страсбург. Той ще бъде допълнително адаптиран за хора със зрителни и слухови увреждания и ще получи подкрепа за разпространение на международната сцена.  \r\nТрите филма в конкурсната програма са част от официалната селекция на филмовата награда „ЛУКС“ 2018, която беше представена на Международния филмов фестивал в Карлови Вари на 1 юли.  \r\n10-те филма от официалната селекция на филмовата награда „ЛУКС“ 2018 са, както следва:  \r\n1.     „Граница“ (Gräns) (Швеция, Дания) − режисьор Али Абаси  \r\n2.     „Донбас“ (Донбасс) (Германия, Франция, Украйна, Холандия, Румъния) − режисьор Сергей Лозница  \r\n3.     „Момиче“ (Girl) (Белгия, Холандия) − режисьор Лукас Донт  \r\n4.     „Щастливият Ладзаро“ (Lazzaro felice) (Италия, Швейцария, Франция, Германия) − режисьор Аличе Рорвахер  \r\n5.     „Лице“ (Twarz) (Полша) − режисьор Малгожата Шумовска  \r\n6.     „Стикс“ (Styx) (Германия, Австрия) − режисьор Волфганг Фишер  \r\n7.     „Другата страна на всичко“ (Druga strana svega) (Сърбия, Франция, Катар) − режисьор Мила Турайлич  \r\n8.     „Мълчанието на другите“ (El silencio de los otros) (Испания, САЩ) − режисьори Алмадена Караседо и Роберт Бахар  \r\n9.     „Утоя, 22 юли“ (Utøya 22.juli) (Норвегия) − режисьор Ерик Поуп  \r\n10.   „Жена на война“ (Kona fer í stríđ) (Исландия, Франция, Украйна) − режисьор Бенедикт Ерлингсон  \r\nПредишните носители на филмовата награда „ЛУКС“ са:  „Кръвта на саамите“ (Sámi Blood) на Аманда Кърнел (2017 г.), „Тони Ердман“ (Toni Erdmann) на Марен Аде (2016 г.), „Мустанг“ (Mustang) на Денис Гамзе Ергювен (2015 г.), „Ида“ (IDA) на Павел Павликовски (2014 г.), „Краят на омагьосания кръг“ (The Broken Circle Breakdown) на Феликс Ван Хрунинген (2013 г.), „Шун Ли и поетът“ (Io sono Li) на Андреа Серге (2012 г.), „Снеговете на Килиманджаро“ (Les Neiges du Kilimandjaro) на Робер Гедигиан (2011 г.), „Чужденката\" (Die Fremde) на Фео Аладаг (2010 г.), „Добре дошли“ (Welcome) на Филип Лиорет (2009 г.), „Мълчанието на Лорна“ (Le silence de Lorna) на братята Дарден (2008 г.) и „На прага на Рая“ (Auf der anderen Seite) на Фатих Акин (2007 г.).", "date": "2018.07.25", "title": "Европейски парламент: Филмите финалисти за награда „ЛУКС“ за 2018 г. показват силни женски образи"}
{"url": "http://www.focus-news.net/news/2018/07/25/2549465/rumen-petkov-abv-koruptsionna-stapka-e-pryakata-porachka-za-analiz-na-kachestvoto-na-yadrenoto-gorivo-za-aets-kozloduy-ot-uestinghaus-shvetsiya.html", "text": "Корупционна стъпка е пряката поръчка за анализ на качеството на ядреното гориво за АЕЦ „Козлодуй“ от „Уестингхаус“ – Швеция. Това каза председателят на АБВ Румен Петков по време на пресконференция, предаде репортер на  Агенция „Фокус“.  Петков посочи, че АБВ имат питане към Министерство на енергетиката и енергийния холдинг и към Постоянната комисия към Народното събрание. „Какво е мотивирало ръководството на АЕЦ „Козлодуй“ чрез пряка поръчка да възложи анализ на качеството на ядреното гориво, което \"Уестингаус\" - Швеция може да достави на централата? Това е откровена корупционна стъпка, демонстрираща политическа зависимост, поддаване на политически натиск и стъпка, загърбваща българския национален интерес и интересът на нашата енергийна сигурност“, каза Петков. По думите му с горивото на „Уестингаус“ е блокирало една чешка ядрена централа и една украинска. „Големият въпрос е защо не се направи обществена поръчка. Нека пак бъдат поканени производителите на ядрено гориво. Ние сега ще платим на „Уестингхаус“ да ни убеждават в плюсовете на тяхното гориво, а стъпката, която гарантира интереса на България е да се направи обществена поръчка“, каза още Петков.  \r\nДеница КИТАНОВА", "date": "2018.07.25", "title": "Румен Петков, АБВ:  Корупционна стъпка е пряката поръчка за анализ на качеството на ядреното гориво за АЕЦ „Козлодуй“ от „Уестингхаус“ - Швеция"}
{"url": "http://www.focus-news.net/news/2018/07/25/2549455/d-r-emil-gagnev-odbh-kyustendil-zasilvane-na-merkite-za-biosigurnost-okolo-svinevadnite-obekti-e-edna-ot-merkite-sreshtu-navlizaneto-na-afrikanska-chuma-po-svinete.html", "text": "Засилване на мерките за биосигурност около свиневъдните обекти е една от мерките срещу навлизането на африканска чума по свинете. Това каза в рамките на провелата се епизоотична комисия д-р Емил Гъгнев, началник на отдел „Здравеопазване на животните” към Областна дирекция по безопасност на храните – Кюстендил, предаде репортер на  Радио „Фокус” – Кюстендил . Според д-р Емил Гъгнев е необходимо собствениците на животновъдните обекти, в които се отглеждат прасета, да засилят разписаните мерки за биосигурност, като задължително трябва да уведомяват ветеринарните власти при признаци за заболявания сред животните. Собствениците на свине в така наречените „задни дворове” трябва да отглеждат животните си само в затворени помещения, без да бъдат пускани на паша. В същото време строго се забранява изхранването на животните с кухненски отпадъци. „Години наред водим информационна кампания сред собствениците на свиневъдни обекти, че изхранването на животни с кухненски отпадъци е забранено и не бива да се предоставя такава храна под каквато и да е форма”, каза д-р Емил Гъгнев. \r\nВенцеслав ИЛЧЕВ", "date": "2018.07.25", "title": "Д-р Емил Гъгнев, ОДБХ - Кюстендил: Засилване на мерките за биосигурност около свиневъдните обекти е една от мерките срещу навлизането на африканска чума по свинете"}
{"url": "http://www.focus-news.net/news/2018/07/25/2549471/ministerskiyat-savet-odobri-izmenenie-na-opos-2014-2020-g.html", "text": "Правителството одобри изменение на Оперативна програма „Околна среда 2014 - 2020 г.“ (ОПОС 2014-2020 г.). С промените се актуализира информация за периода на завършване на дейностите по „Интегриран проект за водния цикъл на град Враца - II фаза“. Това съобщиха от  правителствената информационна служба.  Проектът е стартирал през програмен период 2007-2013 г. и неговото изпълнение продължава като втора фаза през настоящия период 2014-2020 г. С одобреното изменение срокът за завършване на проекта е изместен от трето тримесечие на 2018 г. на трето тримесечие на 2021 г. Тази промяна не оказва въздействие върху изпълнението на заложените етапни цели за 2018 г. по приоритетна ос 1 „Води“ на оперативната програма. \r\nРазширява се също така обхватът на допустимите мерки по Приоритетна ос 5 „Подобряване качеството на атмосферния въздух“ на ОПОС 2014-2020 г с цел осигуряване на финансиране при необходимост от изпълнение на други подходящи дейности в сектор „Качество на атмосферния въздух“. Установяват се базовата и целевата стойност на показателя за резултат по Приоритетна ос 5, както и базовата година, от която ще стартира докладването му. Базовата стойност на показателя за резултат „Количество на фини прахови частици“ се определя на 7 347,71 тона годишно, а целевата - 7 017,71 тона годишно. За базова година, от която ще стартира докладването на показателя за резултат се определя 2011 г. На база анализ на факторите за усвояемост на средствата по оста се променя и етапната цел на общия размер на сертифицираните разходи, заложен в Рамката на изпълнението по Приоритетна ос 5 за 2018 г.", "date": "2018.07.25", "title": "Министерският съвет одобри изменение на  ОПОС 2014-2020 г."}
{"url": "http://www.focus-news.net/news/2018/07/25/2549469/stefan-radev-kmet-na-sliven-nyama-opasni-yazoviri-na-teritoriyata-na-obshtinata.html", "text": "Няма опасни язовири на територията на община Сливен. Това съобщи пред  Радио „Фокус“ – Сливен  кметът Стефан Радев. Няма и критични ситуации заради дъждовете в населените места. Община Сливен е монтирала спирателни кранове на тези съоръжения, които са имали нужда. Следи се и нивото им. В момента на нито един водоизточник не се налага спешна намеса, посочи Стефан Радев. В момента нарочна комисия прави анализ на състоянието на всички язовири, собственост на Община Сливен. Впоследствие ще бъде изготвена и визия за това, как ще се стопанисват те. Промените в Закона за водите дават възможност на общините да прехвърлят собствеността върху тях на държавна компания, която да се занимава с тяхното стопанисване и поддръжка. \r\nЛюдмила ЙОРГОВА", "date": "2018.07.25", "title": "Стефан Радев, кмет на Сливен: Няма опасни язовири на територията на общината"}
{"url": "http://www.focus-news.net/news/2018/07/25/2549457/to-vima-gartsiya-kolko-oshte-choveshki-zhertvii.html", "text": "В сряда, 25 юли,   излезе с позиция на редакцията по отношение на \"апокалипсиса\", който се разигра в източната част на столичния гръцки регион Атика. Представяме го без редакторска намеса. \r\nОтново, Гърция е покрусена и оплаква трагичната загуба на десетки от нашите ближни в условия на невероятен ужас, който се разви само на няколко километра от центъра на столицата. Цели семейства – малки деца и възрастни хора – бяха погълнати от смъртоносното, адско инферно, което превърна в прах хората и тяхната собственост. \r\nКлиматичните условия в района действително бяха екстремни. Но, това не може да бъде оправдание за никого. Ние сме страната, в която постоянно се случват повтарящи се трагедии, за съжаление, без да научим нещо от грешките и загубите си. \r\nОбикновено говорим постфактум, за свръхчовешките усилия на пожарникарите, екипите, които спасяват засегнатите и полицията, но сме неспособни да предотвратим, или най-малкото да ограничим трагедиите. \r\nОт 1980 година, по-широкият регион на Атика е опустошаван от пожари на редовни интервали, но механизмите за предотвратяване и справяне с природната стихия винаги са неадекватни и недостатъчни. Защитните и евакуационните планове се правят на хартия, но остават неприложени на практика. \r\nПървият ни приоритет в този момент е да бъдем солидарни със семействата на жертвите и възстановяване на елементарна нормалност в областите, които са били засегнати. \r\nНе можеш да изкупиш вината си за толкова много загубени човешки животи с тридневен траур. Недопустимо е постоянно да оставяме страната на милостта на природата, да оплакваме невинните жертви за известно време и после да продължаваме, все едно нищо не се е случило. \r\nВярно е, има последователност на отговорностите, както отбеляза основният опозиционен лидер. Но, ние не можем постоянно да виним миналото за всичко, което ни се случва и за постоянната неадекватност на държавните механизми. \r\nИма конкретни задължения във всеки случай, за които в един момент трябва да се потърси отговорност от тези, които са били длъжни да ги изпълняват. \r\nНяма как да се давим или изгаряме без някой да е отговорен за това. Не можем да прехвърлим вината на екстремните климатични условия и постоянно да се чудим защо няма координиран план, защо няма превантивен план, защо местните и други интереси подкопават, за личната си печалба, мерките и необходимите интервенции. \r\nВ другите страни също се случват екстремни и непредизвикани природни катастрофи. Но, те са изключение, а не правило, както в Гърция, където не можеш да знаеш какво ще се случи утре. \r\nНека десетките жертви, за които скърбим днес да са последната жертва на непобедимата некомпетентност на държавните и местните власти да изпълняват основното си задължение – да защитават и съхраняват живота и собствеността на нашите съграждани. \r\nПревод и редакция:", "date": "2018.07.25", "title": "“To Vima” (Гърция): Колко още човешки жертви?"}
{"url": "http://www.focus-news.net/news/2018/07/25/2549470/kyustendil-silen-dazhd-vali-v-grada-ima-i-gramotevichna-deynost.html", "text": "Силен дъжд вали в града, има и гръмотевична дейност, предаде репортер на  Радио „Фокус” – Кюстендил . Валежът е интензивен, но с прекъсвания. Над града има гръмотевична дейност. По улиците и пешеходните зони се образуват реки от стичащата се дъждовна вода. \r\nВенцеслав ИЛЧЕВ", "date": "2018.07.25", "title": "Кюстендил: Силен дъжд вали в града, има и гръмотевична дейност"}
{"url": "http://www.focus-news.net/news/2018/07/25/2549472/politicoeu-zhan-klod-yunker-ne-e-mnogo-optimistichen-predi-targovskite-pregovori-s-donald-tramp.html", "text": "Председателят на Европейската комисия Жан-Клод Юнкер заяви, че „не е много оптимистичен“ преди срещата с американския президент Доналд Тръмп по-късно в сряда във Вашингтон, на която ще се опита да предотврати търговската война между САЩ и Европейския съюз, пише  европейската редакция на електронното издание Politico.eu . \r\nЮнкер заяви пред германската държавна телевизия ZDF, че във Вашингтон „ще покажа ясно, че не сме врагове на САЩ. Имаме обща история и не трябва да забравяме това“, но допълни, че „не е много оптимистично настроен“. \r\nПредседателят на ЕК заяви, че познава Тръмп „относително добре“ от многократните им срещи. „Знам как да се държа с него, знам също как той се държи с другите“, посочи Юнкер. „Така че ще преговаряме от равни позиции“. \r\nПо неговите думи, на срещата ще се обсъждат вносните мита. „Вярвам, че трябва да избегнем търговската война. Вярвам, че не ни трябва допълнително увеличаване на митата, а успокояване на цялостната ситуация“, обясни председателят на ЕК. В този смисъл „е възможно Тръмп да ни предложи нещо“, добави Юнкер. \r\nЩо се отнася до заплахата на американския държавен глава да увеличи вносните мита върху европейските автомобили на 20%, политикът потвърди, че Брюксел е „готов“ да предприеме ответни мерки и „може да отговори веднага по адекватен начин“. \r\nПревод и редакция:", "date": "2018.07.25", "title": "Politico.eu: Жан-Клод Юнкер „не е много оптимистичен“ преди търговските преговори с Доналд Тръмп"}
{"url": "http://www.focus-news.net/news/2018/07/25/2549468/api-zapochna-vazstanovyavaneto-na-svlachishteto-pri-10-ti-km-na-pat-ii-14-vidin-kula-vrashka-chuka.html", "text": "Започна възстановяването на свлачището в участъка при 10-ти км на път II-14 о.п. Видин - Кула - Връшка чука. Това съобщиха от пресцентъра на  Агенция „Пътна инфраструктура“ . Инвестицията е за над 2,5 млн. лева. На символичната първа копка присъстваха Албена Георгиева, областен управител на Видин, инж. Татяна Чичоварова, началник отдел в дирекция „Поддържане на пътната инфраструктура“ в Агенция „Пътна инфраструктура“, представители на строителя и др.  \r\nИнтензивните валежи през 2014 г. активизираха свлачищна зона на път ІІ-14 в участъка от км 10+100 до км 10+260 и предизвикаха пропадане на пътната настилка и отваряне на дълбоки пукнатини по нея. От тогава отсечката е затворена за движение, а трафикът е пренасочен по обходен маршрут - по стария път II-14, който е в непосредствена близост до авариралия участък.  \r\nПроектът за възстановяване на участъка при 10-ти км на път II-14 Видин - Кула - Връшка чука предвижда изграждането на укрепителна пилотно-анкерна конструкция за трайно стабилизиране на отсечката, подобряване на отводняването, реконструиране на компрометиран водосток, възстановяване на пътната настилка, полагане на нова хоризонтална маркировка и монтаж на нови пътни знаци. Срокът за изпълнение по договор e 110 дни. \r\nИзпълнител на строително-монтажните работи е „ИСА 2000“ ЕООД, техният договор е на стойност 2 534 036 лв. с ДДС. Строителният надзор ще се осъществява от „Пътинвест-инженеринг“ АД. Договорът им е за - 39 384 лв. с ДДС. Авторският надзор ще бъде извършен от „ РУТЕКС“ООД, като стойността на договора е 18 900 лв. с ДДС . \r\nПроектът „Превенция и противодействие по свлачищните процеси по републиканската пътна мрежа – Фаза 1“ се финансира от приоритетна ос 4 на Оперативна програма „Околна среда 2014-2020 г.“, чрез Европейските структурни и инвестиционни фондове.", "date": "2018.07.25", "title": "АПИ: Започна възстановяването на свлачището при 10-ти км на  път II-14 Видин - Кула - Връшка чука"}
{"url": "http://www.focus-news.net/news/2018/07/25/2549473/pazardzhik-nay-golyamo-kolichestvo-valezhi-v-oblastta-prez-izminaloto-denonoshtie-e-izmereno-v-selo-zlatitsa-858-lkv-m.html", "text": "Най-голямо количество валежи в областта през изминалото денонощие е измерено в село Златица - 85.8 л/кв. м. Това съобщи за  Радио “Фокус“ – Пазарджик  дежурният в Хидрометеорологичната станция в село Ивайло. В останалите части на областта количествата са както следва: в Пазарджик – 11.1 л/кв. м, Велинград – 0.8 л/кв. м, Пещера – 1.6 л/кв. м, Костенец – 19 л/кв. м, село Сестримо – 6 л/кв. м и село Паталеница – 3 л/кв. м. В района на Лесичово са измерени количества от 5.5 л/кв. м, за Стрелча – 5.3 л/кв. м, Белово – 4.4 л/кв. м, Батак – 0,8 л/кв. м, Фотиново – 9.5 л/кв. м и Цветино – 2.5 л/кв. м. \r\nАлбена ЖИЛЕКОВА", "date": "2018.07.25", "title": "Пазарджик: Най-голямо количество валежи в областта през изминалото денонощие е измерено в село Златица - 85.8 л/кв. м"}
{"url": "http://www.focus-news.net/news/2018/07/25/2549463/lovech-46-lkv-m-sa-otchetenite-valezhi-v-teteven-prez-izminaloto-denonoshtie.html", "text": "46 л/кв. м са отчетените валежи в Тетевен през изминалото денонощие. Това съобщи за  Радио „Фокус“ – Велико Търново  дежурният в Хидрометеорологичната станция в Ловеч. Значително количество дъжд е паднало и в Рибарица – 50 л/кв. м, в Луковит – 45 л/кв. м, в Лесидрен – 43 л/кв. м, както и в Ябланица – 41 л/кв. м. В Дерманци са паднали – 39 л/кв. м, в Угърчин – 32 л/кв. м, в Шипково – 30 л/кв. м, а в Чифлик – 28 л/кв. м. Най-малко е количеството на валежите, паднали в Ловеч – 1.8 л/кв. м. Дъждът тази сутрин в Ловеч бе спрял, но в момента отново започват валежи, съобщи дежурният в станцията. \r\nНадежда КРЪСТЕВА", "date": "2018.07.25", "title": "Ловеч: 46 л/кв. м са отчетените валежи в Тетевен през изминалото денонощие"}
{"url": "http://www.focus-news.net/news/2018/07/25/2549477/natsionalniyat-savet-za-inovatsii-kam-ministerstvo-na-ikonomikata-se-zakriva.html", "text": "С правителствено постановление се закрива Националният съвет за иновации към Министерство на икономиката, съобщиха от  правителствената информационна служба.  Причината е, че функциите му се дублират и надграждат от Съвета за интелигентен растеж към Министерския съвет. \r\nСъветът за интелигентен растеж като консултативен орган към МС е създаден през 2016 г. Той определя насоките за развитие на тематичните области на икономиката, визията и стратегическите цели, координира и мониторира изпълнението на Иновационна стратегия за интелигентна специализация на Република България 2014- 2020г.", "date": "2018.07.25", "title": "Националният съвет за иновации към Министерство на икономиката се закрива"}
{"url": "http://www.focus-news.net/news/2018/07/25/2549475/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” е нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.07.25", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/07/25/2549480/veliko-tarnovo-zaloveni-sa-vandalite-posegnali-na-sgradata-na-obshtina-svishtov-i-peykite-v-park-radost.html", "text": "За по-малко от месец в град Свищов станахме свидетели на две вандалски прояви от нарушители на обществения ред, които бяха заловени в изключително кратки срокове. \r\nНа 7-ми срещу 8-ми юли новоизграденият парк „Радост“ осъмна без 8 пейки, които през нощта бяха откраднати от недобросъвестно лице. Благодарение на изграденото видеонаблюдение, бързата и адекватна намеса на органите на реда в лицето на РУ – Свищов, извършителят на злодеянието беше заловен, съобщиха от пресцентъра на  Общината . \r\nСедмица по-късно, на 14 юли сутринта, отново беше регистрирано умишлено посегателство върху новата фасада на административната сграда на Община Свищов. Със съдействието на община Свищов нарушителят е заловен в най-кратки срокове от служителите на РУ – Свищов, след което прави самопризнания, в които изразява и своето разкаяние за злодеянието си. \r\nИ двамата недобросъвестни граждани са докладвани на Свищовска районна прокуратура за продължаване на действията по разследването и налагане на административно наказание по смисъла на НК. \r\nОбщина Свищов изразява категоричното си становище, че такива прояви на вандалщина и неспазване на обществения ред, в цялата община, ще бъдат строго съблюдавани и санкционирани. Изразяваме благодарност на органите на реда, в лицето на РУ – Свищов, за тяхната навременна и компетентна намеса.", "date": "2018.07.25", "title": "Велико Търново: Заловени са вандалите, посегнали на сградата на Община Свищов и пейките в парк „Радост“"}
{"url": "http://www.focus-news.net/news/2018/07/25/2549476/prof-boyan-durankev-ikonomist-nadezhdata-mi-e-okolo-viziya-za-balgariya-da-se-razgarne-produktivna-diskusiya-za-stranata-ni.html", "text": "Надеждата ми е около „Визия за България“ да се разгърне продуктивна дискусия за страната ни. Това каза икономистът проф. Боян Дуранкев в интервю за  Агенция „Фокус“  за проекта „Визия за България“ на БСП. По думите на проф. Дуранкев така ще е възможно към 2030 г. българинът да бъде един средноевропеец. Според него в момента има ясна необходимост от доста по-различен курс на страната и на отделния гражданин в нея, които да представят и да предоставят възможности за едно по-европейско развитие. „По принцип всяка визия е или за промяна на системата или за тотална и радикална смяна на тази система. След прочита на страниците на „Визия за България“ на БСП може да се каже, че става дума за сериозна промяна на системата, а не за смяна“, допълни икономистът.  \r\nДеница КИТАНОВА", "date": "2018.07.25", "title": "Проф. Боян Дуранкев, икономист: Надеждата ми е около „Визия за България“ да се разгърне продуктивна дискусия за страната ни"}
{"url": "http://www.focus-news.net/news/2018/07/25/2549474/blagoevgrad-tezhko-e-sastoyanieto-na-6-godishnoto-dete-koeto-beshe-blasnato-ot-lek-avtomobil-v-sandanski.html", "text": "Тежко е състоянието на 6-годишното дете, което беше блъснато от лек автомобил в Сандански. Говорителят на Областна дирекция на МВР – Благоевград Йорданка Шаркова каза за  Радио „Фокус“ – Пирин , че последната информация, с която разполага, е, че лекарите се борят за живота на момчето.  \r\nЛивия НИНОВА", "date": "2018.07.25", "title": "Благоевград: Тежко е състоянието на 6-годишното дете, което беше блъснато от лек автомобил в Сандански"}
{"url": "http://www.focus-news.net/news/2018/07/25/2549481/burgas-obnovenata-ul-bogoridi-stava-chast-ot-mrezhata-za-kultura-i-zabavlenie-bulevart.html", "text": "Обновената „Богориди“ с околните улици стават „БУЛЕВАРТ“ – мрежа от интересни местенца за култура и забавление. Това съобщиха от пресцентъра на  Община Бургас . Общината е готова да съфинансира и популяризира добрите идеи за развитие на новия Творчески квартал. Проектът „БУЛЕВАРТ – Мрежа на сетивата“ обединява Община Бургас и широк кръг от партньори около целта обновената пешеходна „Богориди“ и околните улици да се превърнат в знаково място за създаване и потребяване на изкуство, култура и забавления. Общите усилия могат да превърнат това пространство в естествено поле за изява на поети и писатели, художници и артисти, в място за фестивали, арт инсталации и театър. Мрежата на сетивата в сърцето на града ще предложи на неговите жители и гости събития и кътчета, които те предизвикват да забавиш темпото, да се огледаш, да останеш, за да видиш, чуеш и участваш. \r\n„БУЛЕВАРТ“ иска да провокира предприемачите и хората на изкуството да експериментират без ограничения в приятелска среда. Неформален екип от фасилитатори ще подкрепя участниците в Мрежата от бизнес и креативни индустрии при реализацията на бъдещи творчески проекти и събития. Специално създадена онлайн платформа ще предлага възможност за споделяне и гледане на събития в паралелна виртуална реалност. \r\nПроектът иска да създаде атрактивна дестинация в Бургас, която привлича различни публики и стимулира творческия заряд на града. Неговият екип внимателно проучи успешни примери от България и чужбина за развитие на подобни творчески мрежи и ще приложи най-добрите практики, за да може „БУЛЕВАРТ“ да стимулира печелившото сътрудничество между културните, творческите индустрии, микро и малкия бизнес в централната част на града, за да се създаде здрава и устойчива общност в рамките на Мрежата, ефективна комуникация между всички участници и целогодишен активен живот. \r\nОбщина Бургас предлага на участниците в Мрежата на сетивата индивидуална административна и консултантска подкрепа, финансови стимули, както и активно популяризиране на събитията чрез своята платформа във виртуалното интернет пространство. \r\nот 25 юли 2018 г. „БУЛЕВАРТ“ търси своите първи участници, които да заредят с енергия и идеи бъдещия Творчески квартал на Бургас и заедно с организаторите да развият инициативата. До 20 август всеки бургаски артист, предприемач и общественик може да кандидатства, за да бъде избран сред първите „жители“ на Квартала. За членство в мрежата се кандидатства с проектна инициатива, която е или 100 % финансирана от кандидата, или с бюджет, финансиран минимум до 50 % от кандидата и съфинансиран от Община Бургас. \r\nЧаст от кандидатите могат да получат и финансов стимул за новото си начинание. \r\nВсеки проект на избраните след селекция нови членове на Мрежата трябва да отговаря на следните условия: да съответства на и да подкрепя ценностите на мрежата; предложената за реализация инициатива да представя партньорство между бизнеса и творческа индустрия и да бъде устойчива във времето. \r\nМаркираните със стикера „БУЛЕВАРТ“ обекти в рамките на Мрежата на сетивата ще удостоверяват ангажираността си да работят активно за утвърждаване на новата инициатива и устойчивото ѝ „зелено“ развитие. \r\nФинансовата подкрепа от страна на Община Бургас за проекти на първоначално включили се членове ще бъде в размер до 5 000 лв. Тази сума следва да  бъде допълваща до максимум 50 % от общия бюджет на кандидатствалия за финансиране проект. Финансовото подпомагане на проекти в рамките на Мрежата на сетивата ще се извършва след оценка, по реда на кандидатстването и до изчерпване на определения за 2018 г. общ първоначален ресурс от 25 000 лв. \r\nЗа целите на процедурата са определени два крайни срока до края на тази година за извършване на подбор на кандидати за членове на Мрежата, оценка и класиране на проекти за съфинансиране от Община Бургас – 5 септември и 15 ноември 2018 г. \r\nКандидати за членове на Мрежата на сетивата могат да бъдат български или чуждестранни юридически лица, които развиват микро или малък бизнес, пълнолетни физически лица, предприемачи, занаятчии, индивидуални творци и артисти, кооперации по Закона за кооперациите или граждански дружества по Закона за задълженията и договорите. \r\n„БУЛЕВАРТ – Мрежа на сетивата“ е инициатива за многостранно сътрудничество между Община Бургас, микро и малък бизнес, културните и творчески индустрии, които  са обединени в мрежа от обекти и събития. \r\nТериториалният обхват на инициативата е Централна градска част на Бургас, заключена между (но не само) бул. „Сан Стефано“, ул. „Христо Ботев“ и ул. „Цар Петър“, бул. „Иван Вазов“ и ул. „Александър Батенберг“, бул. „Демокрация“.", "date": "2018.07.25", "title": "Бургас: Обновената ул. „Богориди“ става част от мрежата за култура и забавление „БУЛЕВАРТ“"}
{"url": "http://www.focus-news.net/news/2018/07/25/2549482/liderat-na-bsp-korneliya-ninova-shte-povede-koloezdachnata-obikolka-ot-gabrovo-do-istoricheskiya-vrah-shipka-na-27-yuli.html", "text": "Лидерът на БСП Корнелия Нинова ще поведе колоездачната обиколка от Габрово до историческия връх Шипка на 27 юли. Това съобщиха от пресцентъра на  НС на БСП . Стартът на мероприятието, под надслов Купа „Бузлуджа 2018”, ще бъде даден в 16.30 часа. В него ще вземат участие колоездачните клубове от Габрово, Казанлък и др. Миналата година Нинова награди победителите във велопохода. Тази година проявата е посветена на паметта на един от най-големите колоездачни деятели през последните години - Васил Дянков. Ще бъде връчена награда, посветена на името му, за най-млад състезател.  \r\nНаграждаването ще е в четири категории - до 18 години, от 18 до 35 години, от 35 до 50 г. и над 50 години. На победителите от всички категории ще бъдат връчени награди.", "date": "2018.07.25", "title": "Лидерът на БСП Корнелия Нинова ще поведе колоездачната обиколка от Габрово до историческия връх Шипка на 27 юли"}
{"url": "http://www.focus-news.net/news/2018/07/25/2549484/inzh-vasiliy-marinkovski-yuzdp-16-pozhara-v-gorskite-teritorii-sa-registrirani-ot-nachaloto-na-godinata-kato-tova-e-s-63-po-malko-v-sravnenie-s-2017-godina.html", "text": "Драстично е намалял броят на регистрираните пожари в горските територии на Югозападно държавно предприятие през 2018 година. Това каза за  Радио „Фокус“ – Пирин  инж. Василий Маринковски, началник отдел в предприятието. „От началото на годината до средата на този месец са възникнали едва 16 горски пожара, с които са засегнати 330 дка горски територии, които в по-голямата си част са иглолистни. Сравнено с аналогичния период на миналата година, то мога да кажа, че тогава пожарите са били 79 на брой“, каза още инж. Маринковски. Той добави, че тази година областни управители на територията на Югозападно държавно предприятие още през месец март са издали заповеди за обявяване на пожароопасния сезон, въпреки че пролетта е била много дъждовна и статистиката е малко по-различна от други години. „Тенденцията показва, че най-много пожари в горските територии се регистрират през април и май, когато жителите на населените места почистват площите и стърнищата. Вторият период е от края на месец август до средата на октомври, когато тревите, които са избуяли са изсъхнали и от човешката небрежност възникват пожари извън горските територии, но в последствие навлизат в тях“, подчерта инж. Маринковски. \r\nЛивия НИНОВА", "date": "2018.07.25", "title": "Инж. Василий Маринковски, ЮЗДП: 16 пожара в горските територии са регистрирани от началото на годината, като това е с 63 по-малко в сравнение с 2017 година"}
{"url": "http://www.focus-news.net/news/2018/07/25/2549486/miroslav-stoyanov-odmvr-pazardzhik-umishlenoto-palene-na-suhi-trevi-i-starnishta-zastrashavat-pryako-gorskiya-i-polskiya-fond-v-oblastta.html", "text": "Много голям проблем през годините създава безразборното палене на стърнища, сухи треви и отпадъци, особено през летните месеци. Това каза за  Радио „Фокус“ – Пазарджик  Мирослав Стоянов, говорител на ОДМВР - Пазарджик. По думите му изключително много ресурс като време, като хора, като разходи по горива и разходи по амортизация на техниката, дават служителите на РД „Пожарна безопасност и защита на населението”, за да се отзовават на сигнали за запалени сухи треви и стърнища. „На първо място подобен род действия застрашават пряко горския и полския фонд. Обикновено в близост до сухи треви има горски масиви. Ако се прехвърли пожарът там в това сухо време с по-високи температури, овладяването му би било много по-трудно и би довело до много сериозни щети в горския фонд, а горите се възстановяват в продължение на десетки години“, уточни Стоянов. Той добави, че отделно от това подобни пожари от сухи треви и стърнища биха могли да се прехвърлят в полския фонд, където има земеделски култури и да нанесат непоправими щети на селските стопани. \r\nАлбена ЖИЛЕКОВА", "date": "2018.07.25", "title": "Мирослав Стоянов, ОДМВР - Пазарджик: Умишленото палене на сухи треви и стърнища застрашават пряко горския и полския фонд в областта"}
{"url": "http://www.focus-news.net/news/2018/07/25/2549487/reuters-islyamska-darzhava-poe-otgovornostta-za-teroristichniya-akt-v-toronto.html", "text": "„Ислямска държава“ пое отговорността за стрелбата в Торонто в неделя, когато загинаха двама души, а още 13 бяха ранени, съобщи информационната агенция на групировката АМАК в сряда, предава  Reuters . \r\nНападателят „беше войн на „Ислямска държава“ и осъществи нападението в отговор на призива да се атакуват граждани на страните от коалицията“, се казва в съобщението на групировката, без да се дават повече детайли или доказателства за твърдението. \r\nПревод и редакция:", "date": "2018.07.25", "title": "Reuters: “Ислямска държава“ пое отговорността за терористичния акт в Торонто"}
{"url": "http://www.focus-news.net/news/2018/07/25/2549485/redzhep-taiyp-erdogan-iran-e-nash-sased-i-strategicheski-partnyor.html", "text": "Прекъсването на отношенията с нашите глобални стратегически партньори е против разбирането на Турция за суверенитет, заяви президентът на страната Реджеп Таийп Ердоган, минути преди да отлети за Южна Африка, където ще участва на форума на БРИКС, пише  електронното издание на вестник Yeni Safak . \r\n„Прекъсването на отношенията с нашите глобални стратегически партньори, с които се отнасяме по същия начин, както със САЩ, е срещу разбирането ни за суверенитет. Иран е наш съсед и стратегически партньор. Между нас има много проекти, основани на взаимната изгода“, заяви Ердоган пред репортерите в Анкара преди да се качи на президентския самолет и да отлети към Южна Африка. \r\nВестникът припомня, че Вашингтон нареди на съюзниците си да спрат вноса на ирански петрол до ноември. Президентът на САЩ Доналд Тръмп обяви през май, че Вашингтон се изтегля от ядрената сделка с Иран. \r\n„Yeni Safak” отбелязва, че турският държавен глава ще присъства на срещата на върха на организацията БРИКС (Бразилия, Русия, Индия, Китай и Южна Африка) от сряда до петък. Неговото участие във форума ще бъде първият контакт на високо равнище между Турция и този блок. \r\nОчаква се в кулоарите на срещата турският президент да се срещне с лидерите на всички страни от БРИКС и други  лидери, които ще бъдат в Южна Африка за мероприятието. \r\nИзданието отбелязва още, че срещата между президентът на Русия Владимир Путин и Ердоган е предвидена за четвъртък, както е съобщил помощника на руския държавен глава Юрий Ушаков. \r\nПревод и редакция:", "date": "2018.07.25", "title": "Реджеп Таийп Ердоган: Иран е наш съсед и стратегически партньор"}
{"url": "http://www.focus-news.net/news/2018/07/25/2549489/veselin-mareshki-volya-s-podpisite-ni-anketnata-komisiya-za-davaneto-na-balgarsko-grazhdanstvo-shte-bade-sazdadena.html", "text": "С подписите ни необходимите 48 гласа бяха събрани- Анкетната комисия за даването на българско гражданство ще бъде създадена. Освен ако на някой не му заповядат да си оттегли подписа. Това каза на брифинг в Народното събрание лидерът на „Воля“ Веселин Марешки, предаде репортер на  Агенция „Фокус“ . „Ако не бяха подписите на нашите 12 депутати нямаше да се създаде Анкетна комисия за даване на българското гражданство на 114 лица, издирвани от „Интерпол““, обяви той. „Ние от „Воля“ сме единствените, които „осветяваме“ всичко негативно, което се случва в управлението на държавата“, заяви Марешки. „Ще продължаваме да „осветяваме“ неизпълнените обещания на всички, които предизборно са лъгали на килограм“, каза той. „Виждам, че днес Волен Сидеров иска оставката на Валери Симеонов. И двамата вицепремиери, и Красимир Каракачанов, излагат не само себе си“, посочи Марешки. „Правителството максимално бързо трябва да се изчисти от тези хора, най-вече от екземпляра Красимир Каракачанов“, заяви лидерът на „Воля“. \r\nБиляна ИВАНОВА", "date": "2018.07.25", "title": "Веселин Марешки, „Воля“: С подписите ни Анкетната комисия за даването на българско гражданство ще бъде създадена"}
{"url": "http://www.focus-news.net/news/2018/07/25/2549488/deputatite-udalzhiha-plenarnoto-zasedanie-do-1430-chasa-za-priemane-na-okonchatelnite-promeni-v-administrativnoprotsesualniya-kodeks.html", "text": "Депутатите удължиха пленарното заседание до 14.30 часа за приемане на окончателните промени в Административнопроцесуалния кодекс, предаде репортер на  Агенция „Фокус“ . Промените в закона са разделени на три части. Първите две от тях са приети. На днешното заседание депутатите гласуват преходните и заключителните разпоредби. \r\nБиляна ИВАНОВА", "date": "2018.07.25", "title": "Депутатите удължиха пленарното заседание до 14.30 часа за приемане на окончателните промени в Административнопроцесуалния кодекс"}
{"url": "http://www.focus-news.net/news/2018/07/25/2549483/lovech-sas-75-sm-se-e-pokachilo-nivoto-na-reka-vit-v-ribaritsa-za-izminaloto-denonoshtie.html", "text": "Със 75 см се е покачило нивото на река Вит в Рибарица за едно денонощие. Това съобщи за  Радио „Фокус“ – Велико Търново  дежурният в Хидрометеорологичната станция в Ловеч. Нивото на реката е 235 см, докато във вчерашния ден то е било 160 см. Покачването на река Осъм в Ловеч е с 54 см – от 70 см на 124 см. Реката в Троян спада с 40 см – от 120 см на 80 см. Река Черни Вит в село Черни Вит запазва нивото си същото от вчера – 170 см. „Фокус“ припомня , че в община Тетевен е обявено бедствено положение. В село Черни Вит през нощта пътят бе заринат от свлачища и залят от реката. Валежите на територията на общината продължават. \r\nНадежда КРЪСТЕВА", "date": "2018.07.25", "title": "Ловеч: Със 75 см се е покачило нивото на река Вит в Рибарица за изминалото денонощие"}
{"url": "http://www.focus-news.net/news/2018/07/25/2549478/blagoevgrad-nabelyazani-sa-reditsa-merki-v-oblastta-za-predpazvane-ot-afrikanskata-chuma-po-svinete.html", "text": "Набелязани са редица мерки в Област Благоевград с цел предпазване от африканската чума по свинете. За  Радио „Фокус“ – Пирин  областният управител на Благоевград Бисер Михайлов каза, че преди около 2 седмица е била проведена среща на областната епизоотична комисия на която са били обсъдени конкретните стъпки, целящи превенция срещу заразата. Една от мерките е свързана с това, че контролът над изхвърлянето на хранителни отпадъци и трупове на животни ще бъде засилен. Ще се вземат мерки и за недопускане на прасета в района на сметищата. Освен това ветеринарните лекари е необходимо да организират извършване на постоянен контрол за спазване на мерките за биосигурност във всички свиневъдни обекти. Всички общински администрации на територията на област Благоевград са уведомени за решенията на Областната епизоотична комисия, за да бъдат предприети съответните действия. \r\nАфриканската чума не е опасна за човек, но при животните води до смърт. Разпространението ѝ може да доведе до големи икономически загуби за животновъдството. Случаи в България все още не са констатирани, но има предпоставки за това, заради съществуването на незаконни сметища и храна, неунищожена според санитарните изисквания. \r\nЛивия НИНОВА", "date": "2018.07.25", "title": "Благоевград: Набелязани са редица мерки в областта за предпазване от африканската чума по свинете"}
{"url": "http://www.focus-news.net/news/2018/07/25/2549490/ministar-temenuzhka-petkova-atomnata-tsentrala-v-kozloduy-osiguryava-33-ot-el-energiyata-za-darzhavata.html", "text": "Атомната централа в Козлодуй осигурява 33% от ел. енергията за държавата. Това каза министърът на енергетиката Теменужка Петкова по време на представянето на резултати от завършването на проекта за удължаване срока на експлоатация на VI блок на АЕЦ „Козлодуй“, предаде репортер на  Агенция „Фокус“ . „Днешният ден е много важен, защото един от основните приоритети на българското правителство на сектор „Енергетика“ е свързан с удължаването на живота на 5-ти и 6-ти блок на АЕЦ „Козлодуй“. Атомната централа в Козлодуй осигурява 33% от ел. енергията за държавата. Тя е гарант за това, че българските потребители получават чиста енергия на добра цена“, допълни тя. „В края на миналата година приключи издаването на лиценз за удължаване на експлоатацията на 5-ти блок с 10 години. Днес ще чуем какви са резултатите от проекта, който изпълнихме с нашите руски партньори за удължаване на експлоатацията на 6-ти блок. Планираните дейности до този момент бяха 227, от тях 138 сме извършили, 70 ще завършим до края на годината, а 19 в следващия лицензионен период. Важно е да отбележим, че тези дейности са извършени със ресурс на АЕЦ „Козлодуй“, каза още тя. „Дружеството е в изключително добро финансово и техническо състояние. Финансовият резултат, който дружеството отчита за 2017 година е 118 млн. лева печалба. Всички тези факти нямаше да са налице, ако ги нямаше прекрасните ни отношения с „Росатом“. Използвам случая да им благодаря за изключително високия професионализъм и конструктивния диалог, който имаме години наред. Благодаря и на нашите български колеги за високия професионализъм“, заяви министърът на енергетиката Теменужка Петкова.  \r\nЦветелин ДИМИТРОВ", "date": "2018.07.25", "title": "Министър Теменужка Петкова: Атомната централа в Козлодуй осигурява 33% от ел. енергията за държавата"}
{"url": "http://www.focus-news.net/news/2018/07/25/2549492/plovdiv-gazova-butilka-se-e-zapalila-v-karlovo-nyama-postradali.html", "text": "Газова бутилка се е възпламенила в Карлово на ул. „Тодор Каблешков” 16, няма пострадали. Това съобщи за  Радио „Фокус” - Пловдив  говорителят на Пожарната в Пловдив инспектор Цвятко Дешев. Инцидентът е станал днес в 11.40 часа. На място е бил изпрател един противопожарен автомобил с екипа си. Бутилката е била на тераса. Няма и материални щети. \r\nЦветана ТОНЧЕВА", "date": "2018.07.25", "title": "Пловдив: Газова бутилка се е запалила в Карлово, няма пострадали"}
{"url": "http://www.focus-news.net/news/2018/07/25/2549494/blagoevgrad-dazhd-vali-v-grada-patnite-nastilki-sa-mokri-i-hlazgavi.html", "text": "Дъжд вали в Благоевград, пътните настилки са мокри и хлъзгави, предаде репортер на  Радио „Фокус“ – Пирин . Шофьорите е необходимо да карат с повишено внимание, за да бъдат избегнати инциденти. Духа силен вятър, затова пешеходците трябва да бъдат внимателни за летящи предмети. \r\nЛивия НИНОВА", "date": "2018.07.25", "title": "Благоевград: Дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/07/25/2549491/tatyana-chichovarova-api-proektat-za-vazstanovyavane-na-uchastaka-pri-10-ti-km-na-pat-ii-14-vidin-kula-vrashka-chuka-e-parviyat-koyto-izpalnyavame-kato-benefitsient-po-op-okolna-sreda-2014-2020-g.html", "text": "Проектът за възстановяване на участъка при 10-ти км на път II-14 Видин – Кула – Връшка чука е първият обект, който  изпълняваме от агенцията като бенефициент по Оперативна програма „Околна среда  2014-2020 г.“, каза инж. Татяна Чичоварова, началник отдел в дирекция „Поддържане на пътната инфраструктура“ в Агенция „Пътна инфраструктура“ при символичната първа копка на обекта, предаде репортер на  Радио „Фокус“ – Видин . Тя посочи, че инвестицията е за над 2,5 млн. лева. „За трайното укрепване и решаване на проблема при този пътен участък проектното решение предвижда изграждането на укрепителна конструкция, състояща се от пилоти и анкери, ще бъде подобрено отводняването в целия участък, ще бъде направена изцяло нова асфалтова настилка, ще бъдат монтирани нови ограничителни системи, ще бъде положена и нова хоризонтална маркировка“ , каза инж. Чичоварова. Тя допълни, че съгласно сключения договор за строително-монтажните работи с избрания изпълнител срокът за изпълнение на всички дейности е 110 дни. „Целта на Агенция „Пътна инфраструктура“ е преди началото на зимния сезон дейностите и укрепването на свлачището да бъдат факт и движението да бъде възстановено“, каза инж. Чичоварова. Проектът „Превенция и противодействие по свлачищните процеси по републиканската пътна мрежа – Фаза 1“ се финансира от приоритетна ос 4 на Оперативна програма „Околна среда 2014-2020 г.“, чрез Европейските структурни и инвестиционни фондове. \r\nИнтензивните валежи през 2014 г. активизираха свлачищна зона на път ІІ-14 в участъка край село Бела Рада и предизвикаха пропадане на пътната настилка и отваряне на дълбоки пукнатини по нея. От тогава отсечката е затворена за движение, а трафикът е пренасочен по стария път II-14, който е в непосредствена близост до авариралия участък. \r\nАнна ЛОЗАНОВА", "date": "2018.07.25", "title": "Татяна Чичоварова, АПИ: Проектът за възстановяване на участъка при 10-ти км на път II-14 Видин – Кула – Връшка чука е първият, който изпълняваме като бенефициент по ОП „Околна среда  2014-2020 г.“"}
{"url": "http://www.focus-news.net/news/2018/07/25/2549495/sport-ludogorets-se-tseli-v-grupite-na-shampionska-liga.html", "text": "Лудогорец приема Видеотон в първи мач от втория квалификационен кръг на Шампионска лига, от 20:00 часа на стадион „Лудогорец Арена“ в Разград. Целта пред възпитаниците на Пауло Аутуори е да вземат надежден аванс преди реванша във Фелчут, който ще се играе на 1 август, сряда, от 21:00 часа. \r\nЗа първи път в историята си Лудогорец ще излезе срещу съперник от Унгария. До момента в елиминации „орлите“ са отстранявали тимове от 9 държави. Български отбори не играят успешно с унгарците, но Видеотон е далеч от старата си слава. Затова Лудогорец е фаворит и ще преследва  чиста победа. Ако преодолеят това стъпало, ще срещнат победителя от двойката ЧФР Клуж - Малмьо - съперници, които също са преодолими.", "date": "2018.07.25", "title": "Спорт: Лудогорец се цели в групите на Шампионска лига"}
{"url": "http://www.focus-news.net/news/2018/07/25/2549496/rezultatite-ot-natsionalnoto-prouchvane-podobryavane-na-ravnopravniya-dostap-do-voda-i-sanitariya-v-balgariya-shte-badat-predstaveni-na-26-yuli.html", "text": "На 26 юли, от 16:00 часа в Министерството на здравеопазването (залата на ет. 4), ще бъдат представени резултатите от националното проучване „Подобряване на равноправния достъп до вода и санитария в България“, осъществено от фондация „Земя завинаги”, съвместно с Министерство на здравеопазването и Икономическата комисия за Европа на ООН (UNECE). Това съобщиха от пресцентъра на  министерството . В изследването по международно утвърдени критерии се оценява достъпът до вода и санитария на уязвими и маргинализирани групи.   \r\nДейностите по проекта са осъществени в рамките на Протокол за вода и здраве, съвместно администриран от UNECE и Регионалния офис за Европа на Световната здравна организация (WHO/Europe), с финансовата подкрепа на Министерството на солидарността и здравето, Франция.  \r\nУчастие в пресконференцията ще вземат зам.-министърът на здравеопазването Светлана Йорданова, зам.-министърът на регионалното развитие и благоустройството Малина Крумова и представители на фондация „Земя завинаги“.", "date": "2018.07.25", "title": "Резултатите от националното проучване „Подобряване на равноправния достъп до вода и санитария в България“ ще бъдат представени на 26 юли"}
{"url": "http://www.focus-news.net/news/2018/07/25/2549498/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по  Радио „Фокус“ – Пирин  за пореден път ще се спрем на всичко актуално и интересно, което се случва в града и малките населени места. Център за социална рехабилитация и интеграция започна своята ефективна работа в град Симитли. Повече за неговата дейност предстои да Ви разкажем в първата част от изданието. Веднага след това ще отделим внимание и на още една интересна тема, свързана с това, че военнослужещи от Военно формирование 56 040 - Благоевград от състава на Бригадно командване, изградиха на Учебен полигон „Симитли” полеви лагер за деца в неравностойно положение, по инициатива на Български червен кръст, клон Кюстендил. Във втората част от изданието пък ще насочим вниманието си към инициативата „Пъстро лято“, която се проведе в Симитли през изминалата седмица. \r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни. \r\nЗа връзка с нас: тел: 0885 303 373 и 073/ 88-55-81 или е-майл: pirin@focus-news.net. На посочените контакти може да поставяте въпроси от различни естество, свързани с развитието на Симитли. От своя страна ние ще поемем ангажимента да ги сведен до вниманието на компетентните експерти в Общината, за да може да получите най-точният и адекватен отговор. \r\nБъдете с нас във времето от 15.00 до 16.00 часа, ако искате да бъдете на „Фокус“ за всичко, актуално, което се случва в Симитли и малките населени места от общината. \r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.07.25", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/07/25/2549497/kyustendil-opresnyava-se-markirovkata-na-vsichki-mesta-za-parkirane-na-avtomobili-na-hora-s-uvrezhdaniya-v-grada.html", "text": "Опреснява се маркировката на всички места за паркиране на автомобили на хора с увреждания в града, предаде репортер на  Радио „Фокус” – Кюстендил . Местата за паркиране се боядисват в син цвят, а върху тях се поставя и общоприетият символ за хора с увреждания. Дейностите са възложени на създадена група към Общинско предприятие „Чистота”, която вече извърши опресняване на маркировката на местата за платено паркиране, пешеходните пътеки и маркировката по кръстовищата. Паркоместа за автомобили на хора с увреждания са създадени около всички общински и държавни структури, търговски обекти, културни и исторически обекти, както и по централните улици на града. Отделени са и безплатни места на създадените платени паркинги. \r\nВенцеслав ИЛЧЕВ", "date": "2018.07.25", "title": "Кюстендил: Опреснява се маркировката на всички места за паркиране на автомобили на хора с увреждания в града"}
{"url": "http://www.focus-news.net/news/2018/07/25/2549500/inzh-vasiliy-marinkovski-yuzdp-razpolagame-s-dostatachno-avtomobili-i-obucheni-hora-koito-da-uchastvat-v-gaseneto-na-gorski-pozhari.html", "text": "Югозападно държавно предприятие разполага с 18 броя високо проходими противопожарни автомобили. Това каза за  Радио „Фокус“ – Пирин  инж. Василий Маринковски, началник-отдел в предприятието. „Имаме и 6 броя „Зилове“, които ни бяха предоставени от Национална служба „Пожарна безопасност и защита на населението“. Те бяха реновирани и вече са готови за работа. Освен това имаме осигурени два булдозера по 36 тона, които също участват при локализиране и гасене на горските пожари. Не на последно място сме закупили един дрон, с който да се правят наблюдения и обследване на състоянието и движението на пожара“, каза още инж. Маринковски. Той добави, че през настоящата година Югозападно държавно предприятие е планувало да закупи 5 броя нови противопожарни автомобили, които да са високо проходими, така че да може да реагират максимално бързо. Инж. Маринковски подчерта, че освен с необходимата техника, предприятието разполага и с добре обучени екипи, специализирани в гасенето на пожари. „Във всички държавни горски и ловни стопанства имаме оборудвани депа, във всеки един горско-технически участък. В тях имаме помпи, резачки и всички други ръчни инструменти за потушаване на горски пожари. Имаме и сформирани специализирани групи, които са обучени за гасенето на пожари“, коментира инж. Маринковски. \r\nЛивия НИНОВА", "date": "2018.07.25", "title": "Инж. Василий Маринковски, ЮЗДП: Разполагаме с достатъчно автомобили и обучени хора, които да участват в гасенето на горски пожари"}
{"url": "http://www.focus-news.net/news/2018/07/25/2549493/kiril-komarov-rosatom-udalzhavaneto-na-eksploatatsionniya-srok-na-5-i-i-6-i-blok-e-izklyuchitelno-vazhen-proekt-za-nas.html", "text": "Удължаването на експлоатационния срок на 5-ти и 6-ти блок е изключително важен проект за нас. Това каза зам.-генералният директор на „Росатом“, директор на ОАО „Атоменергопром“ и председател на УС на Световната ядрена асоциация Кирил Комаров по време на представянето на резултати от завършването на проекта за удължаване срока на експлоатация на VI блок на АЕЦ „Козлодуй“, предаде репортер на  Агенция „Фокус“ . „За мен е голяма чест да присъствам днес на това изключително важно за енергетиката събитие. Преди повече от 50 години, през 1966 г. беше подписано споразумение за мирно използване на атомната енергия между България и тогавашния СССР и повече от 50 години това сътрудничество се развива. С г-жа Петкова си спомнихме, че вчера отбелязахме 44 години от пускането на първия енергоблок в АЕЦ „Козлодуй“, допълни той. „Удължаването на експлоатационния срок на 5-и и 6-и блок е изключително важен проект за нас. Това фактически е придаване на втори живот на тези 2 енергоблока, което дава сигурност и безопасност те да бъдат експлоатирани в следващите 30 години. Уверени сме, че ние заедно с колегите от АЕЦ „Козлодуй“ живеем в една единна общност, когато става въпрос за безопасност в работата и развитие на дейността в атомната централа“, заяви той. „Извършената работа доказа, че когато става въпрос за 6-и енергоблок, ние сме се придържали към правилните принципи за безопасната му работа. И след приключване на всички дейности, за които министър Петкова спомена, през следващите 30 години 6-и енергоблок ще може да бъде безопасно експлоатиран“, каза още Комаров.", "date": "2018.07.25", "title": "Кирил Комаров, „Росатом“: Удължаването на експлоатационния срок на 5-и и 6-и блок е изключително важен проект за нас"}
{"url": "http://www.focus-news.net/news/2018/07/25/2549479/protothema-gartsiya-politsiyata-arestuva-maroderi-v-izgoreliya-neos-vutsas.html", "text": "Гръцката полиция арестува четирима души, заподозрени, че са ограбили къща в тежко засегнатия от пожарите в Гърция през последните дни курорт Неос Вуцас, намиращ се на източното крайбрежие на столичния регион Атика, пише  електронното издание на вестник “Protothema” . \r\nСпоред данните от правозащитните органи, обвиняемите, на възраст между 22 и 26 години, са опитали да се укрият, след като са ограбили дом, засегнат от пожара, но са забелязани от патрулиращи в района полицаи, които са ги арестували. Освен това е задържано още едно лице, за което се смята, че е било техен съучастник. \r\nПревод и редакция:", "date": "2018.07.25", "title": "„Protothema” (Гърция): Полицията арестува мародери в изгорелия Неос Вуцас"}
{"url": "http://www.focus-news.net/news/2018/07/25/2549499/albena-georgieva-oblasten-upravite-na-vidin-zapochva-izpalnenieto-na-dalgoochakvanoto-ukrepvane-na-svlachishteto-po-patya-za-kula-i-vrashka-chuka.html", "text": "Започва изпълнението на дългоочакваното за всички жители на областта  укрепване на свлачището по пътя за Кула и Връшка чука. Това каза областният управител на Видин Албена Георгиева на символичната първа копка на обекта, предаде репортер на  Радио „Фокус“ – Видин . Георгиева посочи, че предстои осъществяването на сложен проект, който предвижда изпълнението на различни строително-монтажните работи, имащи за цел трайното решаване на проблема. Областният управител изрази увереност в качествената работа на фирмата, която ще изпълнява проекта за над 2.5 млн. лв. и спазване на договорените срокове от 110 дни. \r\nВъзстановаването на този участък от пътя за Кула и Връшка чука започна с отслужване на молебен за здраве от свещеник Максим, който поръси със светена вода присъстващите на символичната първа копка и работниците, които ще изпълняват проекта. \r\nАнна ЛОЗАНОВА", "date": "2018.07.25", "title": "Албена Георгиева, областен управите на Видин: Започва изпълнението на дългоочакваното укрепване на свлачището по пътя за Кула и Връшка чука"}
{"url": "http://www.focus-news.net/news/2018/07/25/2549502/parlamentat-prie-okonchatelni-promeni-v-administrativnoprotsesualniya-kodeks.html", "text": "Парламентът прие окончателни промени в Административнопроцесуалния кодекс, предаде репортер на  Агенция „Фокус“ . Законопроектът за второ четене беше разделен на три части. Народните представители приеха последната част от промените. През преходните и заключителни разпоредби те измениха и други закони. В Закона за държавния служител споровете за прекратяване на служебно правоотношение или налагането на дисциплинарна отговорност ще се разглеждат от административен съд. По Закона за МВР задържаното лице ще може да обжалва законността на задържането си пред районен съд. Дисциплинарните наказания по Закона за отбраната и въоръжените сили ще могат да се обжалват пред административен съд. Решението няма да подлежи на касационно обжалване. С промени в Кодекса за социално осигуряване съдиите, прокурорите и следователите с общ юридически стаж поне 35 години ще могат да подадат заявление за пенсиониране.  \r\nНа 12 юли депутатите въведоха такси в касационното производство. Касационният жалбоподател ще внася такса в размер на 70 лева, а когато жалбоподател е организация- 370 лева. Такса няма да се внася за подаване на протест, както и от граждани, за които е признато от съда, че нямат достатъчно средства да я заплатят. За производство, образувано по частна жалба, ще се събира такса в размер на 30 лева за граждани и 150 лева за организации. Не се дължи такса от граждани за частна жалба по дела за пенсионно, здравно и социално осигуряване. За производство по отмяна на влезли в сила съдебни актове се събира такса в размер на 30 лева за граждани и 150 лева за организации.  \r\nБиляна ИВАНОВА", "date": "2018.07.25", "title": "Парламентът прие окончателни промени в Административнопроцесуалния кодекс"}
{"url": "http://www.focus-news.net/news/2018/07/25/2549503/balgarski-pozharnikari-sa-bili-v-gotovnost-da-se-pritekat-na-pomosht-na-gartsiya-vav-vrazka-s-pozharite.html", "text": "Български пожарникари са били в готовност да се притекат на помощ на Гърция във връзка с пожарите. Това съобщи за  Радио „Фокус”- Пловдив  говорителят на Пожарната в Пловдив инспектор Цвятко Дешев. Специален модул от 10 души е бил ангажиран с това и изпратен в София още вчера. Там пожарникарите са изчаквали решението за заминаване. „Но от гръцка страна най-вероятно не са пожелали помощ и затова нашите пожарникари вече са отзовани“, каза Дешев. Екипът от пловдивски пожарникари засега няма да ходи в Гърция и вече се е завърнал в Пловдив. \r\nЦветана ТОНЧЕВА", "date": "2018.07.25", "title": "Български пожарникари са били в готовност да се притекат на помощ на Гърция във връзка с пожарите"}
{"url": "http://www.focus-news.net/news/2018/07/25/2549501/predsedatelyat-na-narodnoto-sabranie-tsveta-karayancheva-i-narodni-predstaviteli-podkrepiha-initsiativata-skasay-s-hepatita.html", "text": "Председателят на Народното събрание Цвета Караянчева, заместник-председателят на Комисията по здравеопазването д-р Лъчезар Иванов и народни представители подкрепиха инициативата „Скъсай с хепатита!“. С информационна среща денс в Народното събрание беше отбелязан Световният ден за борба с хепатита. Това съобщиха от пресцентъра на  Народното събрание . \r\nНародното събрание и Комисията по здравеопазване подкрепят инициативата, защото само информираният човек може да успее да се спаси, да предаде знанието си на другите и всички заедно да не допуснем това заболяване да се разпространява, заяви пред присъстващите председателят на парламента. Цвета Караянчева пожела успех на благородната кауза и подчерта, че е необходимо хората да се убедят, че скринингът и превенцията са изключително важни.  \r\nБългария е една от първите държави-членки на ЕС, в която пред 2016 г. започна мащабна кампания за лечение на тази болест, подчерта заместник-председателят на Комисията по здравеопазването д-р Лъчезар Иванов. Той уточни, че парламентарната здравна комисия винаги е подкрепяла и ще продължи да подкрепя всички инициативи, които касаят профилактиката и лечението на социално значими заболявания.  \r\nПредседателят на Националната пациентска организация – най-голямото обединение на пациентски организации в България Станимир Хасарджиев изрази благодарност за подкрепата, която инициативата е срещнала, от председателя на Народното събрание и народните представители от Комисията по здравеопазването. Хепатит С е заболяване, което се лекува, това е и причина Световната здравна организация да направи стратегия за елиминиране на това заболяване до 2030 г., подчерта той.  \r\nЦелта на кампанията е да се информира обществото, че Националната здравноосигурителна каса реимбурсира всички най-съвременни терапевтични възможности за хепатит C, с помощта на които успехът на лечението е между 95 и 100 процента.  \r\nПо време на инициативата организаторите запознаха народните представители и посетителите на Народното събрание с идеите и целите на кампанията, а на всеки желаещ беше дадена жълта вратовръзка (за господата) или жълто фишу (за дамите), които те символично да разрежат, за да „скъсат връзката с хепатита”.", "date": "2018.07.25", "title": "Председателят на Народното събрание Цвета Караянчева и народни представители подкрепиха инициативата „Скъсай с хепатита!“"}
{"url": "http://www.focus-news.net/news/2018/07/25/2549504/shumen-ekipat-arheolozi-na-d-r-andrey-aladzhov-e-otril-sledi-ot-osnovi-na-nova-darvena-kragla-postroyka-v-pliska.html", "text": "Следи от основи на нова дървена кръгла постройка е отрил в Плиска екип, воден от гл. ас. д-р Андрей Аладжов. Работата на терен се води вече десети ден. Това каза пред  Радио „Фокус“ - Шумен  гл. ас. д-р Андрей Аладжов. На неизвестната досега нова дървена сграда с кръгъл план, археолозите са попаднали още с вдигането на камъните от настилката в северната периферия на Кръглата каменна площадка. Най-вероятно постройката е съществувала преди площадката, но основите ѝ, представляващи кръгли и четвъртити ями за дървени колони, следват нейния диаметър. Засега е открит само един сегмент от окръжността, но ако се окаже със същата реципрочност и от юг, сградата ще бъде с диаметър от 35 метра. Д-р Аладжов посочи, че в Плиска досега има открити две сгради с кръгъл план, които се интерпретират като най-ранните дворци от времето на дървеното строителство в Плиска. „Надяваме се и нашата сграда да е от това време.  За нас е важно, че имаме нова постройка от най-ранния столичен период на Плиска, защото по-голямата част от проучванията тук разкриват сгради от следстоличния период. По-късните периоди унищожават по-ранните и е рядкост да откриеш и да проучиш сграда от най-ранния столичен период на Плиска“, коментира д-р Андрей Аладжов. Засега ще се работи по разкриване на целия пласт с основите, а при изчерпване на ямите, археолозите се надяват да попаднат и на находки, които да помогнат за датирането на сградата. В по-следващ етап сградата ще бъде възстановена в графично изображение, с помощта на геодезични измервания, а каменните блокове отново ще заемат мястото си в рамките на Кръглата каменна площадка.  \r\nПродължава и проучването по трасето на новият таен ходник с посока изток-запад, разположен на север от каменната площадка. С помощта на геофизично изследване е установено, че на запад ходникът свършва на около 300 метра от площадката, където са засечени очертания на голяма сграда. Работи се по отриването на източния изход на ходника. „Продължаваме да доработваме и зона, която през 2015 година нарекохме „производствена зона“. Тя е от втората половина на 10 век, когато Плиска вече не е била столица. Там е наситено със съоръжения за производство на метал и керамика. Това са тухлени пещи най-вероятно за топене на метал, както и пещи за керамика“, каза д-р Андрей Аладжов. Той посочи, че разкопките ще продължат до средата на месец август. Проучването се финансира целево от Министерството на културата с 20 000 лв. \r\nИвелина ИВАНОВА", "date": "2018.07.25", "title": "Шумен: Екипът археолози на д-р Андрей Аладжов е отрил следи от основи на нова дървена кръгла постройка в Плиска"}
{"url": "http://www.focus-news.net/news/2018/07/25/2549507/namalyavaneto-na-regulatornata-tezhest-e-osnoven-fokus-v-rabotata-na-saveta-za-administrativnata-reforma-prez-2017-g.html", "text": "Правителството одобри Доклада за дейността на Съвета за административната реформа през 2017 г., съобщиха от  правителствената информационна служба.  Основният фокус в работата на консултативния орган към Министерския съвет през изминалата година е координирането на политиката за намаляване на регулаторната тежест. Създаден е Регулаторен борд, който периодично да преглежда изпълнението на приетите от правителството мерки в тази сфера.  \r\nПрез 2017 г. Съветът взе решение, с което определи Министерството на здравеопазването за първата пилотна администрация, която да бъде включена в проекта „Въвеждане на принципа на споделените услуги в организацията и работата на централната администрация“. Проектът цели създаването на модел, при който едно звено или администрация предоставя споделени услуги на други администрации.  \r\nПредприети са също стъпки за разработване на предложения от Съвета за промяна в нормативната уредба относно контрола по спазване на законодателството в областта на държавната служба.", "date": "2018.07.25", "title": "Намаляването на регулаторната тежест е основен фокус в работата на Съвета за административната реформа през 2017 г."}
{"url": "http://www.focus-news.net/news/2018/07/25/2549506/sofiya-byaha-podpisani-protokolite-ot-veche-izpalnenite-138-merki-za-udalzhavane-na-eksploatatsiyata-na-6-ti-blok.html", "text": "Бяха подписани протоколите от вече изпълнените 138 мерки за удължаване на експлоатацията на 6-ти блок между изпълнителният директор на АЕЦ „Козлодуй“ Иван Андреев и генералният директор на „Росатом“ Евгени Салков, предаде репортер на  Агенция „Фокус“ .  \r\nЦветелин ДИМИТРОВ", "date": "2018.07.25", "title": "София: Бяха подписани протоколите от вече изпълнените 138 мерки за удължаване на експлоатацията на 6-ти блок"}
{"url": "http://www.focus-news.net/news/2018/07/25/2549510/uvelichava-se-razhodniyat-tavan-za-2018-g-na-mrrb-za-tol-sistemata-i-elektronnata-vinetka.html", "text": "Правителството увеличи със 179 996 400 лв. утвърдените за 2018 г. максимални размери на ангажиментите за разходи, които могат да бъдат поети от Министерството на регионалното развитие и благоустройството. Това съобщиха от  правителствената информационна служба. \r\nПромяната е свързана с подписания в началото на годината договор за проектиране, изграждане и въвеждане на електронна система за събиране на таксите за ползване на републиканската пътна мрежа на база изминато разстояние за превозни средства с обща технически допустима максимална маса над 3.5 т (ТОЛ) и на база време за леки автомобили с обща технически допустима максимална маса до 3.5,т (електронна винетка), с която ще се въведе по-справедлив модел за събиране на пътни такси.", "date": "2018.07.25", "title": "Увеличава се разходният таван за 2018 г. на МРРБ за тол системата и електронната винетка"}
{"url": "http://www.focus-news.net/news/2018/07/25/2549514/veliko-tarnovo-v-obshtinata-posreshtnaha-uchastnitsite-v-21-tiya-mezhdunaroden-folkloren-festival.html", "text": "Директорът на Дирекция „Култура, туризъм и международни дейности“ в Община Велико Търново Нелина Църова посрещна участниците в 21-тия Международен фолклорен фестивал, предаде репортер на  Радио „Фокус“ – Велико Търново . Срещата се състоя в Ритуалната зала на Общината. На нея присъстваха представители на всички осем състава, които участват във Фестивала – Боливия, Венецуела, Грузия, Китай, Коста Рика, Малайзия, Мексико и Русия. Всички те изказаха благодарността си, че участват в престижното събитие и че се намират в красив град като Велико Търново. Участниците подариха на ръководството на Общината традиционни сувенири от своите страни. Сред интересните подаръци бяха стар ръчно изработен килим от участниците от Боливия, традиционен грузински коняк от ансамбъла на „Летящите грузинци“, модел на традиционна малайзийска къща от групата от Малайзия и часовник, традиционна чиния и най-известният руски шоколад от Националния фолклорен ансамбъл на Русия „KALINKA“. Изпълнители от Музикалната консерватори ZJCM в Китай подариха на Нелина Църова ветрило и чаши за чай, а участниците от Коста Рика – традиционна кърпичка и банкнота, на която е изобразена културата на страната, с традиционните й продукти – кафе, банани и  други. Индианска глинена чиния и картина-гоблен, изобразяваща типичен танц от мексиканския щат Калисто бяха подаръците на ансамбъла от южноамериканската държавата. Участниците написаха своите пожелания в книгата, която съхранява послания от всички групи, участвали в Международния фолклорен фестивал през 20-те години. Организаторите подариха на съставите макет на крепостта „Царевец“, документален филм за Велико Търново и за Аудио-визуалния спектакъл „Звук и светлина“ и кукла в традиционна българска носия. \r\nПрезидентът на Международния фолклорен фестивал Емил Павлов връчи на ръководството на Община Велико Търново плакет на 21-то издание на Международния фолклорен фестивал. \r\nКонцертите от Международния фолклорен фестивал продължават всяка вечер до 28 юли в Летния театър в парк „Марно поле“ от 20.00 часа. Входът е свободен. На 28-ти юли, от 11.00 часа, в „Итерхотел“ – Велико Търново ще се състои Международна научна конференция „Нематериалното културно наследство“. Темата тази година е „Обредната система като „живо“ културно наследство“. Ще бъдат представени три лекции и ще се проведе обсъждане по темата. За лектори са поканени водещи специалисти работещи в областта на опазването на нематериалното културно наследство. Сред тях са гл. асистент д-р Иглика Мишкова, доц. д-р Ана Лулева и доц. д-р Николай Вуков от Института за етнология и фолклористика с Етнографски музей към БАН. \r\nОрганизатори на фестивала са Фондация „Международни фолклорни фестивали”, Община Велико Търново и Националната секция на CIOFF (Международен съвет на организаторите на фестивали за фолклор и традиционни изкуства) в България. \r\nНадежда КРЪСТЕВА", "date": "2018.07.25", "title": "Велико Търново: В Общината посрещнаха участниците в 21-тия Международен фолклорен фестивал"}
{"url": "http://www.focus-news.net/news/2018/07/25/2549515/gd-granichna-politsiya-intenziven-e-trafikat-po-granitsite-s-rumaniya-sarbiya-gartsiya-i-turtsiya.html", "text": "Интензивен е трафикът по границите с Румъния, Сърбия, Гърция и Турция. Това съобщиха от пресцентъра на  ГД \"Гранична полиция\" . Информацията за трафика на българските гранични контролно-пропускателни пунктове е към 14.00 часа. На българо-сръбската граница на ГКПП \"Калотина\" трафикът е интензивен на вход и на изход. На българо-гръцката граница на ГКПП \"Кулата\" трафикът е интензивен на вход за товарни автомобили и на ГКПП \"Маказа\" на изход за леки автомобили. На българо-турската граница на ГКПП \"Капитан Андреево\" трафикът е интензивен на изход за товарни автомобили. На българо-румънската граница на ГКПП \"Дунав мост - Русе\" и на ГКПП \"Дунав мост - Видин\" трафикът е интензивен на изход за товарни автомобили. \r\nНа българо-македонската граница трафикът е нормален на всички гранични контролно-пропускателни пунктове.", "date": "2018.07.25", "title": "ГД \"Гранична полиция\": Интензивен е трафикът по границите с Румъния, Сърбия, Гърция и Турция"}
{"url": "http://www.focus-news.net/news/2018/07/25/2549505/radio-svobodna-evropa-makedoniya-makedoniya-vliza-v-nato-sled-godina-i-polovina.html", "text": "От сряда нататък, Македония я очаква интензивен период на подготовка за присъединяване към НАТО. Преговорите започнаха, а до пълноправното членство най-вероятно ще трябва да минат 18 месеца, заявиха от делегацията на Алианса, пристигнала в Скопие в сряда, предава  македонското електронно издание Радио „Свободна Европа“ . \r\nОт сряда Македония официално влезе в преговорите за пълноправно членство в Северноатлантическия алианс. Директорът за европейските и глобалните партньорства на НАТО Джеймс Маккей, който е на посещение в македонската столица, приветства започването на преговорите и определи събитието като „исторически момент“ за балканската страна. \r\n„Тук сме, за да работим за прилагането на решението, взето на срещата на върха в Брюксел“, заяви Маккей, като изрази мнение, че страните, участващи в процеса за подготовката на пълноправното членство, ги очаква интензивен период на сериозни преговори. \r\n„Веднага щом бъдат изпълнени вътрешните процедури и решението бъде одобрено в националните парламенти на 29-те страни-членки на НАТО, вашата страна ще може да стане 30-ата членка на Алианса. Според нашия минал опит, очакваме целият процес да трае осемнадесет месеца“, обясни ръководителят на делегацията на Алианса. \r\nПревод и редакция:", "date": "2018.07.25", "title": "Радио „Свободна Европа“ (Македония): Македония влиза в НАТО след година и половина"}
{"url": "http://www.focus-news.net/news/2018/07/25/2549517/balgariya-i-sarbiya-shte-si-satrudnichat-v-oblastta-na-statistikata.html", "text": "Правителството одобри проект на Меморандум за разбирателство между Националния статистически институт на Република България и Статистическата служба на Република Сърбия за сътрудничество в областта на статистиката, като основа за водене на преговори. Това съобщиха от  правителствената информационна служба. \r\nМеморандумът ще позволи на двете институции да си сътрудничат чрез обмяна на опит, най-вече в областта на информационните и комуникационните технологии, методологични въпроси и такива, свързани с качеството и организацията на статистическите дейности. Двете организации ще могат да участват и в съвместни проекти.", "date": "2018.07.25", "title": "България и Сърбия ще си сътрудничат в областта на статистиката"}
{"url": "http://www.focus-news.net/news/2018/07/25/2549509/manol-hristov-svinevad-spazvat-se-vsichki-iziskvaniya-za-veterinaren-kontrol-v-svinefermite-v-oblastta-vav-vrazka-s-afrikanskata-chuma-po-svinete.html", "text": "Във връзка с опасността от заразяване на свинете с африканска чума са предприети всички мерки, наложени от ветеринарните органи. Това каза за  Радио „Фокус“ – Пазарджик  Манол Христов, собственик на свинеферма в село Пищигово. По думите му целият животновъден обект е ограден, изградени са и дезинфекционни площадки. За работниците са обособени и санитарни помещения. „Отглеждам 2 200 свине, включително свинемайки, като фермата е изградена съгласно изискванията на Европейския съюз за хуманно отношение на животните. Спазваме и едно от основните изисквания урината от животните да не се оттича в почвата. За съжаление, няма ваксина срещу африканската чума по свинете, тя е забранена преди години и вече не се произвежда“, уточни Христов. Той допълни, че в свинефермата му работят общо 7 души персонал. Фуражът за свинете е с високо качество, съобразено с изискванията на хибрида. Свинефермата продава целогодишно угоени прасета, отгледани по хуманен начин, съобразно изискванията на европейските стандарти. Месото е с отлични вкусови качества и нисък процент сланина. \r\nАлбена ЖИЛЕКОВА", "date": "2018.07.25", "title": "Манол Христов, свиневъд: Спазват се всички изисквания за ветеринарен контрол в свинефермите в областта във връзка с африканската чума по свинете"}
{"url": "http://www.focus-news.net/news/2018/07/25/2549519/pravitelstvoto-odobri-pozitsiya-na-stranata-po-delo-agro-in-2001-eood-pred-sada-na-es.html", "text": "Министерският съвет прие протоколно решение за одобряване на позиция и даване на съгласие Република България да участва по дело С-234/18, „АГРО ИН 2001“ ЕООД на Съда на Европейския съюз, съобщиха от  правителствената информационна служба. . \r\nПоставените от Софийския градски съд въпроси са насочени към тълкуване на разпоредби на Директива 2014/42/ЕС на Европейския парламент и на Съвета от 3 април 2014 година за обезпечаване и конфискация на средства и облаги от престъпна дейност в Европейския съюз. \r\nВ одобрената позиция се представят съображения по допустимостта на преюдициалното запитване и се излагат аргументи в защита на тезата, че Директива 2014/42 не засяга възможността държавите-членки да приемат или да запазят националната уредба като тази, предмет на спора в главното производство. \r\nС участието си по дело С-234/18, „АГРО ИН 2001“ ЕООД Република България има възможността посредством поддържаните от нея тези да допринесе за формирането на убеждение у Съда относно действителното съдържание на указаните в запитването правни норми с крайна цел постигането на непротиворечиво тълкуване с оглед на еднаквото и точно прилагане на правото на Европейския съюз.", "date": "2018.07.25", "title": "Правителството одобри позиция на страната по дело „АГРО ИН 2001“ ЕООД пред Съда на ЕС"}
{"url": "http://www.focus-news.net/news/2018/07/25/2549512/ministar-temenuzhka-petkova-protsedurata-za-izbor-na-strategicheski-investitor-za-aets-belene-shte-bade-obyavena-v-kraya-na-godinata.html", "text": "Днес на практика видяхме как се реализира един от основните приоритети на българското правителство в сектор „Енергетика“. Това каза министърът на енергетиката Теменужка Петкова след представянето на резултати от завършването на проекта за удължаване срока на експлоатация на VI блок на АЕЦ „Козлодуй“, предаде репортер на  Агенция „Фокус“ . „В нашата управленска програма много ясно са посочени основните ни приоритети в сектор „Енергетика“. Един от основните ни приоритети, днес на практика видяхме как се реализира – той е свързан с удължаването на живота на 5-ти и 6-ти блок на АЕЦ „Козлодуй“, допълни тя. „Атомната централа в Козлодуй отговаря на всички необходими изисквания за безопасност и е налице възможност централата да работи още 30 години. Не бих казала, че България ще излезе от семейството на ядрените държави“, каза още тя. „Когато става въпрос за възможността за реализация на проекта АЕЦ „Белене“ българския парламент и българското правителство много ясно заявиха своята воля да се търси възможност за реализация на проекта на пазарен принцип. Беше направен много подробен анализ от БАН, в който са разгледани всички възможности във връзка с реализацията на проекта АЕЦ „Белене“ и при взимането на решение ние ще се позовем и на тях“, каза още министър Петкова. \"Нека първо изпълним решението на парламента до края на месец октомври да сме готови с процедурата за избор на стратегически инвеститор, до края на годината и с възможната структура на проекта. До края на годината и с възможната структура на проекта, да бъде даден старт на тази процедура и да видим дали този инвеститорски интерес, който до този момента беше заявен, ще бъде препотвърден с реално участие в този проект\", допълни министърът.  \r\nЦветелин ДИМИТРОВ", "date": "2018.07.25", "title": "Министър Теменужка Петкова: Процедурата за избор на стратегически инвеститор за АЕЦ \"Белене\" ще бъде обявена в края на годината"}
{"url": "http://www.focus-news.net/news/2018/07/25/2549516/ministar-nikolay-nankov-v-pubikuvanata-naskoro-nova-viziya-za-upravlenie-na-opozitsiyata-vavezhdaneto-na-tol-taksata-e-priznato-kato-osnoven-prioritet.html", "text": "В пубикуваната наскоро нова визия за управление на опозицията въвеждането на тол таксата е признато като основен приоритет. Това каза министърът на регионалното развитие и благоустройството Николай Нанков по време на дебатите по Закона за пътищата, предаде репортер на  Агенция „Фокус“.  „Дебатът в общественото пространство и на комисиите, които са компетентни по темата, се изведоха няколко по-скоро организационни и вторични въпроса. Дискусията относно факта защо законопроектът се внася от народни представители, а не от Министерски съвет. Уважаеми колеги от опозицията, не знам как е било във вашите кратки управления, но ние не делим и законодателната власт, представлявана от управляващото мнозинство, и изпълнителната, не просто работим в унисон, не просто имаме общи цели, но таймингът са в перфектен синхрон“, каза Нанков. По думите му подобно принизяване на парламента като цяло е несериозно. „Хубаво е, че в дебата и в дискусиите стана ясно, че законопроектът бе предложен от група народни представители дава рамката и отговаря на въпроса ще има ли тол система в България“, каза още министърът.  \r\nДеница КИТАНОВА", "date": "2018.07.25", "title": "Министър Николай Нанков: В пубикуваната наскоро нова визия за управление на опозицията въвеждането на тол таксата е признато като основен приоритет"}
{"url": "http://www.focus-news.net/news/2018/07/25/2549513/d-r-milen-sirakov-veterinar-ot-98-do-100-e-smartnostta-pri-svinete-zaboleli-ot-afrikanska-chuma.html", "text": "Африканската чума е заболяване, при което за период от 4 до 10 дни свинете умират, като смъртността е от 98 до 100%. Това каза за  Радио „Фокус“ – Смолян  ветеринарният лекар д-р Милен Сираков. „Първоначално болестта се проявява със висока температура от 40.5 до 42 градуса. Впоследствие прасета отказват да се хранят. Между втория и четвъртия ден се явяват червени петна по ушите и корема на прасето. След това има сериозни течения от носа и очите, силно и бързо отслабване, отказване на храна и редуване на разстройство със запек“, добави д-р Сираков. Той уточни, че това са признаци, които лекарят би трябвало да установи. „Всеки стопанин, който забележи, че прасето му има променлив апетит и висока температура, трябва да се обади веднага на личния си ветеринарен лекар, за да може той да диагностицира заболяването дали е африканска чума, или друго заболяване по прасетата\", подчерта д-р Сираков. \r\nТой уточни, че прасетата в Смолянския район са малко, няма големи фирми, защото няма и фуражна база, за да може да ги отглеждат. „Проблемът тук е основно дивата свиня, тъй като в нашия район имаме много диви прасета. Единственият разпространител, който трябва да се наблюдава, е дивата свиня. Единичните стопанства са малко и са разпокъсани и мисля, че няма да имаме проблеми с тях. Въпреки това нека стопаните на прасета да наблюдават и се обаждат на ветеринарните, ако отглежданите от тях прасета имат признаци, които са анормални за техните стопански животни“, каза още д-р Сираков. \r\nНели ГЕРГЬОВСКА", "date": "2018.07.25", "title": "Д-р Милен Сираков, ветеринар: От 98 до 100% е смъртността при свинете, заболели от африканска чума"}
{"url": "http://www.focus-news.net/news/2018/07/25/2549520/ognyan-tsenkov-kmet-na-vidin-iskame-da-privlechem-poveche-mladi-hora-kam-tsennostite-na-klasicheskoto-izkustvo-na-operata-muzikata-i-baleta.html", "text": "„Искаме да привлечем повече млади хора към ценностите, които обединява в себе си класическото изкуство на операта, музиката и балета, за да може да възпитаваме от малки бъдещите им почитатели и ценители”. С тези думи кметът на Видин Огнян Ценков анонсира на пресконференция в пресклуба на БТА провеждането на летните празници на музиката във Видин, предаде кореспондент на  Агенция „Фокус” . Ценков посочи, че това е второ издание на Летните вечери „Баба Вида” след успешното му провеждане през миналата година, като амбицията е Видин да се утвърди като постоянна фестивална дестинация и с това да се привлекат повече гости и туристи към културно-историческите забележителности на града. \r\n„Подбрали сме репертоар, който винаги предизвиква възторг у почитателите, но сме подготвили програма и за най-малките, за да бъдат и те привлечени към това изкуство”, посочи кметът на Видин. Той подчерта, че в първия ден на програмата включените програми от 11 и 12 часа за най-малките „До ре ми в пелени“, за деца от 1 до 3 години и „Музичко“, за деца над 3 години са безплатни и са осигурени като подарък от организаторите и гостите от Русенската опера, които са поканени за участие. \r\nЦентрално събитие в програмата е операта „Травиата”, която се представя на 3 август от 21 часа от Държавна опера – Стара Загора. Директорът на операта Огнян Драганов обяви, че в нея участие ще вземе вече утвърдилото се младо сопрано от Косово Беса Лугичи, която е направила своя дебют преди 4 години в Държавната опера в Стара Загора, както и тенорът Ивайло Михайлов. \r\nНа 5 август в програмата ще се представят артистите от Държавната опера – Русе с оперетния спектакъл „Царицата на чардаша“ от Имре Калман, а на 6 август – те ще представят балета „Спящата красавица“ от Пьотр Илич Чайковски. Директорът на Русенската опера Иван Кюркчиев посочи, че тези представления са сред любимите на публиката в Русе и навсякъде както с прекрасните си костюми и сценография, така и с младите таланти, на които се дава поле за изява. Директорът на Русенската опера изрази своята признателност и уважение към Община Видин за подкрепата ѝ към оперното изкуство и усилията за неговото популяризиране, като подчерта готовност за разширяване мащабите на бъдещото сътрудничество.  \r\nКметът на Видин припомни, че Видин вече е университетски град и събитието е едно от начинанията за разгръщане на инициативите за привличане на повече млади хора в общината. Той посочи, че това е само началото и че за в бъдеще фестивалната програма ще може да бъде разгърната и целогодишно и да се канят да се присъединят и млади надежди от Консерваторията и оперните подиуми в страната и чужбина. \r\nМирослав Кръстев, директор на „Симфониета” – Видин, която ще акомпанира на участниците във фестивала допълни, че вече има заявен висок интерес от публиката във Видин към включените заглавия в програмата и обяви, че са поканени като гости на събитието и жителите на съседни общини в Сърбия и Румъния, което е една позитивна основа за диалог и разбирателство.  \r\nФестивалът е планиран да се проведе на открито – на сцена, изградена на площад „Бдинци“ като трибуните ще могат да поберат 1000 зрители, но в случай на неподходящи климатични условия е подготвена и сцената в зала „Фестивална в града. \r\nБилетите за оперната, оперетна и балетна постановки са по 10, 20 и 30 лв., като те могат да се закупят на касите на Симфониетата и на Драматичния театър във Видин, но и на открито на различни места в града.", "date": "2018.07.25", "title": "Огнян Ценков, кмет на Видин: Искаме да привлечем повече млади хора към ценностите на класическото изкуство на операта, музиката и балета"}
{"url": "http://www.focus-news.net/news/2018/07/25/2549508/ivan-andreev-aets-kozloduy-planiranite-za-tazi-godina-sredstva-samo-za-6-i-blok-sa-43-mln-leva.html", "text": "Планираните за тази година средства само за 6-и блок са 43 млн. лева. Това каза изпълнителният директор на АЕЦ „Козлодуй“ Иван Андреев пред журналисти след представянето на резултати от завършването на проекта за удължаване срока на експлоатация на VI блок на АЕЦ „Козлодуй“, предаде репортер на  Агенция „Фокус“ . „До края на 2017 година бяха похарчени 262 млн. лева за двата блока. 180 млн. лева бяха похарчени за повишаване на мощността“, допълни той. \r\n„Водят се преговори с „Твел“ за удължаване на договора за съхранение и преработка на ядрено гориво. Имам получено предложение от тях, в момента водим преговори. Договорът трябва да се съгласува с Европейската агенция по доставките, която отговаря за такъв тип доставки“, заяви още изпълнителният директор на АЕЦ „Козлодуй“.", "date": "2018.07.25", "title": "Иван Андреев, АЕЦ „Козлодуй“: Планираните за тази година средства само за 6-и блок са 43 млн. лева"}
{"url": "http://www.focus-news.net/news/2018/07/25/2549521/dobrich-s-20-e-narasnal-broyat-na-firmite-uchastvashti-za-parvi-pat-v-spetsializiranoto-izlozhenie-selskoto-stopanstvo-i-vsichko-za-nego.html", "text": "С 20% е нараснал броят на фирмите, участващи за първи път в специализираното изложение „Селското стопанство и всичко за него“, което тази година ще се проведе от 28 до 31 август в Добрич, предаде кореспондент на  Радио „Фокус” – Варна . В XXVI-то издание на форума директно участие са заявили фирми от Гърция, Турция, Украйна и Румъния, посочват организаторите „Добрички панаир“ АД, където акционер е и Община град Добрич. Тематиката на изложението, както всяка година включва едрогабаритна и малогабаритна техника, машини и съоръжения за животновъдството, селскостопански инвентар, сушилни инсталации, техника за почистване, сортиране и обеззаразяване на семена, препарати за растителна защита, семена и посадъчен материал, резервни части, масла и смазочни материали, автомобили. Интерес за участие са заявили фирми, които предлагат етерично - маслени култури, към които все повече земеделци в Добруджа се насочват, както и техника за обслужването им. Изложението ще бъде разположено в Спортен комплекс „Простор“. Откриването е на 28 август от 10.00 часа. Същия ден вечерта ще бъдат връчени традиционните награди на „Добрички панаир“ АД. Покани за тържественото откриване са изпратени до министъра на земеделието и храните Румен Порожанов, изп. директор на ДФ „Земеделие“ Живко Живков, областния управител на Добрич Красимир Кирилов, кмета на Община град Добрич Йордан Йорданов, народни представители от Добричка област и посланици на различни държави. \r\nЖулиета НИКОЛОВА", "date": "2018.07.25", "title": "Добрич: С 20% е нараснал броят на фирмите, участващи за първи път в специализираното изложение „Селското стопанство и всичко за него“"}
{"url": "http://www.focus-news.net/news/2018/07/25/2549522/rumen-petkov-abv-ek-tryabva-da-podkrepi-balgariya-za-direkten-vnos-na-gaz-ot-rusiya-tova-e-reshenie-koeto-zasyaga-reditsa-darzhavi-ot-evropa-i-ni-pravi-nezavisimi-ot-turtsiya.html", "text": "ЕК трябва да подкрепи България за директен внос на газ от Русия. Това е решение, което засяга редица държави от Стария континент и ни прави независими от Турция, която се подготвя да внася руски газ и да го продава на свои цени към европейските държави, сред които и нашата. Това заяви в ефира на „Нова телевизия“ председателят на АБВ Румен Петков, съобщиха от пресцентъра на  ПП АБВ . Петков отново посочи, че България има нужда от изграждането на АЕЦ „Белене“. По думите му обаче въпреки относителния политически консенсус, не всички политически сили са активни по въпроса, а осигуряването на газова независимост за страната ни за сега е оставено изцяло на заден план. „Обезпокоен съм например от факта, че във визията на БСП няма една дума за „Белене“, няма една дума за ядрената ни енергетика, нещо, което обаче е много ясно формулирано в Доклада за националната ни сигурност, който правителството внесе в петък в Народното събрание. Трябва да е ясно, че БСП спря изграждането на АЕЦ „Белене“ през 2009 година, а Борисов продължи тази политика. Сега, за щастие, в НС има много широк консенсус относно необходимостта от строежа на тази централа. За съжаление обаче, никой все още не говори за необходимостта да се борим за пряка доставка на газ от Русия към България и вече е ясно, че ние ще купуваме руска газ от Турция. Това според нас от АБВ е национално предателство. И още нещо. Ако говорим за европейска солидарност, то Европа трябва да подкрепи проекта по най-категоричния начин, защото той засяга България, Австрия, Унгария, Италия. И пак питам, защо ние, българите ще плащаме руската газ на Турция? Това е абсурд и когато ние от АБВ предупреждавахме, че това е един лош за икономиката ни, и за бита, и за всеки отделен гражданин резултат, тогава пак се правиха внушения от типа: „Тук руски интереси ли има“? Не, това са български интереси, които трябва да бъдат защитени с всички инструменти, в това число и с натиск върху ЕК, която да ни подкрепи и да имаме пряка доставка на газ от Русия за Европа“. \r\nПетков бе призован за коментар и по отношение на кризата в коалиционното управление. „Тази политическа нетърпимост, която „Обединените патриоти” демонстрират помежду си, далеч надхвърля опозиционни коментари и атаки. Всичко това вече се хвърля на гърба на министър-председателя и аз мисля, че премиерът Борисов няма да може да издържи много на това напрежение“, заключи той.  \r\nПредседателят на АБВ заяви още, че вече има развитие по предложените от партията на 17.07.2018 г. десет мерки за справяне с демографската криза. По думите му вече има политически сили в парламента, които са реагирали на предложенията на АБВ и са приели част от тях да залегнат в техните програми. „Тези наши предложения, за щастие например, са намерили до голяма степен място във визията на БСП. Впрочем, единственият смислен раздел от този техен документ е свързан с демографската политика и тези десет наши предложения. Но пак казвам, ние сме предоставили тези наши предложения на всички парламентарни групи, защото за нас политиката е въпрос на обществен ангажимент. Тя трябва да се прави пред очите на обществото, защото се прави за обществото. Затова ние не сме ревниви към това, че някой е взел една или друга наша идея. Преди месеци един от министрите в този кабинет каза, което му прави чест, с благодарност към Ивайло Калфин, че продължават да провеждат неговата политика за доходите”.", "date": "2018.07.25", "title": "Румен Петков, АБВ: ЕК трябва да подкрепи България за директен внос на газ от Русия, това е решение, което засяга редица държави от Европа и ни прави независими от Турция"}
{"url": "http://www.focus-news.net/news/2018/07/25/2549518/ministar-nikolay-nankov-promenite-v-zakona-za-patishtata-sa-vazhnata-stapka-ot-institutsionalen-i-normativen-harakter-za-da-imame-reglamentatsiyata-na-tol-sistemata.html", "text": "Промените в Закона за пътищата са важната стъпка от институционален и нормативен характер, за да имаме регламентацията на тол системата. Това каза министърът на регионалното развитие и благоустройството Николай Нанков  по време на дебатите по Закона за пътищата, предаде репортер на  Агенция „Фокус“ . По думите му всички въпроси, свързани с обхвата на пътищата, дебатът за тарифирането и финансовия модел ще се решат впоследствие и в обществено обсъждане с всички заинтересовани страни. Министър Нанков подчерта, че за гражданите няма да има поскъпване на услугата. Нанков обясни, че електронните винетки ще са на същите цени, но новото е уикенд винетката. „От няколко места вече, включително от колегите от НСОРБ и от БСП става въпрос за това част от приходите от бъдещата тол система да бъдат отчислявани за рехабилитация, поддържане и ремонт на общински пътища. Чудесна идея, но чисто нормативно имаме една много сериозна спирачка“, каза той и поясни, че има директива на европейската общност. По думите му тази директива регламентира за каква инфраструктура могат да бъдат разходвани приходите от тол системата. „Не, че това не ни дава възможност като разумни и добри управленци да предложим други компенсаторни механизми“, допълни министърът. Според него този въпрос стои на дневен ред.  \r\nВъв връзка със задълженията на АПИ към фирми, Нанков посочи, че това е още един аргумент за максимално бързо приемане на този закон и въвеждането на тол системата. \"Не знаех, че е работа на опозицията да следят баланса на търговски дружества\", допълни министърът.  \r\nСлед изказването на министър Николай Нанков в процедура по начина на водене, Георги Свиленски от БСП заяви, че председателстващият Народното събрание Емил Христов е дал думата на министър Нанков две минути преди края на заседанието и е разделил дебатът.  \r\nДеница КИТАНОВА", "date": "2018.07.25", "title": "Министър Николай Нанков: Промените в Закона за пътищата са важната стъпка от институционален и нормативен характер, за да имаме регламентацията на тол системата"}
{"url": "http://www.focus-news.net/news/2018/07/25/2549527/blagoevgrad-lyatna-filmomaniya-pod-zvezdite-2018-zapochva-ot-dnes-v-bansko-izdanieto-shte-bade-posveteno-na-doayena-v-alpinizma-petar-atanasov.html", "text": "„Лятна филмомания под звездите 2018“ започва от днес в Банско и ще продължи до 28 юли. Това каза за  Радио „Фокус“ – Пирин  Натали Петрова, един от организаторите на събитието, което се реализира със съдействието и помощта на Община Банско. По инициатива на общинското ръководство филмовият маратон ще бъде посветен на доайена в алпинизма Петър Атанасов и основател на „Банско филм фест“, който почина преди ден. Прожекциите започват в 21.00 часа на централния площад „Никола Вапцаров“. „При дъждовно време прожекциите ще се проведат в Голямата зала на читалище „Никола Вапцаров“, каза още Натали Петрова. Тя добави, че входът за всички филми е напълно свободен. „И тази година по традиция ще се пренесем под звездното небе на град Банско и Пирин планина със селекция от най-приключенските и екстремни филми през последната година. Всички гости ще могат да се докоснат до най-доброто от световното екстремно и планинарско кино в 12 филма от 9. Филмите в програмата на „Лятна филмомания под звездите 2018″ представят много уникални кадри, които ще имате възможността да видите в четири летни вечери“, добави Петрова. Тя прикани всички жители и гости на Община Банско да станат част от събитието, защото филмите, включени в него, си заслужава да бъдат видени. \r\nЛивия НИНОВА", "date": "2018.07.25", "title": "Благоевград: „Лятна филмомания под звездите 2018“ започва от днес в Банско, изданието ще бъде посветено на доайена в алпинизма Петър Атанасов"}
{"url": "http://www.focus-news.net/news/2018/07/25/2549525/odobrena-e-pozitsiyata-na-stranata-ni-po-delo-na-sada-na-es.html", "text": "Правителството одобри позицията на страната ни по дело С-248/18 „Уникредит Лизинг“ ЕАД на Съда на Европейския съюз и даде съгласие за встъпване в производство, съобщиха от  правителствената информационна служба.  Делото е във връзка с искане за отмяна на акт за прихващане и възстановяване на органа по приходите при Териториална дирекция „Големи данъкоплатци и осигурители” на НАП, потвърден с решение на директора на дирекция „Обжалване и данъчно-осигурителна практика“ при ЦУ на НАП, гр. София. В акта се отказва възстановяване на начисления с ревизионен акт ДДС. Делото е образувано по преюдициално запитване на Върховния административен съд във връзка с административно дело по случая.  \r\nСпоред аргументите в позицията отговорът на преюдициалното запитване следва да е, че разпоредбата на чл. 90, параграф 2 от Директивата 2006/112/ЕС в случай на начисляване на ДДС, с влязъл в сила ревизионен акт, при разваляне на договор за лизинг, поради частично неплащане на дължимите лизингови вноски, не допуска намаление на данъчната основа с размера на дължимите, но неплатени вноски за периода от спиране на плащането до момента на развалянето на договора, тъй като последното няма ретроактивно действие, но допуска, при обстоятелства различни от тези в главното производство, да се намали данъчната основа само, когато дължимото плащане е несъбираемо. По отношение тълкуването на разпоредбата на чл. 90, параграф 1 от Директивата за ДДС е предложено въпросът да бъде оставен без разглеждане, като недопустим. Но в случай, че Съдът допусне за разглеждане преюдициалния въпрос в условията на евентуалност, е предложено отговорът да бъде в смисъл, че използваното в разпоредбата понятие за разваляне обхваща случая, при който в рамките на договор за финансов лизинг без опция, лизингодателят вече не може да иска от лизингополучателя плащане на лизинговите вноски, тъй като е развалил договора за лизинг, поради неизпълнението му от страна на лизингополучателя. Когато, съгласно договора, обезщетението е в размер на всички неизплатени лизингови вноски, които ще станат изискуеми до края на срока на договора за лизинг, и няма данни предметът на лизинга да е върнат на лизингодателя, от компетенциите на националния съд е да прецени, с оглед доказателствата по делото, дали казусът на главното производство попада в тази хипотеза.   \r\nКонституирането на Република България, като страна в производството по това дело, ще позволи на страната ни успешно да се включи в процеса на правораздаване, осъществяван от Съда на Европейския съюз, с оглед на еднаквото и точно прилагане на общностното право.", "date": "2018.07.25", "title": "Одобрена е позицията на страната ни по дело на Съда на ЕС"}
{"url": "http://www.focus-news.net/news/2018/07/25/2549526/veliko-tarnovo-remontirat-parapeta-na-mosta-v-kv-cholakovtsi.html", "text": "Ремонт на парапета на моста във великотърновския квартал „Чолаковци“ започна днес. Част от оградата бе съборена след пътно-транспортно произшествие. Освен нови защитни съоръжения, ще бъде монтирана и еластична мантинела, която е ударопоглъщаща. Тя ще бъде поставена в района на кръстовището до моста. Дейностите ще приключат най-късно до утре (26 юли). Това съобщиха от пресцентъра на  Община Велико Търново . \r\nПредстои полагане на нова асфалтова настилка в участък от ул. „Козлодуй“ – от разклона при ул. „Мармарлийска“ до намиращите се в района на бившия битак жилищни блокове. При подготовката на трасето се оказа, че кабелите за електрозахранването и за уличното осветление са разположени на много малка дълбочина под земята. Вече започнаха дейностите по полагането им поне на метър под повърхността. Веднага след това ще бъде ремонтирана пътната основа на уличния участък и ще бъде положена новата настилка. Предстои изработването на технически проект за реконструкция и на останалата част от улица „Козлодуй“, описваща скалния венец. \r\nТази събота (28 юли) ще бъде ремонтирана и улица „Юрий Гагарин“. Община Велико Търново апелира за временно освобождаване на отсечката от паркирани автомобили, за да не бъдат възпрепятствани строителните работи. Текущи ремонти бяха извършени също на ул. „Мизия“, ул. „Бойчо Войвода“, работи се и в района на междублоковите пространства между улиците „Краков“ и „Ален мак“.", "date": "2018.07.25", "title": "Велико Търново: Ремонтират парапета на моста в кв. „Чолаковци“"}
{"url": "http://www.focus-news.net/news/2018/07/25/2549528/otkriti-sa-protseduri-za-predostavyane-na-kontsesiya-na-chetiri-morski-plazha.html", "text": "С решение на Министерския съвет се откриват процедурите за предоставяне на концесия на четири морски плажа - „Златни пясъци“ в община Варна, „Китен – Атлиман“ в община Приморско, „Созопол – централен“ в община Созопол и „Приморско-север“ в община Приморско.  Това съобщиха от  правителствената информационна служба.  Целта е плажовете да бъдат обезопасени и да се предоставят услуги от обществен интерес за 20-годишния срок на концесиите.  \r\nРазмерът на минималното годишно концесионно заплащане е определен съгласно приетата от Министерски съвет Методика за определяне минималния размер на концесионното плащане за морски плажове. За плаж „Златни пясъци“ възлиза на 1 712 599 лева, за плаж „Китен – Атлиман“ - 96 175 лева, за плаж „Созопол – централен“ - 120 593 лева, а за плаж „Приморско-север“ – 23 278 лева.  \r\nКонцесионерите на морските плажове ще бъдат определени в резултат на конкурс, организиран от министъра на туризма и проведен от комисия, назначена от министър-председателя. Целта е плажовете да се обезпечат със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж, и услуги от обществен интерес. \r\nКритериите за формиране на комплексната оценка са съобразни с Решение № 604 от 22 юли 2016 г. на Министерския съвет за утвърждаване на минимални критерии за комплексна оценка на офертите при провеждане на конкурс за определяне на концесионер на морски плаж в отговор на обществените нагласи и очаквания за балансиран държавнически подход при определяне на очакваното от държавата минимално годишно концесионно плащане, икономически съотносимост с общодостъпни цени на услуги на предлагани плажни принадлежности – чадъри и шезлонги.", "date": "2018.07.25", "title": "Открити са процедури за предоставяне на концесия на четири морски плажа"}
{"url": "http://www.focus-news.net/news/2018/07/25/2549529/uvelichava-se-personalat-na-izpalnitelna-agentsiya-borba-s-gradushkite.html", "text": "Министерският съвет прие промени в Устройствения правилник на Изпълнителна агенция „Борба с градушките“ в частта, определяща числеността на персонала, съобщиха от  правителствената информационна служба.  Необходимостта от промените произтича от предстоящото разширяване на обхвата на защитата от градушки.  \r\nСъгласно стратегията за развитие на градозащитата в страната ни се предвижда защитата да достигне 90% от земеделските земи. Разширяването ще бъде извършено чрез използване на два способа - защита с противоградови ракети и самолетен способ. За осъществяване на първия етап от разширяването се предвижда въвеждане в действие на два нови командни пункта и прилежащите им 62 нови ракетни площадки. На всяка от тях, както и в двата командни пункта, където се извършва събирането и обработването на радарната информация, както и подаването на команди за стрелба с противоградови ракети, следва да бъдат назначени нови служители. \r\nПозитивите от това изменение се изразяват, както в защитата от градушки на нови 3 350 000 декара земеделски земи, така и в създаването на нови работни места. Увеличението на числеността на персонала ще бъде извършено в рамките на Министерство на земеделието, храните и горите, при условията на компенсирани промени на второстепенните разпоредители с бюджет към министъра на земеделието, храните и горите, а именно регионалните Дирекции по горите към Изпълнителна агенция по горите.", "date": "2018.07.25", "title": "Увеличава се персоналът на Изпълнителна агенция „Борба с градушките“"}
{"url": "http://www.focus-news.net/news/2018/07/25/2549523/prof-boyan-durankev-ikonomist-zadalzhitelno-tryabva-da-se-mine-prez-semeynoto-podohodno-oblagane-ako-se-misli-za-nasarchavane-na-demografskoto-razvitie-v-balgariya.html", "text": "Задължително трябва да се мине през семейното подоходно облагане, ако се мисли за насърчаване на демографското развитие в България. Това каза икономистът проф. Боян Дуранкев в интервю за  Агенция „Фокус“  за проекта „Визия за България“ на БСП. По думите му това се намира в новата проектоплатформа „Визия за България“. „Това го казвам като човек, който не е член на тази партия, а като икономист. Нещо, което беше посъветвано да се направи от Джоузеф Стиглиц и то години по-рано, а не в този момент“, поясни икономистът. Според него държавата трябва да се върне в икономиката като диригент. „Ако наблюдаваме тенденциите в другите страни, завръщането на държавата ще бъде добре дошло и в България. Разбира се не гигантски размери - не повече от 50 %, но завръщането й в икономиката би могло да се тълкува като положително. То може да се тълкува така, когато начело на държавата стоят хора, които са с чисти сърца и чисти ръце, когато идват и с такива, когато си отиват“, каза проф. Дуранкев. Той посочи, че очаква и завръщане и на държавния капитал вътре в България. „Натрупване, което да остава за всички български граждани, а не ползите да бъдат само за един“, каза още проф. Дуранкев. \r\nДеница КИТАНОВА Пълния текст на интервюто четете в „Мнение”", "date": "2018.07.25", "title": "Проф. Боян Дуранкев, икономист: Задължително трябва да се мине през семейното подоходно облагане, ако се мисли за насърчаване на демографското развитие в България"}
{"url": "http://www.focus-news.net/news/2018/07/25/2549524/parlamentarnata-ikonomicheska-komisiya-podkrepi-prezidentskoto-veto-varhu-poslednite-promeni-v-zakona-za-privatizatsiyata-predstoi-glasuvaneto-mu-zala.html", "text": "Комисията по икономическа политика и туризъм отхвърли параграфи 3 и 4 от Преходните и заключителни разпоредби на Закона за приватизацията и следприватизационния контрол, предаде репортер на  Агенция „Фокус“ . Отхвърлянето на параграфите беше прието единодушно с 18 гласа „за“. Комисията ги гласува повторно след като държавният глава Румен Радев ги върна в парламента за ново обсъждане на 24 юли. Така комисията подкрепи президентското вето. Предстои то да бъде гласувано и в пленарна зала.  \r\nНа 18 юли в параграф 3 депутатите приеха специфични задължения, пряко свързани с осъществявания от приватизираното дружество предмет на дейност, да не могат да бъдат вменени на купувача за повече от 5 години. Изключения са задълженията за запазване на седалището, предмета на дейност, за инвестиции и трудова заетост. А в параграф 4- новата уредба да се прилага и за сключени приватизационни договори, по които към датата на влизане в сила на този закон няма непогасени плащания за неустойки за неизпълнени през първите 5 години следприватизационни задължения. \r\nСпоред президента обаче така приетите текстове ще доведат до преразглеждане на вече сключени приватизационни договори в ущърб на държавата и обществото. В мотивите си Румен Радев обяви, че с параграф 3 се ограничава срокът на специфични задължения на купувачите по приватизационни договори в рамките на 5 години. Той заяви, че конкретният времеви обхват на задълженията по всеки приватизационен договор трябва да се определя според обекта на приватизацията и осъществяваната дейност, а не да се подчинява на формални законови ограничения, които създават преимущество на купувачите за сметка на обществения интерес. Държавният глава апелира, че през параграф 4 разсрочването на поетите задължения, ще важи и за вече сключени приватизационни договори, както и за купувачи, които не са изпълнили своите задължения, но са платили неустойките за тях.  „Нещо повече, плащането на тези неустойки се изисква само за първите 5 години от договора. Така ще се облагодетелстват и неизправни купувачи, които имат непогасени плащания за неустойки за период след тези 5 години“, обяви Румен Радев в мотивите си.  „Фокус“ припомня:  На 24 юли президентът Румен Радев върна за ново обсъждане последните промени в Закона за приватизация и следприватизационен контрол заради разпоредби, които не само не защитават обществения интерес, но и съществено го увреждат. Според БСП президентското вето е основателно, защото промените са тежко лобистки и обслужват интересите на определени олигарси в България. На извънреден брифинг от ГЕРБ заявиха, че ще подкрепят ветото на президента Радев. Промените създадоха напрежение в „Обединени патриоти“, защото от НФСБ обявиха част от приетите текстове за лобистки.  \r\nБиляна ИВАНОВА", "date": "2018.07.25", "title": "Парламентарната икономическа комисия подкрепи президентското вето върху последните промени в Закона за приватизацията, предстои гласуването му зала"}
{"url": "http://www.focus-news.net/news/2018/07/25/2549530/aktsenti-v-predavaneto-belovo-gradat-na-trite-planini.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик и Община Белово  ще научите повече за спечелен проект, който ще осигури заетост на 25 лица. Те ще се грижат за поддържането в добър вид на културните и историческите паметници на територията на общината. Повече за този проект и за възможностите, които ще получат трайно безработни лица ще научите от Анета Кечева, директор на Дирекция „Специализирана администрация“ в Община Белово. През лятото, когато децата са във ваканция, а част от родителите им ползват отпуск, те могат да използват част от свободното си време за четене на книги. Колко са книгите в библиотеката в НЧ „Тодор Каблешков“ в село Голямо Белово и как се поддържа богатият библиотечен фонд ще чуете от Ана Кехайова, председател на читалището. Във втората част на предаването продължаваме дарителската тема с разговор  със Севдалина Попова, старши експерт „Музейно дело“ в Община Белово за едно от получените дарения за музейната сбирка. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Албена Жилекова.", "date": "2018.07.25", "title": "Акценти в предаването „Белово – градът на трите планини”"}
{"url": "http://www.focus-news.net/news/2018/07/25/2549531/blagoevgrad-priklyuchva-palatkoviyat-lager-za-detsa-koyto-se-provezhda-na-teritoriyata-na-ucheben-poligon-simitli.html", "text": "Приключва палатковият лагер за деца, който се провежда на територията на учебен полигон „Симитли“. Това каза за предаването „Симитли – минало, настояще и бъдеще“ на  Радио „Фокус“ – Пирин  Радмила Иванова, специалист в Български червен кръст – Кюстендил. Тя обясни, че лагерът се организира за втора поредна година в Симитли. „Организираме този лагер отново, защото видяхме, че инициативата е успешна. Положителният ефект върху децата, които участват в лагера, е голям и затова си заслужава да работим в тази посока“, каза още Иванова. Тя отбеляза, че  средствата за инициативата са събрани чрез фондонабирателни кампании, както и предходната година, чрез продажба на ръчно изработени неща. „Те са дело на младите и по-възрастни доброволци на Червен кръст – Кюстендил. Става дума за артикули като гривни, лъжици, магнити и други сувенири, чрез чиято продажба събираме средства, благодарение на които имаме възможност да поканим определен брой деца, които присъстват напълно безплатно“, добави Иванова. По думите ѝ хубавото е, че всяка година децата сами си избират име на лагера, като тази година те се спрели на „Пътека към приятелството“. „Децата бяха разделени на групи и всяка от тях предложи различни имена. „Пътека към приятелството“ обаче ни се стори най-доброто и затова се спряхме на него. Всъщност идеята за това име идва от една пътека, по която минаваме всеки ден, отивайки към града или към спортните бази, които използваме. На тази пътека всички деца са заедно, а това предразполага те да станат приятели“, подчерта Иванова. \r\nЛивия НИНОВА", "date": "2018.07.25", "title": "Благоевград: Приключва палатковият лагер за деца, който се провежда на територията на учебен полигон „Симитли“"}
{"url": "http://www.focus-news.net/news/2018/07/25/2549532/otchuzhdavat-se-imoti-za-izgrazhdaneto-na-avtomagistrala-hemus-v-uchastaka-ot-paten-vazel-buhovtsi-do-paten-vazel-belokopitovo.html", "text": "С решение на Министерския съвет се отчуждават имоти и части от имоти – частна собственост за изграждане на автомагистрала „Хемус“, в два участъка с обща дължина 14,18 км според одобрения подробен устройствен план и парцеларен план за трасето от пътен възел „Буховци“ до началото на пътен възел „Белокопитово“. Това съобщиха от  правителствената информационна служба.  Имотите се намират в землищата на селата Макариополско и Буховци в Община Търговище и на селата Черенча и Градище в Община Шумен. Средствата за обезщетяване на собствениците са за сметка на Агенция „Пътна инфраструктура“. Решението може да се обжалва пред Върховния административен съд в 14-дневен срок от съобщаването му на заинтересуваните лица по реда на Административнопроцесуалния кодекс.  \r\nС друго правителствено решение Община Лозница получава безвъзмездно собствеността върху намиращ се в града имот - частна държавна собственост с площ от 3 949 кв. м, в който се помещава триетажната административна сграда на общинската администрация. След промяната в собствеността, общината ще има възможността да извърши наложителен основен ремонт и реконструкция на сградата.  \r\nДържавна агенция „Архиви“ получава правото на управление върху част от имот - публична държавна собственост с площ 234,05 кв. м на ул. „Панорама“ №2 в град Хасково, който досега е стопанисван от Държавната агенция за метрологичен и технически надзор.  \r\nПоради отпаднала необходимост за Държавна агенция „Архиви“, управляван от нея имот преминава в управление на областния управител на област Хасково. Той представлява терен с площ 1634,08 кв. м и два самостоятелни обекта на трети и четвърти етаж също на ул. „Панорама“ № 2 в Хасково. \r\nПравителството обяви управляван от Националната компания „Железопътна инфраструктура“ имот - публична държавна собственост, за частна държавна собственост. Имотът се намира в град гр. София и представлява терен с площ 1 861 кв. м и четириетажна сграда в него със застроена площ 588 кв. м. Промяната на собствеността ще даде възможност за извършване на разпоредителни дейности с имота, което ще помогне за по-ефективното му използване и реализиране на допълнителни приходи за компанията. \r\nСъщо с цел по-ефективно използване имот, намиращ се в село Маджаре, община Самоков, е обявен за частна държавна собственост. Имотът представлява терен с площ 912 кв. м, заедно с построената в него двуетажна сграда и е предоставен за управление на „Югозападно държавно предприятие“ Благоевград към Министерството на земеделието, храните и горите.  \r\nС друго свое решение правителството възлага на председателя на Държавната комисия по сигурността на информацията (ДКСИ) да предприеме действия за осигуряване на имот, включително чрез покупко-продажба или наем, за обезпечаване на дейността и функциите на комисията. Решението се взима след постъпило мотивирано искане от страна на Висшия съдебен съвет (ВСС) за предоставяне безвъзмездно за управление на имот - държавна собственост, намиращ се в гр. София, ул. „Черковна“ № 90, на ВСС, с оглед разрешаване в дългосрочен план на проблема, свързан с недостига на помещения за нормалното функциониране на специализираните органи на съдебната власт. Към настоящия момент имотът е с предоставени права за управление на ВСС и ДКСИ. Същевременно, за нормалното функциониране на ДКСИ е необходимо да бъде предоставен друг имот, който да отговаря на нейните нужди и специфичните изисквания, предвидени в законодателството относно нейната дейност, поради което с протоколното решение на Министерския съвет се възлага на председателя на комисията да предприеме действия в тази насока, включително чрез покупко-продажба или наем.", "date": "2018.07.25", "title": "Отчуждават се имоти за изграждането на автомагистрала „Хемус“ в участъка от пътен възел „Буховци“ до пътен възел „Белокопитово“"}
{"url": "http://www.focus-news.net/news/2018/07/25/2549534/sport-serina-uilyams-poluchi-uayld-kard-za-rodzhars-kap-v-monreal.html", "text": "Серина Уилямс получи уайлд кард за турнира \"Роджърс къп\" в Монреал през следващия месец, обявиха организаторите. Трикратната победителка преди десетина дни загуби финала на \"Уимбълдън\" срещу Анжелик Кербер.   \r\n\"Обявихме списъка с участниците през миналата седмица, но ни липсваше Серина, за да бъдем напълно щастливи и да направим турнира на нашите мечти. Тя впечатли всички с бързото си завръщане на най-високо ниво. Винаги е била боец и доказа това отново\", каза директорът на канадския турнир Юджийн Лапиер.   \r\nУилямс направи своето завръщане в Индиън Уелс през март, където отпадна в третия кръг. В момента тя е 27-а в света.", "date": "2018.07.25", "title": "Спорт: Серина Уилямс получи уайлд кард за \"Роджърс къп\" в Монреал"}
{"url": "http://www.focus-news.net/news/2018/07/25/2549533/spetsializiranata-prokuratura-predade-na-sad-bivsh-predsedatel-na-rayonen-sad-obvinen-za-rakovoditel-na-prestapna-grupa-za-danachni-izmami-za-blizo-650-000-lv.html", "text": "Специализираната прокуратура внесе в Специализирания наказателен съд обвинителен акт срещу трима участници в организирана престъпна група за данъчни престъпления, ръководена от адвокат, бивш председател на Районен съд. Това съобщиха от пресцентъра на  Апелативна специализирана прокуратура . \r\nДоказателствата по досъдебното производство сочат, че групата е създадена през октомври 2010 г. и е действала на територията на цялата страна, най-вече в Сандански, Благоевград и София. Престъпната й дейност е прекратена на 20 юли 2016 г., когато участниците са задържани при специализирана полицейска операция под ръководството на Специализирана прокуратура. \r\nПреди групата да бъде сформирана, бъдещият й ръководител и един от участниците били съсобственици и управлявали фирма с предмет „търговия с разнообразни стоки“. На практика обаче, основната дейност на дружеството била придобиване и отдаване под наем на недвижими имоти в Сандански и София. След като то придобило голям брой недвижимости и оборотите му рязко скочили, двамата съдружници решили да организират избягване на плащането на дължим ДДС чрез фиктивни сделки с т.нар. кухи фирми на „липсващи търговци“. \r\nПо инициатива на ръководителя на групата за кратко били регистрирани над 10 такива фирми, чиито „собственици“ и „управители“ най-често ставали лица от ромски произход срещу дребни възнаграждения. Ръководителят лично поставял задачите на участниците в групата, решавал какво дружество и кога да се регистрира, кой да е негов пълномощник, кога да се включи в схемата за минимизиране на данъчните задължения, до кога да се използва и с кое друго контролирано дружество да се замени след компрометирането му. \r\nСтрого определени били функциите и на участниците. Единият получавал задачите от ръководителя, указвал на счетоводителите на контролираните дружества кога какви фактури и за какви услуги да издадат, за кои лица да изготвят трудови договори от името на фирмите „бушони“ (за да заблудят контролните органи, че фирмите имат кадрова обезпеченост). \r\nДругият придружавал лицата с нисък социален статус до нотариус за заверка на документи за учредяване или придобиване на едно или друго контролирано дружество, предавал им за подпис документи, с които да се симулира търговска дейност, придружавал ги до банкови офиси за откриване на сметки и за финансови операции, за което им давал на дребни суми от 40-50 лв., предвидени и осигурени от ръководителя. \r\nНанесените от данъчните измами щети за държавния бюджет са в особено големи размери, изчисляват се на 646 840,52 лева. \r\nПредстои Специализираният наказателен съд да насрочи разпоредително заседание по делото.", "date": "2018.07.25", "title": "Специализираната прокуратура предаде на съд бивш председател на Районен съд, обвинен за ръководител на престъпна група за данъчни измами за близо 650 000 лв."}
{"url": "http://www.focus-news.net/news/2018/07/25/2549535/vatreshna-komisiya-prie-na-vtoro-chetene-promenite-sreshtu-futbolnoto-huliganstvo.html", "text": "Вътрешна комисия прие на второ четене промените срещу футболното хулиганство, предаде репортер на  Агенция „Фокус“.  Законопроектът е внесен съвместно от ПГ на ГЕРБ, \"Обединени патриоти\" и \"Воля\". Със законопроекта се въвежда режим на достъп на посетителите на спортно мероприятие. Законопроектът разширява и правомощията на ръководителя на сигурността и безопасността на спортното мероприятие по отношение на недопускане на лица с наложени принудителни административни мерки и на малолетни и непълнолетни. Промените са изготвени във връзка с необходимостта от адекватни мерки за противодействие срещу противообществените прояви. По време на заседанието на комисията бе направено редакцинно предложение, свързано с дефиницията на понятието „спортно хулиганство“. Заместник-председателят на Комисията и депутат от ДПС Ахмед Ахмедов предложи освен отправянето на ругатни неприлични изрази и жестове на стадионите,  които са особено вулгарни, в дефиницията да се включат и жестове, изразяващи омраза на расова,  религиозна и етническа основа. Предложението бе подкрепено от комисията с 14 гласа „за“ и 1 „въздържал се“.  След приемането на законопроекта, председателят на Комисията Цветан Цветанов заяви: „Радвам се, че действително имахме възможност да работим в една добра работна атмосфера, да бъдат взети предвид предложенията, които бяха направени и от колегите. Убеден съм, че с този законопроект изпълняваме ангажиментите си“, каза още Цветан Цветанов.  \r\nДеница КИТАНОВА", "date": "2018.07.25", "title": "Вътрешна комисия прие на второ четене промените срещу футболното хулиганство"}
{"url": "http://www.focus-news.net/news/2018/07/25/2549540/razreshava-se-prebivavaneto-na-sayuznicheski-i-chuzhdi-vaorazheni-sili-vav-vrazka-sas-savmestna-balgaro-amerikanska-podgotovka.html", "text": "Министерският съвет на Република България прие решение, с което разреши преминаването през и пребиваването на територията на Република България с невоенен характер на съюзнически и чужди въоръжени сили във връзка с провеждането на Съвместната българо-американска подготовка „BLACK SEA ROTATIONAL FORCES - 18.1“ - PLATINUM LION 18. Това съобщиха от  правителствената информационна служба.  Тя ще се проведе в периода от 30 юли до 10 август в района на учебен полигон „Ново село“. \r\nСъвместната подготовка „BLACK SEA ROTATIONAL FORCE 18.1“ - PLATINUM LION 18, се провежда на българска територия в изпълнение на Споразумението между правителството на Република България и правителството на Съединените американски щати за сътрудничество в областта на отбраната, и на Плана за съвместна българо-американска подготовка и учения в страната и чужбина през 2018 година с участието на сили и средства от държави-членки и партньори на НАТО от Черноморския регион. \r\nУчастие ще вземат военнослужещи и военни формирования с щатно въоръжение, снаряжение и бойна техника от въоръжените сили на: Република България, САЩ в Европа, Румъния, Република Молдова, Република Албания, Република Сърбия, Грузия и Черна Гора с екипировка, щатно въоръжение и необходимото оборудване. \r\nЗа първи път в историята на учението процесът по подготовка, планиране и провеждане е изцяло отговорност на Сухопътните войски на Република България.", "date": "2018.07.25", "title": "Разрешава се пребиваването на съюзнически и чужди въоръжени сили във връзка със съвместна българо-американска подготовка"}
{"url": "http://www.focus-news.net/news/2018/07/25/2549537/damtn-kam-tozi-moment-sastoyanieto-na-yazovirite-v-stranata-e-normalno.html", "text": "Към момента състоянието на язовирите на територията на цялата страна е нормално. Това каза председателят на Държавната агенция за метрологичен и технически надзор (ДАМТН) Петър Горновски по време на съвместна работна среща с областния управител на област Стара Загора Гергана Микова и кметове, и представители на общини от региона, съобщиха от пресцентъра на  ДАМТН . Във връзка с проливните дъждове в страната през последните дни е задействан кризисният щаб на държавната агенция, въведени са 24-часови дежурства, а ръководството провежда среща по места с цел недопускане на инцидент на водоемите в страната. \r\n„Напомняме на всички собственици на водоеми, независимо дали са общински или частни, да продължават да изпълняват нашите предписания, както и да следят нивата на стопанисваните от тях язовири“, подчерта Петър Горновски. От думите му стана ясно, че инспектори на ДАМТН продължават да следят проблемните водоеми, а кризисният щаб на агенцията ще продължи работа до нормализирането на метеорологичната обстановка. \r\nКметовете от област Стара Загора бяха запознати и с възможността да внесат в Министерството на икономиката мотивирано предложение за промяна на собствеността на язовирите при наличие на взето решение от съответния общински съвет за прехвърляне собствеността безвъзмездно на държавата. Тази възможност може да бъде реализирана в тримесечен срок, а държавата ще е ангажира с техния ремонт. Ръководството на ДАМТН подчерта, че след приетите промени в Закона за водите, контролът от страна на агенцията ще бъде още по-засилен.  \r\nПо време на дискусията беше обсъдено и предстоящата категоризация на язовирите по степен на потенциална опасност, която ще се извършва от комисиите, назначени със заповед на областните управители. С въвеждането й ще се даде възможност за определяне на различна периодичност на проверките от страна на контролните орган. По този начин ще се оптимизира контрола на язовирите и ще се детайлизират изискванията за експлоатацията им. \r\nВ днешната дискусия участие взеха и главният секретар на агенцията Николай Николов, началникът на регионалния отдел „Южна централна България“ ген. Йордан Кюмюрджиев и заместник-областният управител Димитър Драчев. Срещите на ръководството на ДАМТН с областни управители, кметове и представители на общини продължават в цялата страна, като вчера бяха проведени заседания и в областите Хасково и Кърджали.", "date": "2018.07.25", "title": "ДАМТН: Към този момент състоянието на язовирите в страната е нормално"}
{"url": "http://www.focus-news.net/news/2018/07/25/2549542/noviyat-generalen-konsul-na-rusiya-vav-varna-e-na-opoznavatelna-vizita-v-dobrich.html", "text": "Кметът на Добрич Йордан Йорданов се срещна днес с новия генерален консул на Русия във Варна Владимир Климанов. Това съобщиха от пресцентъра на  Община град Добрич . Дипломатът е на първото си официално посещение в Добрич от встъпването си в длъжност през месец юли. Кметът Йордан Йорданов запозна госта с развитието на Добрич и изрази увереност, че традиционно добрите отношения между Генералното консулство и Община Добрич ще продължат със същата сила и в бъдеще. Ще се търсят нови сфери на сътрудничество, свързани с представяне на възможностите за инвестиции в добруджанския град и участие на руски фирми в икономически форуми и изложения. Кметът и генералният консул обсъдиха посещението на Междуведомствена делегация през есента на тази година в Русия, по – тясно сътрудничество между двете страни, както и между руските и български общини. И от двете страни има ясно заявена воля за сътрудничество с консулството. На дневен ред се постави и въпроса за побратимените градове между двете държави и осъществяване на реален диалог на бизнеса.  \r\nРуският дипломат Владимир Климанов е роден през 1964 г.  През 1992 г. завършва Московския държавен институт за международни отношения. Говори български и английски. Той има дипломатическия ранг на извънреден и пълномощен посланик от 2-ри клас, получен на 2 септември 2013 г. В системата на МВнР е от 1992 г. насам. Има голям опит в централното управление на руското външно министерство и в чужбина. През 2008 - 2010 работи в Министерството на външните работи на Русия. През 2010 - 2014 е генералният консул на Русия в Русе. От ноември 2014 г. е началник на отдел в Министерството на външните работи на Русия.", "date": "2018.07.25", "title": "Новият генерален консул на Русия във Варна е на опознавателна визита в Добрич"}
{"url": "http://www.focus-news.net/news/2018/07/25/2549541/blagoevgrad-6-godishnoto-momche-raneno-pri-katastrofa-v-sandanski-e-bilo-operirano.html", "text": "6-годишното момче, ранено при катастрофа в Сандански, е било оперирано. Това съобщиха за  Радио „Фокус“ – Пирин  от болницата в Сандански. Състоянието на детето остава тежко. \r\nЛивия НИНОВА", "date": "2018.07.25", "title": "Благоевград: 6-годишното момче, ранено при катастрофа в Сандански, е било оперирано"}
{"url": "http://www.focus-news.net/news/2018/07/25/2549511/gratskiyat-episkop-amvrosiy-pozharite-i-smartta-sa-bozhie-nakazanie-zaradi-premiera-ateist-aleksis-tsipras.html", "text": "Митрополитът на Калаврита и Айгалея (в пелопонеската област Ахея, главен град Патра – бел. ред.) Амвросий заяви, че унищожителните пожари и трагичната загуба на животи се е случила заради Божия гняв, предизвикан от това, че настоящият премиер на Гърция Алексис Ципрас е атеист, пише  електронното издание на вестник Protothema . \r\nИзявлението на епископа предизвика критики от други църковни дейци, включително Архиепископа на Атина и цяла Гърция Йероним, който заяви в отговор: „Господ е любов. Господ не отмъщава, а призовава всички да се обичат едни други“. \r\nЙероним смъмри Амвросий, като посочи, че дори възгледите му да не отразяват тези на официалната църква, личните му мнения трябва да са в някакви рамки. \r\nОсвен това, предстоятелят на Гръцката православна църква заяви, че се моли за душите на загиналите и за оздравяването на пострадалите. \r\nПревод и редакция:", "date": "2018.07.25", "title": "Гръцкият епископ Амвросий: Пожарите и смъртта са Божие наказание заради премиера-атеист Алексис Ципрас"}
{"url": "http://www.focus-news.net/news/2018/07/25/2549543/smolyan-dazhd-vali-v-grada-patnite-nastilki-sa-mokri.html", "text": "Дъжд вали в Смолян, пътните настилки са мокри и хлъзгави на места, предаде репортер на  Радио „Фокус“ – Смолян . Автомобилният трафик в следобедните часове е по-интензивен по централните улици в града, както и по входно-изходните артерии. \r\nНели ГЕРГЬОВСКА", "date": "2018.07.25", "title": "Смолян: Дъжд вали в града, пътните настилки са мокри"}
{"url": "http://www.focus-news.net/news/2018/07/25/2549544/odobren-e-proekt-za-izmenenie-i-dopalnenie-na-zakona-za-obshtestvenite-porachki.html", "text": "Правителството одобри проект на Закон за изменение и допълнение на Закона за обществените поръчки, съобщиха от  правителствената информационна служба. \r\nСъществена част от промените е свързана с поетапно преминаване към изцяло електронно възлагане на обществените поръчки в страната и разработваната за целта централизирана електронна платформа. Предвид констатираната разнородна практика по прилагане на закона е предложено прецизиране на нормативната уредба, вкл. чрез подобряване на функциите и сътрудничеството между отговорните органи в тази област.  \r\nЦентрализираната електронна платформа обхваща целия процес на възлагане, като са предвидени разпоредби, които отчитат етапността на нейното въвеждане в експлоатация. Платформата ще е задължителна за използване от всички възложители. Допусната е възможност само централните органи за покупки да използват свои платформи, които трябва да отговарят на регламентираните към тях принципни изисквания за свързаност с националната платформа.  \r\nВъв връзка с въвеждането на задължителна електронна комуникация се предлага промяна в реда за подписване, публикуване и връчване на електронни документи в хода на възлагане и изпълнение на поръчките, съответно в правилата за съхраняване на информацията. Подробните правила за провеждане на процедурите за обществени поръчки чрез използване на платформата ще бъдат уредени в правилника за прилагане на закона.  \r\nЧаст от процеса на електронизация на обществените поръчки е и електронното разплащане. В тази връзка и в съответствие с изискванията на Директива 2014/55/ЕС на Европейския парламент и на Съвета относно електронното фактуриране при обществените поръчки е регламентирано задължение на възложителите за приемане и обработване на електронни фактури във връзка с изпълнението на договорите.  \r\nПо-съществените промени, с които се цели развитие на нормативната уредба в областта на обществените поръчки, са в следните насоки: \r\nПредлага се повишаване на стойностните прагове в съответствие с новите регламенти на ЕК от декември 2017 г. – средно с около 5 на сто за доставки и стандартни услуги. Предвиденото по-значително увеличение на праговете за строителство и за социални и други специфични услуги цели доближаване до съответните европейски стойности.  \r\nС оглед осигуряване на по-голяма прозрачност в процеса на възлагане и изпълнение на поръчките се предлага задължение за възложителите да публикуват на профила на купувача договорите за подизпълнение, а в Регистъра на обществените поръчки – информация за всички допълнителни споразумения към договорите.  \r\nПредложено е прецизиране на кръга на лицата, които са задължени да декларират т.нар. лични обстоятелства при участие в поръчки. Той се свежда до законните и упълномощени представители на стопанския субект и до членовете на неговите на управителни и надзорни органи. Когато в тези органи членуват юридически лица, обстоятелствата се декларират само от физическите лица, които ги представляват по право и по пълномощие. Променени са съответните разпоредби, които уреждат допустимостта на замяна или включване на подизпълнител при изпълнение на договор за обществена поръчка. Предвидена е и санкция за неправомерна замяна на изпълнител или подизпълнител, като се цели постигане на дисциплиниращ ефект спрямо страните по договора.  \r\nВ законопроекта са предложени промени във функциите на специализирания орган, отговорен за методологията и предварителния контрол върху обществените поръчки – Агенцията по обществени поръчки. Те са свързани главно с осъществявания предварителен контрол и имат за цел да оптимизират вида и обхвата му, както и да прецизират съответните разпоредби, които регламентират неговото осъществяване. \r\nПредлагат се промени, които целят по-ефективно сътрудничеството между АОП и контролните органи в областта на обществените поръчки. В тази връзка е променена основната задача на действащия Методически съвет, преименуван на Експертен съвет за сътрудничество. Съветът приема насоки по въпроси, свързани с прилагане на разпоредби от закона, които ще имат характер на експертно становище. Целта е да се подпомогне еднаквото разбиране и прилагане на законодателството в областта на обществените поръчки. Независимо че отпада задължителният характер на насоките, контролните органи би следвало да ги съобразяват в своята практика. Предложени са промени в административнонаказателните разпоредби, които включват нови санкции за необхванати към момента нарушения, както и наказание за нарушения, извършени повторно. \r\nОчакваните ефекти от приемането на закона са подобряване на системата на обществените поръчки в страната и оптимизиране работата на държавните институции, което ще доведе до положително въздействие върху процеса на възлагане.", "date": "2018.07.25", "title": "Одобрен е проект за изменение и допълнение на Закона за обществените поръчки"}
{"url": "http://www.focus-news.net/news/2018/07/25/2549538/georgi-svilenski-bsp-zashto-izlagahte-narodnite-predstaviteli-sled-kato-ms-otpuska-180-mln-lv-za-tol-sistema-predi-da-e-priet-zakonati.html", "text": "„Министър Нанков заяви, че с приемането на промените в Закона за пътищата се дава или не старт на изграждането на ТОЛ система. В същото време, без въобще да е разглеждан и гласуван в пленарна зала проектозаконът, правителството, на днешно заседание, е одобрило 180 млн. лв. допълнителен разход на МРРБ за изграждане на ТОЛ системата“. Това заяви в пленарна зала зам.-председателят на ПГ на БСП за България Георги Свиленски, съобщиха от пресцентъра на  БСП . „Защо излъгахте народните представители, че с този закон се дава старт на ТОЛ системата, при положение, че Вие и подопечното Ви министерство работите от години по този проблем?“, попита той министър Нанков. \r\nСвиленски попита и защо след като по задание заплащането на ТОЛ системата трябва да бъде за сметка на изпълнителя, правителството гласува допълнителни средства и за какво ще бъдат изразходвани те.", "date": "2018.07.25", "title": "Георги Свиленски, БСП: Защо излъгахте народните представители, след като МС отпуска 180 млн. лв. за ТОЛ система, преди да е приет законът?"}
{"url": "http://www.focus-news.net/news/2018/07/25/2549546/osiguryavat-se-nad-2-mln-lv-za-fizichesko-vazpitanie-i-sport-v-detski-gradini-i-uchilishta.html", "text": "Правителството одобри отпускането на 2 453 572 лв. за учебно-тренировъчна и спортно-състезателна дейност в общинските и държавните детски градини и училища, както и за материално-техническото им обезпечаване. Това съобщиха от  правителствената информационна служба. \r\nСредствата се осигуряват ежегодно със Закона за държавния бюджет и се разходват на базата на представени разчети за броя на децата и учениците. \r\nУчилищата и детските градини кандидатстват за тях с разработени проекти за подпомагане на физическото възпитание и спорта на децата и учениците в дневна форма на обучение.", "date": "2018.07.25", "title": "Осигуряват се над 2 млн. лв. за физическо възпитание и спорт в детски градини и училища"}
{"url": "http://www.focus-news.net/news/2018/07/25/2549536/ministar-nikolay-nankov-tragichno-e-polozhenieto-v-tetevenskite-sela-glogovo-i-gradezhnitsa-shtetite-shte-badat-vazstanoveni-ot-byudzheta.html", "text": "В селата Глогово и Градежница положението е трагично. Трябва да осигурим достъп до 3 от махалите в село Глогово, които са откъснати. Това каза пред журналисти в парламента министърът на регионалното развитие и благоустройство Николай Нанков за обстановката в община Тетевен и обявеното бедствено положение заради обилните дъждове, предаде репортер на  Агенция „Фокус“ . „Отивам в Тетевен, ситуацията е тежка. Бедственото положение продължава“, заяви той. „Максимално бързо трябва да се осигури инфраструктура. Публичната инфраструктура още е залята“, обясни министърът. В отговор на въпрос на каква стойност са щетите Николай Нанков коментира: „Нека първо да предотвратим причината и последствията и тогава ще остойностяваме щетите. Ще бъдат остойностени в рамките на няколко дни“. „Щетите ще бъдат възстановени от бюджета“, уточни той. „Целта ни е инфраструктурата да се възстанови максимално бързо. Голяма част от засегнатата инфраструктура е общинска, но държавата няма да остави общината в положение на „свободно падане“. Ще помогнем, ще осигурим ресурс“, заяви регионалният министър. „Имаме проблеми и по поречието на река Черни вит, която подкопава пътя, който ремонтирахме основно през 2011 година“, коментира Нанков. „В случая причина за кризисната ситуация са дъждовете“, каза още той. \r\nБиляна ИВАНОВА", "date": "2018.07.25", "title": "Министър Николай Нанков: Трагично е положението в тетевенските села Глогово и Градежница, щетите ще бъдат възстановени от бюджета"}
{"url": "http://www.focus-news.net/news/2018/07/25/2549547/kyustendil-dvata-futbolni-kluba-v-grada-sa-poiskali-finansova-pomosht-ot-obshtinata-za-noviya-sezon.html", "text": "Двата футболни клуба в Кюстендил са поискали финансова помощ от Община Кюстендил за новия сезон. Това съобщи за  Радио „Фокус” – Кюстендил  Михаела Крумова, председател на Общински съвет – Кюстендил. Исканията са предоставени за разглеждане от страна на ресорните комисии. Футболен клуб „Кюстендил” е поискал близо 37 000 лева. Те са за наем на терени за провеждане на футболни срещи, за покриване на разходи за транспорт, съдийски хонорари и медицинско обслужване. Към момента трениращите деца във футболния клуб наброяват 215. Отделно от тях има над 200 деца от детските градини в Кюстендил, които също са включени в обучения по футбол. В деловодството на Общински съвет е депозирана и докладна записка за подпомагане на друг футболен клуб в Кюстендил – „Велбъжд”. Ръководството на клуба е поискало от Община Кюстендил помощ в размер на около 22 000 лева, необходими за участие в новия футболен сезон. Одобрението на двете искания трябва да стане с решение на мнозинството общински съветници. \r\nВенцеслав ИЛЧЕВ", "date": "2018.07.25", "title": "Кюстендил: Двата футболни клуба в града са поискали финансова помощ от Общината за новия сезон"}
{"url": "http://www.focus-news.net/news/2018/07/25/2549548/obshtinski-savetnitsi-ot-gerb-pernik-i-kmetat-na-s-dragichevo-viktor-viktorov-organizirat-savmesten-priemen-den-na-27-yuli.html", "text": "Общински съветници от ГЕРБ-Перник и кметът на с. Драгичево Виктор Викторов организират съвместен приемен ден с жители на населеното място. Това съобщиха от пресцентъра на  ПП ГЕРБ .  \r\nСрещата ще се проведе на 27 юли (петък) от 10:00 ч. в сградата на Кметство с. Драгичево. \r\nВ нея участие ще вземат Румяна Гьорева, която е зам.-председател на Общински съвет- Перник, председател на Постоянна комисия „Образование, наука, култура и вероизповедания” и член на Постоянни комисии „Общинска собственост, концесии, приватизация и следприватизационен контрол” и „Транспорт, обществен ред, сигурност и паркинги”, както и Любомир Жотев, който е председател на Постоянна комисия „Устройство на територията и инженерна инфраструктура” и член на Постоянна комисия „Транспорт, обществен ред, сигурност и паркинги”.", "date": "2018.07.25", "title": "Общински съветници от ГЕРБ-Перник и кметът на с. Драгичево Виктор Викторов организират съвместен приемен ден на 27 юли"}
{"url": "http://www.focus-news.net/news/2018/07/25/2549549/ministar-krasimir-valchev-shte-uchastva-v-godishnata-konferentsiya-na-asotsiatsiyata-na-balgarskite-uchilishta-v-chuzhbina.html", "text": "Утре, 26 юли (четвъртък), министърът на образованието и науката Красимир Вълчев ще участва в годишната конференция на Асоциацията на българските училища в чужбина (АБУЧ) на тема „Българският език – духовен мост за национално единение“. Това съобщиха от пресцентъра на  МОН . Събитието ще започне в 14,30 ч. в зала „Изток“ на Народното събрание.", "date": "2018.07.25", "title": "Министър Красимир Вълчев ще участва в годишната конференция на Асоциацията на българските училища в чужбина"}
{"url": "http://www.focus-news.net/news/2018/07/25/2549550/balkan-insight-chlenstvoto-na-makedoniya-v-nato-shte-okazhe-vliyanie-na-tselite-balkani.html", "text": "Ако, а то изглежда напълно възможно, Македония влезе в НАТО, интересите на Русия ще понесат удар, а сръбската политика на военен неутралитет ще бъде подложена на допълнителен натиск, коментира анализаторът Милан Симурдич от   Balkan Insight. \r\nНа последната си среща на високо равнище НАТО покани Македония да започне преговори за членство. След като бъде приета под ново име и с променена конституция, тя ще стане 30-тия член на военно-политическото обединение. \r\nЗа разлика от ЕС, който изглежда все по-малко хранещ симпатии към по-нататъшното си разширяване на Балканите, в Северноатлантическия съюз няма умора от разширяването, въпреки цялото вътрешно и външно вълнение. \r\nВъпреки че и двете организации споделят почти един и същи членски състав, ЕС се свива с излизаща от него Великобритания, докато НАТО все още е в стадий на разширяване. \r\n25 години след разпада на Югославия, геостратегическият пейзаж на региона, исторически познат със своята политика на необвързване, се е променил драматично. \r\nСловения се присъедини към НАТО първа през 2004 г., следвана от Албания и Хърватия през 2009 и Черна гора през 2017 г. \r\nСлед поканата на НАТО към Македония в региона остават единствено „по-сложните“ случаи – Босна и Херцеговина, Сърбия и Косово. \r\nПоследните две са трудни заради историческите връзки между сърбите и руснаците и заради неуредения статут на Косово и отношенията му със Сърбия. \r\nНа 10 юли, преди срещата на високо равнище на НАТО, генералният секретар Йенс Столтенберг настоя, че поканата към Македония „няма да промени отношенията ни със Сърбия“. \r\nТова показва, че НАТО е наясно с регионалните последствия от разширяването на Балканите и чувствителността на отношенията със Сърбия след военната кампания на Алианса от 1999 г. срещу сръбските военни цели, предприета, за да се спре войната в Косово. \r\nОт друга страна дори още по-важен за Белград  е въпросът дали разширяването на НАТО край границите му ще накара Сърбия да промени мнението си към Алианса и геополитиката в региона. \r\nТрябва да се прегледат няколко аспекта на възможния отговор. \r\nПейзажът около Сърбия със сигурност ще се промени. Общо казано, южното крило на Алианса ще се засили, с намаляване на броя на споровете и с разширяване на чадъра на НАТО. „Вакуумът на сигурността“ ще се свие. \r\nМакедония като член на НАТО не само, че ще участва във формирането на своята политика и военната си дейност, тя ще стане важен регионален играч, замесен в развитието на положението в Косово – най-важният въпрос за Сърбия по отношение на сигурността. \r\nЕвентуалната интеграция на Македония (с голямата ѝ албанска общност) в Алианса ще означава по-пълна интеграция на „Албанския фактор“ в НАТО, което ще даде допълнителна тежест в отношенията на обединението с Белград. \r\nСлед интеграцията на Албания и евентуално на Македония, Косово ще остане извън Алианса, но с траектория, водеща към собствената му интеграция, а и в момента НАТО е представено в него в голяма степен – военно и политически. \r\nТова не означава създаването на „Велика Албания“ в рамките на НАТО. Дори напротив – членството на Македония в НАТО е начин концепцията да се елиминира от регионалните политически игри.  \r\nПроменящият се регионален пейзаж ще остави по-малко място за Сърбия да продължава в дългосрочен план своята политика на военен неутралитет. \r\nЗа известно време, неутралитетът ще остане част от официалния наратив на Сърбия. Но всъщност, иска ли го или не, тя ще се приближи до НАТО. \r\nОбявеният от Белград военен неутралитет е само политическа декларация. Без тази политика да е формулирана в конституцията на страната и в международните ѝ договори, което би гарантирало трайното му прилагане, тази политика няма специфична тежест. Тя не е и възпиращ фактор, на който да се разчита.  \r\nФактът, че политиката е представена в черновата на новата стратегия за национална сигурност на Сърбия е символичен. Евроатлантическият покрив над региона остава необходим за поддържането на мира в него. \r\nПри тези обстоятелства може дори да се каже, че Сърбия се възползва от НАТО по отношение на своята пряка външна сигурност (миграцията, тероризма и енергийната сигурност“, защото може да разчита на това пръстенът сигурност на НАТО да има решително влияние за сигурността по нейните граници. \r\n Военните и експертите виждат това по-ясно от политиците. \r\nНо в случая със Сърбия, политиката за разширяване на НАТО и ЕС тип „един размер пасва на всички“ не може да се приложи. \r\nТезата, че присъединяването към НАТО е билет за ЕС е абсолютно контрапродуктивна в случая, защото пряко помага на опонентите на сръбската европейска и евроатлантическа интеграция и вътре, и извън нея. \r\nЕдно решение би било фокусирането върху ускоряването на процеса на европейската интеграция, което ще остави въпроса с НАТО за бъдеще. \r\nПроблемът лежи във все по-голямото изтощение на ЕС от разширяването, което е ясно видимо в скорошните срещи на високо равнище и конференциите, провеждани между лидерите на ЕС и на Балканите. \r\nИ накрая трябва да се направят някои интересни наблюдения по двустранните отношения между Белград и Скопие, защото те са лакмусът за намеренията на страните на Балканите. \r\nНовият лидер на Македония Зоран Заев, който дойде на власт заради голямото обществено недоволство спрямо предишните власти, става новият любим лидер на Запада в региона. Неговата политика се смята за носеща решения, а не замразени конфликти и тласка региона напред. \r\nКонкуренцията сред Балканските лидери за любовта на Запада е не винаги видима, но въпреки това съществува. \r\nДоскоро сръбският президент Александър Вучич бе най-фаворитизиран. Но въпреки това има впечатление, че все повече внимание се обръща на Скопие. \r\nНякои действия на Белград през последните две години – предложението да се преоцени признаването на Македония, да се изтегли целия персонал от посолството в Скопие, разузнавателни операции, които все още не са обеснени – всичко това е допринесло за острото влошаване на двустранните отношения. \r\nСкорошното развитие на положението в Македония, особено по скорошните избори и липсата на подходяща реакция от страна на Сърбия за историческото споразумение между Скопие и Атина, слагащо край за спора с името, предполага, че реториката на Сърбия за мира и стабилността в региона не винаги се подкрепя от чисти мотиви. \r\nИ накрая остава да се види как Москва ще реагира на по-нататъшното разширение на НАТО в Балканите, като се има предвид скорошното изказване на руския посланик в Скопие, предупредил Македония, че присъединявайки се към НАТО, тя ще стане легитимна цел. \r\nРуската „Политика на четирите Н-та“, целяща да запази четирите балкански държави – Сърбия, Македония, Черна гора и Босна и Херцеговина неутрални, видимо се е провалила. \r\nЩе е интересно да се види какво ще донесе тази есен в Сърбия руският президент Владимир Путин, когато е неговото насрочено посещение в Белград – и дали Русия ще бъде способна да обърне или замрази настоящите тенденции.  Виктор Турмаков", "date": "2018.07.25", "title": "Balkan Insight: Членството на Македония в НАТО ще окаже влияние на целите Балкани"}
{"url": "http://www.focus-news.net/news/2018/07/25/2549552/narodnoto-sabranie-shte-bade-domakin-na-godishnata-konferentsiya-na-asotsiatsiyata-na-balgarskite-uchilishta-v-chuzhbina.html", "text": "Народното събрание ще бъде домакин на годишната конференция на Асоциацията на българските училища в чужбина. Форумът, който е под надслов „Българският език – духовен мост за национално единение“, ще бъде открит на 26 юли 2018 г. в 14.30 часа в зала „Изток“ на парламента. Това съобщиха от пресцентъра на  Народното събрание . \r\nУчастниците в конференцията ще бъдат поздравени от председателя на Народното събрание Цвета Караянчева. На форума ще бъдат представени постиженията и проблемите, пред които са изправени българските училища в чужбина. В него ще участват народни представители, евродепутати, представители на изпълнителната власт, председателят на Държавната агенция за българите в чужбина Петър Харалампиев, кметът на София Йорданка Фандъкова и др.  \r\nОсновната дейност на българските училища в чужбина, които повече от 400, е грижата за съхранението на националното съзнание чрез обучението на децата в учебна възраст по български език и литература, история и география на България. Над 2 милиона българи или една трета от населението на страната живеят извън територията на България.", "date": "2018.07.25", "title": "Народното събрание ще бъде домакин на годишната конференция на Асоциацията на българските училища в чужбина"}
{"url": "http://www.focus-news.net/news/2018/07/25/2549551/ministar-nikolay-nankov-ne-davame-nov-resurs-po-dogovora-za-tol-sistemata-tova-sa-spekulatsii.html", "text": "Не увеличаваме бюджета на договора за тол системата, не даваме нов ресурс. Това са спекулации. Това каза пред журналисти в парламента министърът на регионалното развитие и благоустройство Николай Нанков по повод твърдения на БСП, че от МС са отпуснати 180 млн. лева, преди приемането на законовите промени за въвеждане на тол системата, предаде репортер на  Агенция „Фокус“ . „Просто се увеличи таванът на разходите, които може да поеме АПИ“, обясни той. „Лев повече от договорените средства за тол системата не се дават“, заяви Николай Нанков. „Да не четем като Дявола Евангелието, Георги Свиленски го коментираше, но явно не познава процедурата и бюджета“, коментира регионалният министър. „Гласува се постановление на МС, с което се дава възможност АПИ да разходва тези средства за внедряване на тол системата. По договор е да ги разходва от 2019 година нататък“, посочи Нанков. „По договор с избрания изпълнител сумата е до 180 млн. лева. Договорът е ясен от 24 януари“, каза още той. \r\nБиляна ИВАНОВА", "date": "2018.07.25", "title": "Министър Николай Нанков: Не даваме нов ресурс по договора за тол системата, това са спекулации"}
{"url": "http://www.focus-news.net/news/2018/07/25/2549555/plovdiv-v-asenovgrad-shte-se-provede-preskonferentsiya-po-povod-nachaloto-na-proekt-za-blagoustroyavane-na-otkriti-publichni-prostranstva-v-gradska-sreda.html", "text": "В Асеновград ще се проведе пресконференция по повод началото на проект „Градска среда-благоустрояване на открити публични пространства в град Асеновград”, финансиран по ОП „Региони в растеж” 2014-2020 година и чрез Европейския фонд за регионално развитие. Това съобщиха за  Радио „Фокус“ – Пловдив  от отдел „Връзки с обществеността“ на Общината. Пресконференцията ще се състои от 11.00 часа на 27 юли в зала 305 в сградата на Община Асеновград. Целите и инвестициите по проекта са стратегическа част от реализацията на Интегриран план за градско възстановяване и развитие на град Асеновград. Обща стойност на безвъзмездна финансова помощ по проекта е в размер на близо 5 800 000 лева, от които малко над 4 900 000 лева европейско и близо 900 000 лв. национално съфинансиране. Срокът за реализиране на проекта е 30 месеца, с начало 21 юни 2017 година и край на 21 декември 2019 година.", "date": "2018.07.25", "title": "Пловдив: В Асеновград ще се проведе пресконференция по повод началото на проект за благоустрояване на открити публични пространства в градска среда"}
{"url": "http://www.focus-news.net/news/2018/07/25/2549553/nelina-tsarova-obshtina-veliko-tarnovo-mezhdunarodniyat-folkloren-festival-e-edno-ot-emblematichnite-za-grada-sabitiya.html", "text": "Международният фолклорен фестивал е едно от емблематичните за Велико Търново събития. Това каза Нелина Църова, директор Дирекция „Култура, туризъм и международни дейности“ в Община Велико Търново, по време на посрещането на участниците във Фестивала, предаде репортер на  Радио „Фокус“ – Велико Търново . Тя подчерта, че събитието е чакано всяка година с огромно желание от великотърновци. „Надявам се, че вие сами сте се убедили с какво нетърпение и с каква радост всички граждани и гости на Велико Търново очакват и посещават вашите концерти. Те наистина ви обичат. Това е заслужено, защото вие показвате, освен различни култури, също така и едно много високо изпълнителско майсторство. Затова фестивалът е един празник за нашия град“, посочи Нелина Църова. Тя пожела на всички участници във фестивала успехи на сцената във Велико Търново. \r\n„Фокус“ припомня, че 263 ансамбъла от 107 страни от 5 континента са се представили в 20-те издания на Международния фолклорен фестивал във Велико Търново. 216 български състава са пели и танцували на сцената на Фестивала. Пред повече от 556 000 зрители са били изнесени над 584 концерта. През тези 20 години на сцената на Международния фолклорен фестивал са били представени над 20 елементи, включени в конвенцията за опазване на нематериално културно наследство на ЮНЕСКО. Сред тях са дервишкият танц, Sama Dance от Индонезия, аржентинското танго, мексиканските мариачи, колумбийската маримба, бразилската капоейра и други. \r\n21-ят Международен фолклорен фестивал – Велико Търново се провежда под патронажа на Националната комисия на Република България за ЮНЕСКО. Организатори са Национална Секция на CIOFF България и Община Велико Търново. \r\nНадежда КРЪСТЕВА", "date": "2018.07.25", "title": "Нелина Църова, Община Велико Търново: Международният фолклорен фестивал е едно от емблематичните за града събития"}
{"url": "http://www.focus-news.net/news/2018/07/25/2549556/zdravka-chimeva-spetsialist-v-oblastta-na-organiziranite-pochivki-izklyuchitelno-populyarni-za-zhitelite-na-blagoevgradska-oblast-sa-ednodnevnite-plazhove-v-gartsiya.html", "text": "Изключително популярни за жителите на Благоевградска област са еднодневните плажове в Гърция. Това каза за  Радио „Фокус“ – Пирин  Здравка Чимева, специалист в областта на организираните почивки. По думите ѝ условията в южната ни съседка са много добри и това привлича туристите от региона, тъй като гръцкото море е доста по-близо от родното Черноморие. „Тази година имаме едно леко завишаване на цената, защото гърците въведоха една такса „Магистрали“ – за отиване и връщане след границата“, каза още Чимева. Тя добави, че всички в региона, които се занимават с организирането на еднодневни плажове имат определени курорти, на които предпочитат да водят туристите, като всеки от тях търси възможно най-добрата дестинация за своята група. „Ставрос, Аспровалта, Неа Перамос, Тузла са сред най-предпочитаните дестинации“, добави специалистът в областта на организираните почивки от област Благоевград Здравка Чимева. Тя отбеляза, че подобен вид еднодневни плажове се организират два пъти в седмицата. „По принцип организираме такива еднодневни плажове само събота и неделя, защото все пак през седмицата не се събира голяма група“, заяви Чимева. \r\nЛивия НИНОВА", "date": "2018.07.25", "title": "Здравка Чимева, специалист в областта на организираните почивки: Изключително популярни за жителите на Благоевградска област са еднодневните плажове в Гърция"}
{"url": "http://www.focus-news.net/news/2018/07/25/2549554/makfaks-sebastian-kurts-zayavi-che-balkanite-sa-prioritet-za-evropeyskiya-sayuz-i-che-pregovorite-za-prisaedinyavane-s-turtsiya-tryabva-da-badat-prekrateni.html", "text": "Австрийският канцлер Себастиан Курц призова преговорите за присъединяването на Турция към ЕС да бъдат прекратени. Той допълни, че подкрепя присъединяването на страните от Западните Балкани към Съюза и по-добрите отношения с Анкара, предава македонската информационна агенция   „Макфакс“. \r\n„Западните Балкани са основен приоритет на външната и европейската политика на Австрия, както и на нашето председателство на ЕС“,  заяви Курц. „Подкрепяме линията на европейския комисар по разширяването Йоханес Хан защото с осигуряването на честни перспективи и надежден път за страните от Западните Балкани към ЕС следваме своите сигурност, политически и икономически интереси“, допълни той. \r\nКурц подкрепя споразумението на Гърция с Македония за решаване на спора за името, защото, според него, то „показва, че настойчивите преговори и дипломацията дават резултати“. \r\nОт друга страна, канцлерът допълни, че „ние трябва да имаме честни отношения с Турция. Преговорите между нея и ЕС трябва незабавно да бъдат прекратени, тъй като Турция през последните няколко години непрекъснато се отдалечава от Европа и нейните ценности“.  \r\n Допълнително канцлерът обеща постепенно нормализиране на отношенията на ЕС с Москва, изразявайки мнение, че без Русия не може да има траен мир в Европа.  Виктор Турмаков", "date": "2018.07.25", "title": "„Макфакс“: Себастиан Курц заяви, че Балканите са приоритет за Европейския съюз и че преговорите за присъединяване с Турция трябва да бъдат прекратени"}
{"url": "http://www.focus-news.net/news/2018/07/25/2549557/sadat-zadarzha-pod-strazha-hristo-v-obvinen-v-ubiystvo-na-mazh-v-topolovgrad.html", "text": "По искане на Окръжна прокуратура – Ямбол съдът задържа под стража Христо В. Той е обвинен за това, че вечерта на 19 срещу 20 юли 2018 г. , в частен дом в гр. Тополовград умишлено умъртвил чрез удушаване възрастен мъж от същия град. Това съобщиха от пресцентъра на  Апелативна прокуратура - Бургас . Според прокурора е налице основано предположение за това, че същият е извършил престъплението, за което е обвинен. Съдът прие мотивите на прокурора и задържа обвиняемия. Определението на Окръжен съд – Ямбол подлежи на обжалване пред Апелативен съд – Бургас.", "date": "2018.07.25", "title": "Съдът задържа под стража Христо В., обвинен в убийство на мъж в Тополовград"}
{"url": "http://www.focus-news.net/news/2018/07/25/2549558/v-ploshtite-yanaklaka-i-bahchata-shte-se-prouchvat-vazmozhnostite-za-dobiv-na-stroitelni-materiali.html", "text": "Правителството одобри издаването на разрешение на хасковското дружество „Европът 2005“ ООД за проучване на строителни материали в площ „Янаклъка“, разположена в землището на с. Добрич, община Димитровград. Това съобщиха от  правителствената информационна служба.  Разрешението се предоставя за 1 година, като за този срок титулярят ще вложи минимум 103.5 хил. лв. в проучвателните дейности. \r\nСъщо за срок от 1 година „Бултем“ ООД ще проучва строителни материали в площ „Бахчата“, разположена в землището на с. Брестовица, област Пловдив. Титулярят ще вложи минимум 35.5 хил. лв. в проучвателните дейности. \r\n„Източни ресурси“ ООД ще търси и проучва метални полезни изкопаеми в площ „Кутел“, разположена в землищата на селата Дряново и Югово и град Лъки, област Пловдив, както и село Павелско, област Смолян. Разрешението за търсене и проучване се предоставя за срок от 3 години. За този период дружеството ще вложи минимум 128 хил. лв. в търсещо-проучвателни дейности.", "date": "2018.07.25", "title": "В площите „Янаклъка“ и „Бахчата“ ще се проучват възможностите за добив на строителни материали"}
{"url": "http://www.focus-news.net/news/2018/07/25/2549545/ministar-nikolay-nankov-24-mln-leva-e-stoynostta-na-shtetite-v-miziya.html", "text": "2,4 млн. лева с ДДС е стойността на щетите в Мизия. Това каза пред журналисти в парламента министърът на регионалното развитие и благоустройство Николай Нанков за стойността на щетите и възстановителните дейности в Мизия след поройните дъждове, предаде репортер на  Агенция „Фокус“ . „Редуцирахме първоначалните сметки с около 2 млн. лева, намаляха на 3 млн. лева. Редуцирахме ги още веднъж, заедно с общинската администрация и АПИ, до 2,4 млн. лева с ДДС“, обясни той. „Комисията за бедствията и авариите ще осигури бюджета. Щетите вече се възстановяват“, заяви министър Нанков. „Говорим за пътната част, за улиците, ВиК частта под тях, дейности по общинската инфраструктура“, уточни Николай Нанков. „Като държава сме осигурили подкрепа“, заяви той. „Мизия вече се върна към нормалния си ритъм на живот. Започнаха действия по укрепване на цялата каскада от язовири, не само тези в община Хайредин, а и в община Борован“, каза още регионалният министър.  \r\nБиляна ИВАНОВА", "date": "2018.07.25", "title": "Министър Николай Нанков: 2,4 млн. лева е стойността на щетите в Мизия"}
{"url": "http://www.focus-news.net/news/2018/07/25/2549560/preskonferentsiya-na-tema-zakonova-ramka-za-bezopasnost-i-sigurnost-pri-provezhdane-na-sportni-sabitiya-dobrite-evropeyski-praktiki-shte-se-provede-v-narodnoto-sabranie-na-26-yuli.html", "text": "Председателят на Комисията по въпросите на децата, младежта и спорта Славчо Атанасов и председателят на експертната група на Европейския съюз по въпросите на футбола Дейвид Боанан ще дадат съвместна пресконференция на 26 юли в Народното събрание. Темата на брифинга, който ще бъде от 16.00 часа в зала 3 в сградата на Народното събрание на пл. „Княз Александър І“ № 1, е „Законова рамка за безопасност и сигурност при провеждане на спортни събития – добрите европейски практики“. Това съобщиха от пресцентъра на  Народното събрание . \r\nДейвид Боанан е в България по покана на Комисията по въпросите на децата, младежта и спорта във връзка с изготвянето на нов закон за противодействие на футболното хулиганство. Да участват в пресконференцията са поканени представители на министерството на вътрешните работи и на младежта и спорта.", "date": "2018.07.25", "title": "Пресконференция на тема „Законова рамка за безопасност и сигурност при провеждане на спортни събития – добрите европейски практики“ ще се проведе в Народното събрание на 26 юли"}
{"url": "http://www.focus-news.net/news/2018/07/25/2549559/ria-novosti-balgariya-predupredi-za-opasno-povishavane-na-vodnite-ravnishta-v-dve-svoi-reki.html", "text": "Българското външно министерство изпрати ноти до властите на Гърция и на Турция с предупреждения за опасно повишаване на водните равнища в река Марица и нейния приток Арда, които претичат и по територията на тези две страни, предава  РИА Новости. \r\nГърция получи предупреждение, че заради силните дъждове, които се очакват в близките дни в региона язовирът край българския Ивайловград може да се препълни. Съобщава се, че водната електроцентрала край града  е превключила на денонощен режим на работа. \r\nБългария също е съобщила на Турция за повишаването на равнището на река Марица в района на Свиленград, разположен недалеч от границата. Отбелязва се, че равнището на реката е било по-ниско от това, при което се обявява предупреждение за наводнение. Въпреки това в сряда и четвъртък то може да достигне до „червени“ показатели. \r\nМВнР на България се намира в постоянна готовност и при нужда ще предупреди посолствата на Гърция и Турция в София за опасността.   Виктор Турмаков", "date": "2018.07.25", "title": "РИА Новости: България предупреди за опасно повишаване на водните равнища в две свои реки"}
{"url": "http://www.focus-news.net/news/2018/07/25/2549561/natsionalna-organizatsiya-malki-balgarski-hora-e-priznata-za-natsionalna-predstavitelna-organizatsiya-za-horata-s-uvrezhdaniya.html", "text": "Правителството прие решение, с което Сдружение „Национална организация малки български хора“ е признато за представителна организация на национално равнище в Националния съвет за интеграция на хората с увреждания за срок от три години. Това съобщиха от  правителствената информационна служба. \r\nСдружението работи активно в обществена полза по проблемите на малките хора в България, обединява, защитава правата и интересите на своите членове и техните семейства, осигурява условия за социална интеграция и равностойно участие в обществения живот на хората с нисък ръст в България. Осигурява по-добро сътрудничество между гражданското общество и правителството във формиране на политиката за осигуряване на равни възможности на хората с увреждания, както и за гарантиране на техните права и зачитане на тяхното достойнство. \r\nНационалният съвет за интеграция на хората с увреждания е консултативен орган към Министерския съвет. Членуващите в него неправителствени организации защитават интересите на хората с увреждания и изразяват становища по нормативни и стратегически документи, с което допринасят за изпълнението на държавната политика за интеграция на хората с увреждания и за усъвършенстване на нормативната база.", "date": "2018.07.25", "title": "„Национална организация малки български хора“ е призната за национална представителна организация за хората с увреждания"}
{"url": "http://www.focus-news.net/news/2018/07/25/2549564/ivaylo-chalakov-obshtina-kyustendil-kmetovete-i-kmetskite-namestnitsi-sa-uvedomeni-za-denonoshten-zelen-telefon-za-signali-po-povod-valezhite.html", "text": "Кметовете и кметските наместници в Кюстендил са уведомени за денонощен зелен телефон за сигнали по повод валежите. Това съобщи за  Радио „Фокус” – Кюстендил  Ивайло Чалъков, експерт „Отбранителна и мобилизационна подготовка” към Община Кюстендил. По думите му кметовете са получили информация за денонощен телефон на Басейнова дирекция „Западнобеломорски район”, на който може да се подават сигнали, свързани с повишение в нивата на реките и язовирите, за проблеми с деретата и други. „Този телефон е и за жители на отделните населени места, които при необходимост може да сигнализират”, каза Ивайло Чалъков. По думите му от началото на деня, въпреки краткотрайните и интензивни валежи, не са подавани сигнали за проблеми в общината. \r\nВенцеслав ИЛЧЕВ", "date": "2018.07.25", "title": "Ивайло Чалъков, Община Кюстендил: Кметовете и кметските наместници са уведомени за денонощен зелен телефон за сигнали по повод валежите"}
{"url": "http://www.focus-news.net/news/2018/07/25/2549567/kyustendil-na-mesta-patnite-nastilki-sa-mokri.html", "text": "На места пътните настилки са мокри. Това съобщи за  Радио „Фокус” – Кюстендил  дежурният в Областно пътно управление – Кюстендил. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.25", "title": "Кюстендил: На места пътните настилки са мокри"}
{"url": "http://www.focus-news.net/news/2018/07/25/2549539/denyat-sled-apokalipsisa-v-atika-istinskite-mashtabi-na-tragediyata-zapochnaha-da-se-ochertavat-obzor.html", "text": "В деня, след като се разигра трагедията в Източна Атика, започнаха да се очертават реалните размери на опустушенията и истинският брой на загиналите в района на Мати, Нео Вуца и Рафина, по крайбрежието на Кокино Лиманаки (Червения залив). След шокиращите открития на спасителите във вторник, когато по няколко души, а дори и цели семейства, сгушени едни в други, заедно с малките деца и възрастните, бяха намерени в курорта Мати, с разчистването на отломките и успокояването на обстановката в сряда започнаха да се откриват по едно две овъглени тела в различни точки на населеното място. По последните официални данни, жертвите са 81, но най-вероятно броят им ще се увеличи, защото в болниците има 10 души в критично състояние, а екипите в района на бедствието продължават да работят. Разбра се, по думите на кмета на Рафина-Пикерми Евангелос Бурнус, че повече от 1500 къщи са били унищожени при пожарите.Що се отнася до унищожените горските площи, те се оценяват на повече от 2100 хектара. Трагедията предизвика отново дискусия за широко разпространената практика на незаконно строителство в горите и по крайбрежието. \r\nВъпреки, че лидерът на основната опозиционна партия „Нова Демокрация“ Кириакос Мицотакис заяви във вторник, че това не е правилният момент да се отправят обвинения и сега приоритетите са „единство и солидарност“, а премиерът на страната Алексис Ципрас, в телевизионния си адрес по повод „неописуемата трагедия“ обяви тридневен траур и посочи, че причините за трагедията и възможните отговорности - \"кой и защо\" - ще бъдат разследвани \"когато му дойде времето\", мнозина в Гърция отправиха сериозни критики към властите за начина, по който са се справили с бедствието и за неадекватните превантивни мерки. Неодобрение предизвика и изказаната във вторник вечерта, от някои официални представители на правителството, версия, че пожарите са възникнали в резултат от организирани палежи, целящи да дестабилизират властта. Вълна от критики срещу правителството  написа, че компетентните власти са действали импровизирано без централна координация . Изтъква се липсата на пожарникари на Маратон, които да не допуснат пожара да слезе до морето. Не е имало план как и къде да бъдат изведени хората на безопасни места и доказателство за това е, че жителите и туристите са действали по тяхна инициатива. Коли на противопожарната служба са били блокирани в района на Кинета, след като са използвали наличната в цистерните си вода, защото не имало къде да заредят с вода отново противопожарните автомобили. Всички тези примери изданието посочва като показателни за отговорността на властите.  Междувременно, гръцкото правителство се опитва да се справи с последствията на ниво публични отношения, след като държавната машина се оказа неподготвена да се справи с пожарите, които бушуваха в редица населени места в Източна Атика – Рафина, Мати, Неос Вуцас и Калитехнуполи, буквално сравнявайки ги със земята в рамките на един ден.  В друг материал, консервативната   констатира: „Толкова много болка и нито една оставка“. Вестникът смята, че пожарът е предизвикал истински хаос в действията на правителството, което е \"инвестирало в националния траур и се е опитало да се скрие зад безпрецедентната вълна на съпричастност и солидарност, която гръцките граждани проявяват\". \r\nСпоред \"Рrotothema\"докато продължава издирването на изчезналите и близките им преживяват драматични часове, никой не поставя въпроса за пълната липса на планиране при изграждането на пострадалите селища, за отсъствието на план за справяне с бедствието и евакуация на населението.  Друго от авторитетните гръцки издания –   написа: „Липсата на авариен план седи зад големия брой жертви от пожарите“. Вестникът застъпи позицията на бивши пожарникари и други служители от противопожарните служби, че „зле подготвеният държавен механизъм и липсата на авариен план са основните причини зад трагедията в Източна Атика и категорично отхвърлят предположенията на правителствени представители за умишлен палеж, целящ да дестабилизира страната“ \r\n„Липсата на авариен план стои зад смъртта на най-малко 74 души, които са били хванати в капана на пламъците, когато избягали от домовете си и търсели безопасен изход от района. Те обвиняват Пожарната служба, регионалните власти на Атика и по-специално Генералния секретариат за гражданска защита, който отговаря за координирането на всички съответни институции. \r\nТе също така посочват очевидната липса на готовност от страна на държавата въпреки предупрежденията, издавани през уикенда, че рискът от пожар в понеделник ще бъде на ниво 4, най-високото, в региона на Атика. \r\n\"Очевидно е, че имаше закъснение в отговора на огъня в Дау. Силите бяха изпратени до Кинета и властите не очакваха да се появи втори пожар в Атика\", заяви един опитен пожарникар пред “Kathimerini“. \r\nОсвен това, в отговор на слуховете и спекулациите, че пожарите в понеделник са били резултат от организиран палежи, същите източници отбелязват, че по време на сезон на пожарите не е необичайно да има около 10 пожара в района на Атика. Те също така посочват свидетелските показания, че огнището в Кинета е започнато от искри идващи от електрически стълбове. “Колко още човешки жертви? – пита пък   и отбелязва, че „Отново, Гърция е покрусена и оплаква трагичната загуба на десетки от нашите ближни в условия на невероятен ужас, който се разви само на няколко километра от центъра на столицата. Цели семейства – малки деца и възрастни хора – бяха погълнати от смъртоносното, адско инферно, което превърна в прах хората и тяхната собственост.“ В материала се констатира: Климатичните условия в района действително бяха екстремни. Но, това не може да бъде оправдание за никого. Ние сме страната, в която постоянно се случват повтарящи се трагедии, за съжаление, без да научим нещо от грешките и загубите си. \r\nЗаключението на “To Vima” е, че:  „Няма как да се давим или изгаряме без някой да е отговорен за това. Не можем да прехвърлим вината на екстремните климатични условия и постоянно да се чудим защо няма координиран план, защо няма превантивен план, защо местните и други интереси подкопават, за личната си печалба, мерките и необходимите интервенции. \r\nВ другите страни също се случват екстремни и непредизвикани природни катастрофи. Но, те са изключение, а не правило, както в Гърция, където не можеш да знаеш какво ще се случи утре. \r\nНека десетките жертви, за които скърбим днес да са последната жертва на непобедимата некомпетентност на държавните и местните власти да изпълняват основното си задължение – да защитават и съхраняват живота и собствеността на нашите съграждани“. \r\nВ критиките към правителството се включиха и някои църковни дейци, познати с неприязънта си към управляващата „Коалиция на радикалната левица“ (СИРИЗА), която не пропуснаха да демонстрират дори в такъв момент:  “Митрополитът на Калаврита и Айгалея (в пелопонеската област Ахея, главен град Патра – бел. ред.) Амвросий заяви, че унищожителните пожари и трагичната загуба на животи се е случила заради Божия гняв, предизвикан от това, че настоящият премиер на Гърция Алексис Ципрас е атеист”, както предаде  \r\nИзявлението на епископа предизвика критики от други църковни дейци, включително Архиепископа на Атина и цяла Гърция Йероним, който заяви в отговор: „Господ е любов. Господ не отмъщава, а призовава всички да се обичат едни други“. \r\nЙероним смъмри Амвросий, като посочи, че дори възгледите му да не отразяват тези на официалната църква, личните му мнения трябва да са в някакви рамки. Светът скърби с Гърция, дори и най-заклетите й врагове \r\nМеждувременно, цялата международна общност изрази съболезнованията си към близките и роднините на жертвите от унищожителните пожари. Европейската комисия свали знамената пред централата си в Брюксел на половина в памет на жертвите. Едва ли остана държава, която да не предложи помощ на Атина за справяне с последствията и да не скърби с гръцкия народ. Дори Турция, която напоследък е в изключително лоши отношения със западната си съседка, „Споделя болката ви“, както написа на гръцки на първата си страница вестник „Джумхуриет“. Дори вестниците в Северен Кипър изразиха подобна подкрепа със заглавия на гръцки. „Хавадис“ написа: „Вашата болка е наша болка“. \r\nВключително и руският президент Владимир Путин, чиято страна в момента се намира в остър политически скандал с Атина, изпрати писмо до гръцкия си колега Прокопис Павлопулос и премиера Ципрас, което гласи: „„В Русия искрено споделяме скръбта на братския народ в Гърция. Моля, предайте думите за подкрепа на роднините и близките на жертвите, както и пожеланията за бързо възстановяване на всички ранени“. \r\n„Ние сме готови да предоставим необходимата помощ за справяне с последствията от тази катастрофа“. \r\n*** \r\nВ един от най-грозните епизоди, които излязоха наяве в медиите, гръцката полиция арестува четирима души, заподозрени, че са ограбили къща в тежко засегнатия от пожарите в Гърция през последните дни курорт Неос Вуцас, намиращ се на източното крайбрежие на столичния регион Атика. \r\nСпоред данните от правозащитните органи, обвиняемите, на възраст между 22 и 26 години, са опитали да се укрият, след като са ограбили дом, засегнат от пожара, но са забелязани от патрулиращи в района полицаи, които са ги арестували. Освен това е задържано още едно лице, за което се смята, че е било техен съучастник. \r\nРедакция:", "date": "2018.07.25", "title": "Денят след „апокалипсиса“ в Атика: Истинските мащаби на трагедията започнаха да се очертават (ОБЗОР)"}
{"url": "http://www.focus-news.net/news/2018/07/25/2549570/izmenya-se-pravitelstvenoto-postanovlenie-za-sazdavane-na-natsionalen-savet-po-preventsiya-na-prestapnostta.html", "text": "Правителството прие изменения на свое Постановление № 215 от 2012 г. за създаване на Национален съвет по превенция на престъпността, съобщиха от  правителствената информационна служба. \r\nЦелта е да бъдат нанесени актуализираните наименования на някои от структурите на МС - Министерството на земеделието и храните е променено на Министерство на земеделието, храните и горите; Научноизследователският институт по криминалистика и криминология е променен на Научноизследователски институт по криминалистика. \r\nПреодоляно е и несъответствие, възникнало с направеното разпределение на функциите между заместник министър-председателите, определени от Народното събрание и от премиера. Съгласно това работата на съветa по превенция на престъпността и контролът върху дейността му се възлага на вицепремиера Красимир Каракачанов.", "date": "2018.07.25", "title": "Изменя се правителственото постановление за създаване на Национален съвет по превенция на престъпността"}
{"url": "http://www.focus-news.net/news/2018/07/25/2549569/rayonna-prokuratura-stara-zagora-nablyudava-dosadebno-proizvodstvo-za-zamarsyavane-na-okolnata-sreda-v-zemlishteto-na-s-kaloyanovets-obsht-stara-zagora.html", "text": "Районна прокуратура – Стара Загора наблюдава досъдебно производство за извършено престъпление по чл.352 ал.1 от Наказателния кодекс – замърсяване на почвата и подземните води в с. Калояновец, общ. Стара Загора, с което същите биха могли да бъдат направени опасни за хора или животни и растения или негодни за ползването им за земеделски и други стопански цели.Това съобщиха от пресцентъра на  Апелативна прокуратура-Пловдив . \r\nНа 23 юли, по реда и при условията на чл. 155 и чл. 156 от Наказателно-процесуалния кодекс, е бил извършен оглед на местопроизшествие в землището на с. Калояновец, общ. Стара Загора. Били са намерени, описани и иззети труповете на 3 броя  дребни пернати животни. Назначена е ветеринарно-медицинска експертиза, която да установи вида на животните, както и причината за смъртта им.  \r\nВ хода на разследването, в качеството на свидетел, е бил разпитан кметът на с. Калояновец, общ. Стара Загора. При разпита му като свидетел, той е изказал твърдение, че в местността, до селото, е видял 6 на брой изкопа (ями), покрити със земна маса, в които според него, са заровени множество трупове на  птици. С оглед установяване на обективната истина и действителната фактическа обстановка, наблюдаващият прокурор по делото е разпореди извършването на повторен оглед в присъствието на представител на Областна дирекция по безопасност на храните – Стара Загора.", "date": "2018.07.25", "title": "Районна прокуратура-Стара Загора наблюдава досъдебно производство за замърсяване на околната среда в землището на с. Калояновец, общ. Стара Загора"}
{"url": "http://www.focus-news.net/news/2018/07/25/2549562/ministar-nikolay-nankov-patuva-za-obshtina-teteven-za-da-se-zapoznae-na-myasto-sas-situatsiyata-v-sledstvie-na-obilnite-valezhi.html", "text": "Министърът на регионалното развитие и благоустройството Николай Нанков пътува за община Тетевен, за да се запознае на място със ситуацията в следствие на обилните валежи. Това съобщиха от пресцентъра на  МРРБ . В 17.30 часа днес министърът ще бъде в с. Глогово.", "date": "2018.07.25", "title": "Министър Николай Нанков пътува за община Тетевен, за да се запознае на място със ситуацията в следствие на обилните валежи"}
{"url": "http://www.focus-news.net/news/2018/07/25/2549568/blagoevgrad-okazvane-na-parva-pomosht-orientirane-rabota-s-karta-i-kompas-sa-malka-chast-ot-obuchenieto-na-detsata-na-palatkoviya-lager-patekata-kam-priyatelstvoto-v-simitli.html", "text": "Оказване на първа помощ, ориентиране, работа с карта и компас са само малка част от темите, по които са се обучавали децата на палатковия лагер „Пътеката към приятелството“ в Симитли. Това каза за предаването „Симитли – минало, настояще и бъдеще“ на  Радио „Фокус“ – Пирин  Радмила Иванова, специалист в Български червен кръст – Кюстендил. Тя обясни, че по време на лагера са били извършени различни дейности. „Всяка година темите на уроците са различни, за да може да се разнообразяват и самите деца. Оказване на първа медицинска помощ обаче е нещо, което включваме винаги. Също задължително включваме уроци, свързани с историята и дейността на Червения кръст и червения полумесец, защото децата задължително трябва да са наясно с това кой организира лагера. Тази година сме включили и тема „Превенция на зависимостите“, каза още Иванова. Тя добави, че изборът на тази тема не е случайно, тъй като децата в лагера са на възраст между 10 – 15 години. „На тези години те вече започват да се подвеждат от по-големите, затова трябва още докато са малки да им обясним какви са опасностите, които се крият около тях. Другата тема, която е важна е „Здравословно хранен и здравословен начин на живот“. Тя също се повтаря от миналата година, но смятаме, че е много значима и трябва да присъства“, подчерта Иванова. Тя отбеляза, че със съдействието на военните от Благоевград работят в посока ориентиране, работа с карата и компас и как децата да се справят в ситуации ако се изгубят в планината. „Тоест учим ги на това как и по какво да се ориентират, за да могат да се спасят от ситуацията, в която са попаднали. Една от важните теми е ѝ водноспасителния минимум.  Имаме колега инструктор, който учи децата как да се предпазят от опасностите във водните площи. Придобиват също начални умения по плуване. Така, че сме подбрали теми, които да са наистина полезни за децата и в бъдеще да могат да им влязат в употреба“, заяви Иванова. По думите ѝ идеята е, че ако някога станат доброволци на БЧК, те ще могат да предадат знанията си и на други техни връстници. Радмила Иванова допълни, че при провеждането на занятията са получили и огромно съдействие от Община Симитли, които са им предоставили за полазване спортните си бази. \r\nЛивия НИНОВА", "date": "2018.07.25", "title": "Благоевград: Оказване на първа помощ, ориентиране, работа с карта и компас са малка част от обучението на децата на палатковия лагер „Пътеката към приятелството“ в Симитли"}
{"url": "http://www.focus-news.net/news/2018/07/25/2549565/kiril-komarov-rosatom-gotovi-sme-da-okazhem-podkrepa-na-balgarskoto-pravitelstvo-za-realizatsiyata-na-proekta-aets-belene.html", "text": "Готови сме да окажем подкрепа на българското правителство за реализацията на проекта АЕЦ „Белене“. Това каза зам.-генералният директор на „Росатом“, директор на ОАО „Атоменергопром“ и председател на УС на Световната ядрена асоциация Кирил Комаров по време на представянето на резултати от завършването на проекта за удължаване срока на експлоатация на VI блок на АЕЦ „Козлодуй“, предаде репортер на  Агенция „Фокус“ . „Приветствам решението на българското правителство и парламент да се върнат към осъществяването на проекта АЕЦ „Белене“. Ние още в началото на работата по този проект смятахме, че той е важен и необходим за България проект. Важен е, както от гледна точна на осигуряването на енергийната сигурност на страната и от гледна точка на получаването на едни ниски цени за електроенергията в страната. Бихме се радвали да се възползваме от възможността да участваме в реализацията на този проект“, допълни той. „Когато бъдат формулирани конкретните условия, ние ще се отнесем изключително отговорно към тяхното разглеждане. Нашите препоръки са да бъдат разгледани всички възможни варианти за осъществяването на този проект. Истината се състои в това, че никъде по света толкова големи енергийни проекти не се осъществяват без участието в една или друга форма на държавата“, каза още Комаров.", "date": "2018.07.25", "title": "Кирил Комаров, „Росатом“: Готови сме да окажем подкрепа на българското правителство за реализацията на проекта АЕЦ „Белене“"}
{"url": "http://www.focus-news.net/news/2018/07/25/2549571/rositsa-zlateva-zoopark-aytos-remontat-koyto-teche-v-parka-na-aytos-ne-e-svarzan-sas-zooparka-i-toy-raboti-vseki-den.html", "text": "Ремонтът, който тече в парка на Айтос, не е свързан със зоопарка и той работи всеки ден. Това каза за  Радио „Фокус“ – Бургас  Росица Златева, управител на зоопарка в Айтос. По думите й издръжката на зоопарка е изцяло на Община Айтос. „Както всички зоопаркове не можем да се самоиздържаме, тъй като таксата ни вход е символична. С два лева срещу посещение на зоопарка не може да се съберат достатъчно пари за издръжката“, каза още Златева. Според думите й това, което е необходимо още за гледането на животни, го дава Общината. „Всяка година има бюджет на зоопарка и в неговите рамки се разпростираме, като успяваме всяка година по нещо ново да направим“, допълни тя. Златева каза още, че ако някой има желание за осиновяване на животно, може да се обърне към нея или в страницата на зоопарка в интернет. \r\nДеница ДИМИТРОВА", "date": "2018.07.25", "title": "Росица Златева, зоопарк – Айтос: Ремонтът, който тече в парка на Айтос, не е свързан със зоопарка и той работи всеки ден"}
{"url": "http://www.focus-news.net/news/2018/07/25/2549572/krasimir-krastev-rd-pbzn-veliko-tarnovo-sazdadena-e-organizatsiya-za-otreagirane-pri-eventualni-navodneniya.html", "text": "Създадена е организация за отреагиране при евентуални наводнения. Това каза за  Радио „Фокус“ – Велико Търново  комисар Красимир Кръстев, директор  на Регионална дирекция „Пожарна безопасност и защита на населението“ – Велико Търново. Той обясни, че са взети превантивни мерки,  координирани с местната власт и областната управа. „Разяснено е на хората в малките населени места, че евентуално по поречията може да възникне завишаване нивата на реките. Имаме готовност да отреагираме при  възникване на наводнения,  извършване на евакуация, изграждане на диги“, добави Кръстев. \r\nМерките са взети поради влошената метеорологична обстановка и обявеният жълт код за интензивни дъждове във Великотърновска област. \r\nМария НЕДЕВА", "date": "2018.07.25", "title": "Красимир Кръстев, РД ПБЗН-Велико Търново: Създадена е организация за отреагиране при евентуални наводнения"}
{"url": "http://www.focus-news.net/news/2018/07/25/2549573/subregionalno-tehnichesko-zveno-shte-bade-izgradeno-v-burgas-po-proekta-blacksea4fish.html", "text": "Правителството предлага на Народното събрание да ратифицира Споразумението между България и Организацията по прехрана и земеделие (ФАО) към ООН за изграждане на Субрегионално техническо звено в Бургас по проекта \"BlackSea4Fish\". Това съобщиха от  правителствената информационна служба. \r\nПроектът е от съществено значение за страната ни, защото е една от инициативите на Генералната комисия по рибарство за Средиземно море, насочена към подкрепа на устойчивото рибарство в Черно море. Нейна основна цел е да се подпомогне сътрудничеството между страните от черноморския регион.  \r\nОчаква се BlackSea4Fish да има съществен принос към подобряване на събирането на данни (биологични, икономически и научни) за риболова в Черно море. Проектът ще спомогне и за по-доброто сътрудничество в областта на научните и технически дейности, включително и между националните институти на държавите от региона.", "date": "2018.07.25", "title": "Субрегионално техническо звено ще бъде изградено в Бургас по проекта \"BlackSea4Fish\""}
{"url": "http://www.focus-news.net/news/2018/07/25/2549563/d-r-plamen-konov-balgarski-veterinaren-sayuz-burgas-klinicheski-simptomite-na-afrikanskata-chuma-po-svinete-ne-se-razlichavat-sashtestveno-ot-tezi-pri-klasicheskata-chuma.html", "text": "Клинически симптомите на африканската чума по свинете не се различават съществено от тези при класическата чума, която е добре позната на всички ветеринарни лекари. Това каза за  Радио „Фокус“ – Бургас  д-р Пламен Конов, председател на Български ветеринарен съюз за област Бургас. По думите му един от отличителните белези на тази болест са характерни кръвоизливи по периферията на ушите на свинете, които много често могат да бъдат объркани с инвазия от ухапване от мухи. „Има ваксина за това заболяване, но тя не се прилага в Европа, защото то е изключително агресивно, с много висока смъртност. Дори и след ваксинация, заразата остава и ако животното попадне в неваксинирани стада, заболяването избухва със страшна сила“, допълни още Конов. \r\nВеселина НИКОЛОВА", "date": "2018.07.25", "title": "Д-р Пламен Конов, Български ветеринарен съюз – Бургас: Клинически симптомите на африканската чума по свинете не се различават съществено от тези при класическата чума"}
{"url": "http://www.focus-news.net/news/2018/07/25/2549576/inzh-vasiliy-marinkovski-yuzdp-izklyuchitelno-dobre-funktsionirat-protivopozharnite-kuli-izgradeni-na-teritoriyata-na-predpriyatieto.html", "text": "Изключително добре функционират противопожарните кули, изградени на територията на Югозападно държавно предприятие. Това каза за  Радио „Фокус“ – Пирин  инж. Василий Маринковски, началник отдел в предприятието. По думите му към днешната дата те са 9 на брой. „Кулите са изградени по европейска програма. Цялата информация и сигналът, който се получава от камерите и видеонаблюдението, с които те са оборудвани, постъпва в специален център, в който имаме дежурни служители, наблюдаващи обстановката и при възникването на пожари, информират дежурните служители на съответното териториално поделение за своевременна намеса и потушаване на пожара“, каза още инж. Маринковски. \r\nПо отношение на това ще има ли изграждане на нови противопожарни кули на територията на Югозападно държавно предприятие, той коментира, че по новата програма, която е за периода 2014 – 2020 година не се предвижда държавните предприятия, създадени по член 163 от Търговския закон да могат да създават кули. „Това е вменено като възможност за изграждане от Регионалните дирекции по горите“, подчерта инж. Маринковски. \r\nЛивия НИНОВА", "date": "2018.07.25", "title": "Инж. Василий Маринковски, ЮЗДП: Изключително добре функционират противопожарните кули, изградени на територията на предприятието"}
{"url": "http://www.focus-news.net/news/2018/07/25/2549574/the-nill-evropeyskiyat-komisar-po-byudzheta-zagatna-che-targovskata-voyna-mozhe-da-priklyuchi-ako-sasht-izostavyat-poslednite-si-mita.html", "text": "Европейският комисар по бюджета Гюнтер Йотингер заяви, че ЕС е готов да намали митата върху стоките от САЩ, но единствено ако техният президент Доналд Тръмп елиминира наскоро наложените тарифи върху вносните стомана и алуминий, пише   The Нill.  Той допълни, че отменянето на митата върху вноса от ЕС ще бъде условие за сключване на търговски споразумения. \r\n„По този начин искаме да избегнем допълнителната ескалация на търговския конфликт и да избегнем търговска война“, уточни Йотингер. „Ще се опитаме да намалим настоящите мита и след това ще намалим съществуващите тарифи върху редица стоки и услуги“, допълни той. \r\nЕвропейският комисар допълни, че ЕС би започнал преговори със САЩ тази есен с надеждата в следващите шест месеца да се сключи споразумение. \r\nДумите на Йотингер идват на фона на скорошната среща между председателя на Европейската комисия Жан-Клод Юнкер с Доналд Тръмп в Белия дом. Двамата ще обсъдят търговията.   Виктор Турмаков", "date": "2018.07.25", "title": "The Нill: Европейският комисар по бюджета загатна, че търговската война може да приключи, ако САЩ изоставят последните си мита"}
{"url": "http://www.focus-news.net/news/2018/07/25/2549577/stara-zagora-vazstanoveno-e-dvizhenieto-po-am-trakiya-pri-km-162-v-posoka-burgas-v-rayona-na-orizovo.html", "text": "Възстановено е движението по АМ \"Тракия\" при км 162 в посока Бургас, в района на Оризово. Това съобщиха от пресцентъра на  Агенция \"Пътна инфраструктура\" .", "date": "2018.07.25", "title": "Стара Загора: Възстановено е движението по АМ \"Тракия\" при км 162 в посока Бургас, в района на Оризово"}
{"url": "http://www.focus-news.net/news/2018/07/25/2549579/regnum-balgariya-izklyuchi-rusiya-ot-spisaka-sas-zaplahite-za-natsionalnata-si-sigurnost.html", "text": "Правителството на България повече не разглежда външната политика на Русия като заплаха за страната, следва от проекта на доклада на министерския съвет за състоянието на националната сигурност през 2017 г., който трябва да бъде внесен за разглеждане в Народното събрание, предава    Regnum. \r\nВ новия документ няма формулировка за това, че действията на Русия „са източник на регионална нестабилност и заплашват създаването на единна, свободна и мирна Европа“, както пише в аналогичен доклад на българското правителство за 2016 г. \r\nРусия не се споменава и в раздела на новия доклад, където се говори за „липсата на баланс на силите в Черноморския регион“ и за кризата в Украйна. Косвено споменаване на Русия се съдържа единствено в заключението, че „в резултат на кризата в Украйна и милитаризацията на Крим подготовката на щабовете и формированията е насочена към отработването на приоритетни задачи в сферата на отбраната“. \r\nСъщо така в доклада се констатира „криза на доверието“ в отношенията между България, ЕС, САЩ и Русия. Освен това в документа следва, че правителството в София повече не вижда в отношенията на Русия с ЕС и НАТО заплахи за европейската сигурност.  \r\nОсвен това в доклада се говори, че въпреки запазването на санкциите, България трябва да избягва по-нататъшно влошаване на отношенията с Русия и да се стреми към балансирането на отношенията с Москва.  Виктор Турмаков", "date": "2018.07.25", "title": "Regnum: България изключи Русия от списъка със заплахите за националната си сигурност"}
{"url": "http://www.focus-news.net/news/2018/07/25/2549578/varna-sadat-varna-na-prokuraturata-deloto-za-udavenoto-dete-v-baseyn-v-kurorta-zlatni-pyasatsi.html", "text": "След днешното разпоредителното заседание Окръжният съд във Варна върна на прокуратурата  делото за смъртта на 13-годишната Сара Ернст, която се удави преди 7 години в басейн в курорта „Златни пясъци“. Това съобщават от пресслужбата на  Окръжния съд . Магистратите прецениха, че държавното обвинение е допуснало съществени нарушения на процесуалните правила в досъдебното производство, довели до ограничаване на правата на наследниците на починалото момиче и на подсъдимия Александър Григоров. Според съдебния състав, Варненската окръжна прокуратура не е представила никакви доказателства за наследници на Сара Ернст. Неуведомяването на всички наследници на пострадалата в досъдебното производство нарушава тяхното право да правят искания, възражения и всякакви други действия. Неиздирването им и съответно неуведомяването им за образуваното наказателно производство, според НПК е съществено процесуално нарушение и е основание за прекратяване на съдебното производство и връщане на делото за отстраняване на тези пропуски. Второто съществено нарушение, което посочи Окръжен съд – Варна е, че не са правени опити да бъде открит и уведомен подсъдимият Александър Григоров, че срещу него се води разследване за извършено престъпление. Той е проектантът в част „Технологична“ на басейна и е привлечен задочно в качеството на обвиняем. По информация на неговата майка, мъжът живее в Канада. Според ВОС са били нарушени правата на подсъдимия от Конвенция за защита правата на човека и директива 2016/343 на ЕП. Нарушаването на правата на проектанта да участва в досъдебното, респективно и в съдебното производство е съществено процесуално нарушение и също е основание за прекратяване на съдебното производство. Пресцентърът на ВОС припомня накратко хронологията. Разследването продължи близо 7 години. Злополучният инцидент стана на 11 юли 2011 г. в курорта Златни пясъци. Около 11.30 ч. охранителят на хотел „Берлин“ забелязал руска туристка, която се опитвала да привлече вниманието на спасителя и на други туристи да окажат помощ на дете, което лежало на дъното на басейна. Спасителят скочил във водата и направил опит да извади момиченцето. Той не успял, тъй като тялото било засмукано от подовия сифон на дъното на басейна. Едва след като помпите били изключени, момиченцето било отделено от сифона. Същия ден пострадалата починала в болница. Като причина за фаталния изход съдебно-медицинската експертиза посочила удавяне от вдишване на течност, потискане на жизнено важни центрове в мозъка и спиране на сърдечната дейност. Пострадалото момиченце е било на почивка с баща си в хотел „Берлин“. Четирима мъже са обвинени, че са причинили смъртта на 13-годишното момиче поради незнание или немарливо изпълнение на занятие или на друга правно регламентирана дейност, представляваща източник на повишена опасност. Единият от подсъдимите – Кирил Ябанджиев е ръководител на отдел на упълномощен представител на дружеството изпълнител на комплексното строителство в частта „Басейни“ на хотела. Другият – Пламен К. е предаден на съд за независимо съпричиняване смъртта на Сара Ернст, в качеството му на представител на строителния надзор. Третият подсъдим – е проектантът. Четвъртият предаден на съд е спасителят на басейна – Мирослав Костов. Определението на Окръжен съд – Варна може да бъде обжалвано и протестирано пред Апелативен съд – Варна.", "date": "2018.07.25", "title": "Варна: Съдът върна на прокуратурата делото за удавеното дете в басейн в курорта „Златни пясъци“"}
{"url": "http://www.focus-news.net/news/2018/07/25/2549581/nikolay-nikolaev-rspbzn-burgas-na-teritoriyata-na-oblast-burgas-e-spokoyno-otkam-pozhari-poradi-chestite-prevalyavaniya-ot-dazhd.html", "text": "На територията на област Бургас към момента е спокойно, предвид това, че времето е променливо и доста често има превалявания на дъжд, което е предпоставка за по-малко възникване на пожари. Това каза за  Радио „Фокус“ – Бургас  гл. инспектор Николай Николаев, началник на РС „Пожарна безопасност и защита на населението“ – Бургас. \r\n„Не че няма, но повечето произшествия са свързани с реколтата, преди и след прибирането й. В рамките на градовете няма по-големи произшествия или най-вече повишаване на броя им в сухи треви и храсти, както беше предното лято“, каза още Николаев. \r\nПо думите му на фона на миналата година пожарите по жътвата не били повече, едва няколко били възникнали и то свързани с прибиране на реколтата или обработване на земята след прибирането й. „В тази връзка искаме да приканим хората, които се занимават със земеделие да внимават с прибирането на реколтата, с това каква техника използват, автомобилите, комбайните, тракторите, камионите да бъдат технически изправни и да внимават къде ги паркират, за да не предизвикат, следствие на нагрени двигатели и машини, пожар. Другото, което съветват е да не се изхвърлят цигари в канавките, когато се минава покрай път или някъде, където в момента се обработва земя. „Ако възникне пожар да реагират с уредите, които имат задължително в комбайните, камионите, тракторите и другата селскостопанска техника“, добави Николаев. \r\nДеница ДИМИТРОВА", "date": "2018.07.25", "title": "Николай Николаев, РСПБЗН – Бургас: На територията на област Бургас е спокойно откъм пожари, поради честите превалявания от дъжд"}
{"url": "http://www.focus-news.net/news/2018/07/25/2549580/blagoevgrad-shofyorat-pregazil-6-godishno-dete-v-sandanski-ne-se-saobrazil-sas-zabrana-za-preminavane-i-predpriel-manevra-s-visoka-skorost.html", "text": "Под наблюдението на Районна прокуратура – Сандански се води разследване на пътно-транспортно произшествие, при което по непредпазливост била нанесена тежка телесна повреда на дете, съобщиха от пресцентъра на  Апелативна прокуратура - София  .  \r\nДнес, 25 юли 2018 г., на ул. „Александър Буйнов“ в гр. Сандански, водачът на лек автомобил „Фолксваген“ предизвикал пътен инцидент, при който тежко пострада шестгодишно дете. При спускане по улицата с голям наклон, на която по същото време се извършвали строително-ремонтни работи от „УВЕКС“ ЕООД, той не се съобразил със забрана за преминаване и предприел маневра с висока скорост. Потегляйки напред, същият по непредпазливост ударил стоящия наблизо автомобил, след което прегазил намиращото се там дете и блъснал друг автомобил.  \r\nШофьорът на МПС, предизвикал пътно-транспортното произшествие, е С.Я. (73 години), неосъждан и няма криминални прояви. Извършената проверка с техническо средство за употреба на алкохол от страна водача е дала отрицателен резултат. Понастоящем той е задържан за срок до 24 часа по Закона на МВР.  \r\nПострадалото дете е в тежко здравословно състояние и се намира за лечение в болница.", "date": "2018.07.25", "title": "Благоевград: Шофьорът, прегазил 6-годишно дете в Сандански, не се съобразил със забрана за преминаване и предприел маневра с висока скорост"}
{"url": "http://www.focus-news.net/news/2018/07/25/2549582/balgarskiyat-cherven-krast-sledi-situatsiyata-v-gartsiya-i-poddarzha-neprekasnata-vrazka-s-gratskiya-cherven-krast.html", "text": "Българският Червен кръст следи с тревога ситуацията в Гърция и поддържа непрекъсната връзка с Гръцкия Червен кръст (ГЧК), съобщиха от пресцентъра на  БЧК . БЧК се присъединява към тридневния траур, обявен в страната, и изказа съболезнования на ГЧК и на гръцкото посолството в Република България. \r\nВ израз на международна солидарност, БЧК ще преведе парична помощ в размер на 3000 (три хиляди) евро по обявената банкова сметка на ГЧК за подпомагане усилията на националното дружество да окаже помощ на нуждаещите се. \r\nГръцкият Червен кръст подпомага държавните институции и осъществява предимно дейности по оказване на първа долекарска помощ, психо-социална подкрепа и хуманитарно подпомагане. Звеното за мениджмънт на бедствията следи ситуацията и координира действията си с общинските, държавните и други структури на гражданската защита. В планината Герания, община Мегара и в Рафина, ГЧК е мобилизирал спасители - самаритани, които са разгърнали пунктове за първа долекарска помощ. В Рафина те са три – един в спортната зала на община Неа Макри, един пред кметството и един - на пристанището. \r\nВ момента Гръцкият Червен кръст координира предоставянето на сгъваеми легла, одеяла и спални чували за населението в община Рафина. \r\nЕкипи за възстановяване на семейните връзки също вече работят на терен и оказват подкрепа за намирането на изчезнали лица. \r\nРъководителят на Националния екип за реагиране при бедствия на ГЧК на място оценява ситуацията и координира работата на терен. Екипи на ГЧК извършват оценка на нуждите и оказват помощ на пострадалите и на спасителите. \r\nЕксперти на Гръцкия Червен кръст оценяват ситуацията и относно необходимостта от парично подпомагане. \r\nВ случай на необходимост, българските граждани в Гърция могат да потърсят съдействие на обявения от българското посолство телефон: +30 6937 096 220. \r\nЗа допълнителна информация, може да посетите  .", "date": "2018.07.25", "title": "Българският Червен кръст следи ситуацията в Гърция и поддържа непрекъсната връзка с Гръцкия Червен кръст"}
{"url": "http://www.focus-news.net/news/2018/07/25/2549583/komisar-krasimir-krastev-rd-pbzn-veliko-tarnovo-pozharoopasnata-obstanovka-na-teritoriyata-na-oblastta-e-izklyuchitelno-spokoyna.html", "text": "Пожароопасната обстановка на територията на област Велико Търново е изключително спокойна. Това коментира за  Радио „Фокус“ – Велико Търново  комисар Красимир Кръстев, директор  на Регионална дирекция „Пожарна безопасност и защита на населението“ – Велико Търново. Той допълни, че поради метеорологичните условия, характерните за летния сезон пожари не са толкова интензивни  до момента.  „В момента времето ни спасява от сериозни пожари, било в земеделски площи, стърнища, или горски пожари, които се простират на голяма площ, бързо се разпространяват и най големите щети са там. Имахме два случая  на запалени стърнища в село Полски Сеновец и Павликени“, добави комисарят. Той уточни, че се прави  всичко възможно за провеждането на превенция срещу пожарите, разяснени са правилата за пожарна безопасност през летния пожароопасен сезон и жътвената кампания на хората. Те са изнесени подробно и на сайта на пожарната дирекция. \r\nКрасимир Кръстев напомня на гражданите за голямата опасност от палене на огън на открито във ветровито време. „Това е предпоставка за пренасяне на големи разстояния на запалени частици и може да доведе до бързо разпространение на пожара с обхващане на значителни площи от огъня. Това се вижда и при пожарите в Гърция. Другото, за което апелираме е да не се изхвърлят  фасове и стъклени бутилки,, които могат да имат ефекта на лупа“, обясни Кръстев. Той допълни, че не бива да се палят огньове близо до стрехи, паркирани автомобили и междублокови пространства. Той напомни и за опасността от оставянето без надзор на запален огън. Едни от най-честите сигнали по това време на годината са именно за възникнал пожар от оставен без надзор накладен огън за приготвянето на зимнина. На огнеборците често се налага  да гасят и пожари , възникнали от неизгасени огньове на къмпингуващи. \r\nКомисар Кръстев припомни за сериозната отговорност, която се носи за палене на стърнища и растителни остатъци. Нарушителите следва да понесат санкции, които достигат до 20 000 лева. \r\nМария НЕДЕВА", "date": "2018.07.25", "title": "Комисар Красимир Кръстев, РД ПБЗН – Велико Търново: Пожароопасната обстановка на територията на областта е изключително спокойна"}
{"url": "http://www.focus-news.net/news/2018/07/25/2549566/fokus-makedoniya-zapochnaha-prisaedinitelnite-pregovori-mezhdu-makedoniya-i-nato.html", "text": "В рамките на програмата на посещението на делегацията на НАТО в Скопие, водена от директора за европейските и глобалните партньорства на Алианса Джеймс Маккей, се провежда работна среща с работна група, водена от националния координатор на Македония за НАТО Стево Пендаровски и с участието на държавния секретар в МВнР Виктор Димовски, предава македонският   „Фокус“. \r\nС дейността на тази работна група стартират присъединителните преговори с НАТО, като по този начин започва изпълнението на процеса по членството в него. \r\nДейностите на тази работна група стартират присъединителните преговори за членство в НАТО, като по този начин започва и изпълнението на процеса на членство в НАТО. \r\n„Работната среща на двете експертни групи е посветена на запознаването с процесите и процедурите за членство в съюза, както и за задълженията, които Македония трябва да изпълни, като приключването на реформите за укрепване на върховенството на закона, реформите в сектора на отбраната и сигурността. На срещата бе отбелязано, че най-важното на този етап е изпълнението на споразумението с Гърция, като договор за македонското бъдеще,  който гарантира македонската идентичност и македонския език“, съобщава македонското правителство в свое заявление. \r\nОт там допълват, че на срещата е изтъкнато, че Македония изпълнява своята стратегическа цел за сигурност, стабилност и сигурност, като основа за допълнително икономическо развитие и по-добро бъдеще за гражданите.  Виктор Турмаков", "date": "2018.07.25", "title": "„Фокус“ (Македония): Започнаха присъединителните преговори между Македония и НАТО"}
{"url": "http://www.focus-news.net/news/2018/07/25/2549585/gen-konstantin-popov-sigurnostta-na-evropa-i-sigurnostta-na-obedinenoto-kralstvo-e-obshta.html", "text": "Сигурността на Европа и сигурността на Обединеното кралство е обща и ние имаме ангажимент да продължим да си сътрудничим и да я поддържаме. България уважава решението на Великобритания да излезе от Европейския съюз /ЕС/. Това каза днес ген. Константин Попов - председател на Комисията по отбрана по време на среща с Том Хайнс, ръководител на политическия отдел в Британско посолство, съобщиха от  Комисията по отбрана . \r\nНа срещата бяха обсъдени тенденциите в развитието на съвременната среда за сигурност и отбрана и новите перспективи след Брекзит. Специален фокус беше поставен върху развитието на обстановката в Европа след Брекзит. \r\nТом Хайнс представи на ген. Попов Бяла книга, която описва отношенията с ЕС, към които Обединеното кралство се стреми след Брекзит, икономическото партньорство и партньорството в сферата на сигурността. Хайнс очерта основните моменти във визията на Великобритания за партньорство в сферата на сигурността: поддържане на съществуващи оперативни способности; участие от страна на Обединеното кралство в ключови агенции, включително Европол и Евроджъст; договорености за координация по въпросите на външната политика, отбраната и развитието; съвместно развитие на способностите; и по-широко сътрудничество.", "date": "2018.07.25", "title": "Ген. Константин Попов: Сигурността на Европа и сигурността на Обединеното кралство е обща"}
{"url": "http://www.focus-news.net/news/2018/07/25/2549586/stoil-mitrev-veteran-ot-vtorata-svetovna-voyna-nyama-po-strashno-neshto-ot-voynata.html", "text": "Няма по-страшно нещо от войната. Това каза за предаването  „Симитли – минало, настояще и бъдеще“  на  Радио „Фокус“ – Пирин  Стоил Митрев, ветеран от Втората световна война. Той разказа, че макар днес да е вече на 95 години, то още си спомня ужасите, преживени на бойните полета в Унгария. „Обиколил съм много места, видял съм много неща, но по-хубаво място от България няма“, каза още Митрев. Той добави, че младите днес трябва да мислят за България, а не за партиите, защото страната ни е уникална. Героят от Драва и носител на „Орден за храброст“ коментира, че е преживял лично бомбандировките над София, които са били едно от най-кошмарните преживявания в неговият живот. „Нощно време полюлейте се клатеха, а на 100 – 200 м от нас виждахме как падат бомбите. Това което съм преживял – не го пожелавам на никой. Такова нещо дано никога не се повтаря“, подчерта Митрев. Той изрази надежда, че в света ще има мир, защото войната е нещо, което никой не трябва да преживява. \r\nЛивия НИНОВА", "date": "2018.07.25", "title": "Стоил Митрев, ветеран от Втората световна война: Няма по-страшно нещо от войната"}
{"url": "http://www.focus-news.net/news/2018/07/25/2549588/arh-dragomir-yosifov-okolo-100-150-hilyadi-leva-shte-sa-neobhodimi-za-vazstanovyavane-avtentichniya-vid-na-kiliynoto-uchilishte-v-debelets.html", "text": "Около 100-150 хиляди лева ще са необходими за възстановяване автентичния вид на килийното училище в Дебелец. Това каза каза за предаването „Царевград Търнов-славата и величието на Бъгария“ на Радио „Фокус“ архитект Драгомир Йосифов. По думите му проектът е одобрен от Министерството на културата, като в края на месец август се очаква и официалното разрешение от институцията. „Във втората половина на август месец в най-добрия случай ще имаме разрешение за строеж, с което може да се стартира процедура по строителство. Разбира се, това зависи от община Велико Търново, която трябва да задели необходимите средства за ремонт, който ще са в приблизителен размер от 100- 150 хиляди лв. Проектът е одобрен, продължаваме с направата на различните специалности от одобрените архитектурни проекти, които възстановяват училището в буквално максимално автентичен вид, който ние сме взели от стара, архивна, налична документация. Запазваме една част от училището за музейна експозиция, за да разкажем какъв живот е водило то. Другата част също ще бъде обитавана, като ще се ползва за различни дейности“, обясни той, като прогнозира, че при добро стечение на обстоятелствата ще са необходими около два месеца за завършването на проекта. „Това е първото килийно училище, в което е преподавал Петко Славейков. Това е първото училище, реално едно от първите училища в България, от което тръгва реално просветата. За съжаление то е било доста малко, за не повече от 8 до 10 деца и са работили на взаимо-учителния метод. Сградата в момента почти липсва. През годините е стопанисвана от Митрополията, впоследствие става общинска собственост, църквата с камбанарията остава към Митрополията и общината се инициира да направи възстановяване“, коментира още арх. Йосифов.", "date": "2018.07.25", "title": "Арх. Драгомир Йосифов: Около 100-150 хиляди лева ще са необходими за възстановяване автентичния вид на килийното училище в Дебелец"}
{"url": "http://www.focus-news.net/news/2018/07/25/2549575/d-r-plamen-konov-balgarski-veterinaren-sayuz-burgas-afrikanskata-chuma-po-svinete-e-absolyutno-bezopasna-za-horata.html", "text": "Африканската чума по свинете е абсолютно безопасна за хората. Това каза за  Радио „Фокус“ – Бургас   д-р Пламен Конов, председател на Български ветеринарен съюз за област Бургас. По думите му дори и да се заколи прасето и да бъде консумирано, пак е безопасно. „Единственото, което трябва да се съобрази е месото да бъде добре термично обработено, тъй като заразата се пренася с полусурово или сурово месо от прасе на прасе. А българските хранителни  обичаи са такива, че отпадъците отиват или при кучето, или при прасето. Отделно, заразеното прасе заразява друго чрез изпражненията“, каза още Конов. \r\nСпоред него в България не е регистрирана африканска чума досега. „Имахме доскоро класическа чума по свинете. Беше забранено на България да изнася прасета и продукция от тях по тази причина. В края на 2016 или началото на 2017 година тя отпадна, а в момента сме в нова опасност“ допълни още ветеринарят. \r\nВеселина НИКОЛОВА", "date": "2018.07.25", "title": "Д-р Пламен Конов, Български ветеринарен съюз – Бургас: Африканската чума по свинете е абсолютно безопасна за хората"}
{"url": "http://www.focus-news.net/news/2018/07/25/2549590/dobrich-tvorcheskata-sreshta-na-elka-nyagolova-shte-se-sastoi-v-ogledalna-zala-neli-bozhkova.html", "text": "Поради променливото време творческата среща на Елка Няголова с добричката публика ще се състои на 26 юли от 19.00 ч. в Огледална зала „Нели Божкова“. Това съобщиха от пресцентъра на  Община град Добрич .", "date": "2018.07.25", "title": "Добрич: Творческата среща на Елка Няголова ще се състои в Огледална зала „Нели Божкова“"}
{"url": "http://www.focus-news.net/news/2018/07/25/2549591/montana-okonchatelna-dvegodishna-efektivna-prisada-poluchi-uchenik-ot-lom-za-poboy-zavarshil-sas-smart.html", "text": "Окончателна двегодишна ефективна присъда получи ученик от гр. Лом за побой, завършил със смърт, съобщиха от пресцентъра на  Апелативна прокуратура – София .  По обвинителен акт на Окръжна прокуратура-Монтана е влязла в сила осъдителна присъда от две години „лишаване от свобода“ при „общ“ режим на изтърпяване за К. Петков от гр. Лом за извършено от него престъпление по чл. 115, във вр. с чл. 63, ал. 1, т. 2 от Наказателния кодекс.  \r\nПодсъдимият Петков (на 15 години към момента на извършване на престъплението) бил ученик в една от гимназиите в града и живял с майка си. Интересът му към учебния процес бил непостоянен, понякога отсъствал от училище. Близо половин година преди трагичния инцидент бил регистриран в Детска педагогическа стая за управление на МПС след употреба на алкохол и без книжка, както и за употреба на наркотици.  \r\nС пострадалия А.В., който учел в по-горен клас, поддържали връзка чрез компютри и имали епизодични срещи във връзка с употреба на наркотици. По този повод между тях възникнал конфликт, съпътстван и с физическа разправа от страна на А.В. спрямо подсъдимия. За изясняване на отношенията уговорили среща пред училище на 08.12.2014 г. Всеки от двамата решил да отиде, придружен от брат си. Страхувайки се да не бъде бит, Петков отишъл с по-големия си брат. На тръгване взели за всеки случай две отвертки.  \r\nКъсно вечерта в уговорения ден четиримата се срещнали пред училище, където започнал скандал, последван от побой. Въпреки че братът на подсъдимия предварително го посъветвал да не се меси, от време на време той се опитвал да го защити. Когато видял, че брат му не може да вземе надмощие и е съборен на земята, К.Петков решил да му помогне. Извадил отвертка от джоба си и нанесъл удари на А.В., като единият попаднал в главата му. От нанесения удар той се свлякъл на земята. Петков се паникьосал и заедно с брат му напуснали мястото, където останали другите двама братя. Една от отвертките била изхвърлена в контейнер, намиращият се до жилищния блок на майка им, а другата се счупила по време на побоя и останала на мястото на инцидента.  \r\nПо-малкият брат на пострадалия А.В. повикал помощ. Пристигналите на място медицински лица незабавно го транспортирали до болница, но въпреки положените усилия той е починал. Непосредствената причина за смъртта е тежка черепно-мозъчна травма със счупване на черепа.  \r\nОт заключението на комплексната съдебно психиатрична и психологична експертиза е видно, че подсъдимият Петков е могъл да разбира свойството и значението на извършеното и да ръководи постъпките си, правилно е възприемал фактите, които имат значение за делото.  \r\nПрисъдата е окончателна и не подлежи на обжалване.", "date": "2018.07.25", "title": "Монтана: Окончателна двегодишна ефективна присъда получи ученик от Лом за побой, завършил със смърт"}
{"url": "http://www.focus-news.net/news/2018/07/25/2549587/afp-nyama-dokazatelstva-che-islyamska-darzhava-stoi-zad-napadenieto-v-toronto.html", "text": "Канадските власти съобщиха, че нямат доказателства, които да подкрепят  твърдението на „Ислямска държава“, че стрелецът, открил огън и убил двама души в понеделник в Торонто, е бил член на организацията, предаде   AFP. \r\nПо-рано пропагандният орган на ислямистите „Амак“ съобщи, че стрелецът – 29-годишният Файсал Хусеин, е „войн“ на „Ислямска държава“ отзовал се на заповедта да се извършват нападения срещу граждани на страните, борещи се срещу групировката в Ирак и в Сирия. \r\n„В момента нямаме доказателства, които да подкрепят тези твърдения“, пише в официално заявление на полицията в Торонто.   Виктор Турмаков", "date": "2018.07.25", "title": "AFP: Няма доказателства, че „Ислямска държава“ стои зад нападението в Торонто"}
{"url": "http://www.focus-news.net/news/2018/07/25/2549589/vasil-valchev-mdt-konstantin-kisimov-s-mnogo-novi-zaglavi-i-novi-aktyorski-popalneniya-shte-startira-teatralniyat-sezon-ot-septemvri.html", "text": "С много нови заглави и нови актьорски попълнения ще стартира театралният сезон от септември. Това каза за предаването „Царевград Търнов-славата и величието на Бъгария“ на Радио „Фокус“ директорът на МДТ „Константин Кисимов“. Със спектакъла „Криворазбраната цивилизация“ на 27 юли театърът ще участва във фестивала \"Сцена на вековете\" на крепостта \"Царевец, като това е второто участие на актьорите от „Константин Кисимов“ в летния оперен фестивал. Васил Вълчев коментира, че публиката предпочита и посещава повече спектакли, провеждащи се на открито. Постановката на крепостта обаче не изчерпва участията на търновския театър. „На 30 и на 31 юли театърът ни пътува в Карлово и в Хисаря, където също на открити сцени играем „Баядерка“ на Калман. На 1 август сме в Габрово, в Монтана на 2 август драматичната трупа играе „Няма да платим“ на Дарио Фо. След това театърът ще излезе за 3 седмици в отпуска. Последната седмица на месеца също е натоварена, периодът 27 – 31 август отново ще играем в Карлово и в Хисаря, имаме спектакъл им в Севлиево. Септември месец също ще бъде интензивен. В момента подготвяме в драматичния състав „Да си богат не е лесно“ – една пиеса на Пиеш Шено, режисьор е Юри Статков. След това започваме в музикалния състав „Вражалец“ по Ст. Л. Костов. Да не пропусна традиционния коледен концерт през декември месец, който театърът ни освен във Велико Търново поставя и на няколко други места, на сцените на Габрово, на Троян, на Ловеч. А също така и едно историческо заглавие – „Йоан – синът на Асен“, което трябва да излезе до края на годината“, обясни директорът. Васил Вълчев добави, че се водят разговори с актьори за попълване на всички звена в театъра.", "date": "2018.07.25", "title": "Васил Вълчев, МДТ „Константин Кисимов“: С много нови заглави и нови актьорски попълнения ще стартира театралният сезон от септември"}
{"url": "http://www.focus-news.net/news/2018/07/25/2549593/blagoevgrad-na-gkpp-kulata-trafikat-e-intenziven-na-vhod-za-leki-i-tovarni-avtomobili.html", "text": "На ГКПП „Кулата“ трафикът е интензивен на вход за леки и товарни автомобили. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден“ преминаването се извършва без проблеми. Нормално интензивен е и трафикът на българо-македонската граница. \r\nЛивия НИНОВА", "date": "2018.07.25", "title": "Благоевград: На ГКПП „Кулата“ трафикът е интензивен на вход за леки и товарни автомобили"}
{"url": "http://www.focus-news.net/news/2018/07/25/2549592/umbalsm-n-i-pirogov-spetsializirana-detska-lineyka-patuva-kam-sandanski-za-da-transportira-postradaloto-pri-katastrofa-6-godishno-dete.html", "text": "Специализираната детска линейка на УМБАЛСМ \"Н. И. Пирогов\" пътува към МБАЛ-Св. Врач в гр. Сандански. Това съобщиха от пресцентъра на  болничното заведение . В линейката има детски реанимационен екип, който да преведе в Спешната болница пострадалото при пътнотранспортно произшествие дете.", "date": "2018.07.25", "title": "УМБАЛСМ \"Н. И. Пирогов\": Специализирана детска линейка пътува към Сандански, за да транспортира пострадалото при катастрофа 6-годишно дете"}
{"url": "http://www.focus-news.net/news/2018/07/25/2549597/blagoevgrad-povishena-opasnost-ot-padashti-kamani-ima-v-kresnenskoto-defile-i-po-vtoroklasen-pat-simitli-gotse-delchev.html", "text": "Интензивно е движението по главен път Е-79 и автомагистрала „Струма“. Пътните настилки в областта са предимно сухи и нормално проходими. Това съобщиха за  Радио „Фокус“ - Пирин  от Областно пътно управление – Благоевград. Натоварено движение, но без образуването на колони от автомобили се наблюдава и по второкласен път – 19 Симитли – Гоце Делчев. През деня не са регистрирани тежки пътни инциденти в региона. В област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. \r\nЛивия НИНОВА", "date": "2018.07.25", "title": "Благоевград: Повишена опасност от падащи камъни има в Кресненското дефиле и по второкласен път Симитли – Гоце Делчев"}
{"url": "http://www.focus-news.net/news/2018/07/25/2549596/ria-novosti-balgariya-stroi-ograda-po-granitsata-si-s-rumaniya-zaradi-chuma-po-svinete.html", "text": "България е започнала да строи ограда от бодлива тел на границата с Румъния, за да минимизира риска от разпространение на чума по свинете на територията на страната, предаде   РИА Новости. \r\nМинистърът на селското стопанство, хранителната и горската промишленост Румен Порожанов е пристигнал в граничния български град Силистра, за да участва в заседание на координационния център и да обсъди мерките, които могат да се предприемат за сдържането на вируса. Оградата от бодлива тел ще се построи, за да не може дивите животни да пресичат границата. \r\nОсвен строителството на оградата ще бъдат предприети и други предпазни мерки, включително дезинфекция, пограничен контрол и профилактика на големите свинеферми.   Виктор Турмаков", "date": "2018.07.25", "title": "РИА Новости: България строи ограда по границата си с Румъния заради чума по свинете"}
{"url": "http://www.focus-news.net/news/2018/07/25/2549598/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Предимно мокри, но нормално проходими са пътищата в област Смолян, съобщиха за  Радио „Фокус“ – Смолян  дежурният в Областно пътно управление – Смолян. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. През деня не са получавани сигнали за инциденти по пътищата в областта. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян пътните настилки са мокри, автомобилният трафик е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.07.25", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/07/25/2549595/veliko-tarnovo-okolo-tri-pati-sa-se-uvelichili-zapisvaniyata-na-velikotarnovtsi-za-pochivki-v-turtsiya-v-sravnenie-s-minalata-godina.html", "text": "Около три пъти се е увеличил интересът на великотърновци към летните почивки в Турция в сравнение с миналата година. Това каза за  Радио „Фокус“ – Велико Търново  Пепа Брусева, туроператор от старата столица. По думите й в сравнение с предходни години, увеличението е с около 1.5 пъти. „След събитията, които се случиха в Турция, имаше едно отдръпване за кратко, но тази година те се върнаха прекрасно. Имаше едно пръскане на туристи в Албания, Испания, Гърция, Италия и т.н. Но тази година има много записвания за Турция“, каза още туроператорът. Като основни причини за това тя изтъкна атрактивните оферти, които предлагат качествено обслужване на добри цени, както и навика на хората, които са свикнали да почиват в Турция и отново се връщат. \r\nЛуиза ТРАНЧЕВА", "date": "2018.07.25", "title": "Велико Търново: Около три пъти са се увеличили записванията на великотърновци за почивки в Турция в сравнение с миналата година"}
{"url": "http://www.focus-news.net/news/2018/07/25/2549600/afp-na-mars-za-parvi-pat-e-otkrito-ezero-s-techna-voda.html", "text": "Учените са открили огромно подземно езеро на Марс. Това бележи първият случай, когато толкова голямо тяло с течна вода е откривано на „Червената планета“, предава   AFP  \r\nНамиращо се под слой от марсиански лед, езерото с ширина от повече от 20 километра. „Възможно е да има и други езера и дори живот на съседната ни планета“, съобщават учените, цитирани от американското списание Science („Наука“ ).  Виктор Турмаков", "date": "2018.07.25", "title": "AFP: На Марс за първи път е открито езеро с течна вода"}
{"url": "http://www.focus-news.net/news/2018/07/25/2549594/anadolu-agency-turskiyat-parlament-ratifitsira-zakon-za-borbata-sreshtu-terorizma-na-myastoto-na-otmenenoto-sastoyanie-na-izvanredno-polozhenie.html", "text": "Турският парламент ратифицира нов закон за борбата срещу тероризма след като в страната бе отменено наложеното след опита за преврат от преди две години състояние на извънредно положение, предава    Anadolu Agency. \r\nЗаконът е подкрепен от депутатите от управляващата „Партия на справедливостта и развитието и от Партията на националистическото движение. Антитерористичният закон дава право на губернаторите на провинциите и на силите за сигурност да използват определени пълномощия, които те упражняваха по време на извънредното положение.  \r\nЗаконът дава право на губернаторите да уволняват служещи във въоръжените сили, полицията, жандармерията, и публичната администрация, ако се разбере, че са свързани с терористични организации.  \r\nЗаконът ще бъде представен на президента Реджеп Тайип Ердоган за подпис, а след това ще бъде публикуван в турския Държавен вестник.   Виктор Турмаков", "date": "2018.07.25", "title": "Anadolu Agency: Турският парламент ратифицира закон за борбата срещу тероризма на мястото на отмененото състояние на извънредно положение"}
{"url": "http://www.focus-news.net/news/2018/07/25/2549603/burgas-mokri-i-hlazgavi-na-mesta-sa-patnite-nastilki-v-oblastta.html", "text": "Пътните настилки в областната пътна мрежа на места са хлъзгави и мокри, предаде репортер на  Радио „Фокус“ – Бургас . По-интензивно е движението по основните улици и булеварди в града. Водачите трябва да се движат с повишено внимание. Най-натоварен е трафикът в посока от и към жилищен комплекс „Меден рудник“, на кръговото кръстовище „Трапезица“ и булевардите „Христо Ботев“ и „Демокрация“. \r\nИнтензивно е движението на моторни превозни средства и по улиците „Уилям Гладстон“, „Сан Стефано“, „Тодор Александров“ и „Стефан Стамболов“. Няма образували се колони от автомобили на входно-изходните пътни артерии на града. \r\nМария ГЕОРГИЕВА", "date": "2018.07.25", "title": "Бургас: Мокри и хлъзгави на места са пътните настилки в областта"}
{"url": "http://www.focus-news.net/news/2018/07/25/2549605/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е мокър. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.07.25", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/07/25/2549607/krasimir-krastev-rd-pbzn-razyasnitelnata-kampaniya-za-pozharite-v-malkite-naselena-mesta-ima-polozhitelen-efekt.html", "text": "Разяснителната кампания за пожарите в малките населена места има положителен ефект. Това каза за  Радио „Фокус“ – Велико Търново  комисар Красимир Кръстев, директор на Регионална дирекция „Пожарна безопасност и защита на населението“ – Велико Търново. Регулярно служители на пожарната дирекция провеждат беседи с възрастни хора, с цел превенция на пожарите. „Работата със старите хора е добра инициатива. Усещаме, че тази ниша трябва да се запълни, защото самите хора се обаждат по телефона и искат съвети как да се справят в определени ситуации“, обясни комисар Кръстев. Служителите на пожарната дирекция работят активно в тази насока, за да се сведат до минимум жертвите и пострадалите при  възникнали пожари в домовете. „Наши служители ходят по места в пенсионерските клубове и разговарят с хората, затова как могат да възникнат пожари, до какво може да доведе една лека небрежност и как да правят всичко възможно да ограничат един пожар, ако вече се е случил“, допълни директорът на великотърновската пожарна дирекция. \r\nМария НЕДЕВА", "date": "2018.07.25", "title": "Красимир Кръстев, РД ПБЗН: Разяснителната кампания за пожарите в малките населена места има положителен ефект"}
{"url": "http://www.focus-news.net/news/2018/07/25/2549606/segodnya-ukrayna-poroite-v-balgariya-predizvikaha-mashtabni-navodneniya-i-razrusheniya.html", "text": "Проливните дъждове са предизвикали наводнения в района на централния български град Тетевен, един човек е загинал, пише украинският вестник    „Сегодня“. \r\nВ българската община Тетевен е обявен режим на извънредно положение заради наводненията в района. В течение на последното денонощие на квадратен метър са паднали 99 литра валежи. Много мостове са разрушени, реките са излезли от коритата си, къщи са наводнени, а мнозина са останали без електричество. Валежите са активизирали и свлачища. \r\nБлизо до град Ловеч е открито тялото на загинал. Местните власти в Тетевен уверяват, че ситуацията е поставена под контрол. \r\nСтихията е засегнала и други райони на България, заради което по цялата страна е обявен „жълт“ код за опасност. Властите на Гърция и на Турция са предупредени за заплахата, която носи увеличеното водно равнище на реките Марица и Арда. Предполага се, че следващите два дни ще са критични.  Виктор Турмаков", "date": "2018.07.25", "title": "„Сегодня“ (Украйна): Пороите в България предизвикаха мащабни наводнения и разрушения"}
{"url": "http://www.focus-news.net/news/2018/07/25/2549599/shumen-administrativniyat-sad-otmeni-zapovedite-za-zalichavane-na-deynostite-na-ekarisazha-v-grada.html", "text": "Административният съд в Шумен, отмени заповедите на директора на ОДБХ – Шумен, с които са заличени дейностите на обект Екарисаж „Обезвреждане на странични животински продукти от категория 1, 2 и 3“, „Обект за производство, търговия, и пускане на пазара на суровини и храни от животински произход, непредназначени за консумация от хора и на продукти получени от странични животински продукти категория ІІІ“ и на „Съхранение на продукти, получени от странични животински продукти категория 1 и 2“. Това съобщиха от  Административен съд- Шумен . Със същите заповеди са обезсилени и удостоверенията за регистрация за съответните дейности на обекта, стопанисван и собственост на „Брамас – 96“ АД – Шумен. Процесните административни актове директорът на ОДБХ – Шумен е аргументирал с твърдения, че търговецът не е приложил акт за въвеждане на експлоатация на целия обект, издаден по реда на Закона за устройство на територията /ЗУТ/. Според него така е създадена невъзможност да се гарантира съответствието му с изискванията за безопасност от пожари и аварии, изискванията за отопление, осветление, вентилация, опазване на околната среда и проследимостта на продукцията и не би могло да се гарантира, че няма риск от разпространение на заразни болести по животните. За да отмени атакуваните административни актове съдът е приел, че в случая дружеството не е извършило грубо нарушение на нормативните изисквания, което да обуславя издаване на заповедите за заличаване на регистрацията на обекта и за обезсилване на издадените удостоверения за регистрация за съответните дейности. Съдът е заключил, че помещенията, в които дружеството извършва процесната дейност, са въведени в експлоатация в пълно съответствие с действащите по време на изграждането и въвеждането им в експлоатация нормативни актове. Съдебният състав е формирал и извод, че след като част от обекта е изграден и въведен в експлоатация, преди приемането на ЗУТ и същият е приет в пълно съответствие с действащите по време на въвеждането му в експлоатация нормативни изисквания не е налице необходимост, а и липсва такова законово изискване, да бъде приет отново по реда на ЗУТ. Няма и предвидена процедура в ЗУТ, обектите, които са въведени в експлоатация по съответния ред преди приемането на ЗУТ, да бъдат въвеждани отново в експлоатация и по реда на ЗУТ. Като допълнителен аргумент в подкрепа на решаващото си становище за незаконосъобразност на процесните административни актове, съдът е посочил, че за да се заличи регистрацията на обект и обезсили вече издадено удостоверение е необходимо дружеството да е извършило груби нарушения на нормативните изисквания, след като вече е било регистрирано и след като му е издадено удостоверението за съответната дейност и то нарушения, свързани именно с извършваната от него дейност, каквито не се сочат в оспорените заповеди. Поради това решаващият състав на Административен съд – Шумен е приел, че в случая не са налице нарушения от страна на дружеството, които да обуславят заличаване на регистрацията му и обезсилване на вече издаденото удостоверение. По тези съображения съдът е отменил оспорените пред него актове на директора на ОДБХ – Шумен. Решението не е окончателно и подлежи на касационно обжалване пред Върховния административен съд в София.", "date": "2018.07.25", "title": "Шумен: Административният съд отмени заповедите за заличаване на дейностите на екарисажа в града"}
{"url": "http://www.focus-news.net/news/2018/07/25/2549609/pregled-na-mezhdunarodnite-novini-do-18-chasa-agentsiya-fokus.html", "text": "Председателят на Европейската комисия Жан-Клод Юнкер заяви, че „не е много оптимистичен“ преди срещата с американския президент Доналд Тръмп по-късно в сряда във Вашингтон, на която ще се опита да предотврати търговската война между САЩ и Европейския съюз. \r\nЮнкер заяви пред германската държавна телевизия ZDF, че във Вашингтон „ще покажа ясно, че не сме врагове на САЩ. Имаме обща история и не трябва да забравяме това“, но допълни, че „не е много оптимистично настроен“. \r\nПредседателят на ЕК заяви, че познава Тръмп „относително добре“ от многократните им срещи. „Знам как да се държа с него, знам също как той се държи с другите“, посочи Юнкер. „Така че ще преговаряме от равни позиции“. \r\nПо неговите думи, на срещата ще се обсъждат вносните мита. „Вярвам, че трябва да избегнем търговската война. Вярвам, че не ни трябва допълнително увеличаване на митата, а успокояване на цялостната ситуация“, обясни председателят на ЕК. В този смисъл „е възможно Тръмп да ни предложи нещо“, добави Юнкер. \r\nЩо се отнася до заплахата на американския държавен глава да увеличи вносните мита върху европейските автомобили на 20%, политикът потвърди, че Брюксел е „готов“ да предприеме ответни мерки и „може да отговори веднага по адекватен начин“. \r\n***  Прекъсването на отношенията с нашите глобални стратегически партньори е против разбирането на Турция за суверенитет, заяви президентът на страната Реджеп Таийп Ердоган, минути преди да отлети за Южна Африка, където ще участва на форума на БРИКС. \r\n„Прекъсването на отношенията с нашите глобални стратегически партньори, с които се отнасяме по същия начин, както със САЩ, е срещу разбирането ни за суверенитет. Иран е наш съсед и стратегически партньор. Между нас има много проекти, основани на взаимната изгода“, заяви Ердоган пред репортерите в Анкара преди да се качи на президентския самолет и да отлети към Южна Африка. \r\nВестникът припомня, че Вашингтон нареди на съюзниците си да спрат вноса на ирански петрол до ноември. Президентът на САЩ Доналд Тръмп обяви през май, че Вашингтон се изтегля от ядрената сделка с Иран. \r\n„Yeni Safak” отбелязва, че турският държавен глава ще присъства на срещата на върха на организацията БРИКС (Бразилия, Русия, Индия, Китай и Южна Африка) от сряда до петък. Неговото участие във форума ще бъде първият контакт на високо равнище между Турция и този блок. \r\nОчаква се в кулоарите на срещата турският президент да се срещне с лидерите на всички страни от БРИКС и други  лидери, които ще бъдат в Южна Африка за мероприятието. \r\nИзданието отбелязва още, че срещата между президентът на Русия Владимир Путин и Ердоган е предвидена за четвъртък, както е съобщил помощника на руския държавен глава Юрий Ушаков. \r\n***  „Ислямска държава“ пое отговорността за стрелбата в Торонто в неделя, когато загинаха двама души, а още 13 бяха ранени, съобщи информационната агенция на групировката АМАК в сряда. \r\nНападателят „беше войн на „Ислямска държава“ и осъществи нападението в отговор на призива да се атакуват граждани на страните от коалицията“, се казва в съобщението на групировката, без да се дават повече детайли или доказателства за твърдението. \r\n*** От сряда нататък, Македония я очаква интензивен период на подготовка за присъединяване към НАТО. Преговорите започнаха, а до пълноправното членство най-вероятно ще трябва да минат 18 месеца, заявиха от делегацията на Алианса, пристигнала в Скопие в сряда. \r\nОт сряда Македония официално влезе в преговорите за пълноправно членство в Северноатлантическия алианс. Директорът за европейските и глобалните партньорства на НАТО Джеймс Маккей, който е на посещение в македонската столица, приветства започването на преговорите и определи събитието като „исторически момент“ за балканската страна. \r\n„Тук сме, за да работим за прилагането на решението, взето на срещата на върха в Брюксел“, заяви Маккей, като изрази мнение, че страните, участващи в процеса за подготовката на пълноправното членство, ги очаква интензивен период на сериозни преговори. \r\n„Веднага щом бъдат изпълнени вътрешните процедури и решението бъде одобрено в националните парламенти на 29-те страни-членки на НАТО, вашата страна ще може да стане 30-ата членка на Алианса. Според нашия минал опит, очакваме целият процес да трае осемнадесет месеца“, обясни ръководителят на делегацията на Алианса. \r\n***   Издирването на оцелели след пожарите в Атика продължава и днес. Спасителите претърсват къщите, автомобилите и брега и се опасяват, че броят на загиналите може да се увеличи. Междувременно гръцката полиция е арестувала четирима души, които са заподозрени, че са запалили един от пожарите край гръцката столица. \r\nЗадържаните са на възраст между 22 и 26 години и са открити в изоставена къща, където са се укривали от пожара. \r\nМеждувременно знамената в цяла Гърция са спуснати наполовина. Въпреки, че ситуацията е спокойна, във въздуха се усеща напрежение. В Атина се провежда кампания по кръводаряване, събират се храна и лекарства. Правителството е одобрило помощ в размер от 20 милиона евро за най-засегнатите райони. \r\nВърховният съд на Гърция изследва причините за тази трагедия и факта, че голяма част от изгорените къщи са били нерегламентирано построени край морския бряг. \r\n***   Турският парламент ратифицира нов закон за борбата срещу тероризма след като в страната бе отменено наложеното след опита за преврат от преди две години състояние на извънредно положение. \r\nЗаконът е подкрепен от депутатите от управляващата „Партия на справедливостта и развитието и от Партията на националистическото движение. Антитерористичният закон дава право на губернаторите на провинциите и на силите за сигурност да използват определени пълномощия, които те упражняваха по време на извънредното положение.  \r\nЗаконът дава право на губернаторите да уволняват служещи във въоръжените сили, полицията, жандармерията, и публичната администрация, ако се разбере, че са свързани с терористични организации.  \r\nЗаконът ще бъде представен на президента Реджеп Тайип Ердоган за подпис, а след това ще бъде публикуван в турския Държавен вестник.  \r\n***", "date": "2018.07.25", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/07/25/2549608/sofiya-bedstveno-polozhenie-e-obyaveno-v-grad-pirdop.html", "text": "Във връзка с влошената метеорологична обстановка и проливни валежи, със заповед на кмета на община Пирдоп Ангел Геров се обявява бедствено положение на територията на град Пирдоп. Това съобщиха от  пресцентъра на общината . Задействан е планът за бедствия и аварии, като всички включени в него фирми са се отзовали своевременно и оказват съдействие. Общината е предприела всички необходими мерки за ограничаване на пораженията, причинени от проливните дъждове. Към момента няма опасност от преливане на язовир Душанци. Водното му ниво е в норма и не представлява опасност за населението. Осъществява се непрекъснато наблюдение и контрол. Валежите ще продължат и през следващите дни. На 26 и 27 юли в Пирдоп се очакват валежи от 30 л / кв. м., в часовете от 13.00 до 19.00 часа. Прогнозата е на дежурния синоптик на Националния институт по метеорология и хидрология.", "date": "2018.07.25", "title": "София: Бедствено положение е обявено в град Пирдоп"}
{"url": "http://www.focus-news.net/news/2018/07/25/2549610/aktsenti-v-sutreshniya-blok-na-radio-fokus-dobro-utro-balgariya-na-26-yuli.html", "text": "БЧК отпуска 3000 евро на гръцките структури на организацията в помощ за справяне с огненото бедствие. Как ще бъдат разпределени средствата и къде са концентрирани действията на екипите? Повече ще научим от главения експерт в дирекция „Мениджмънт на бедствията“ към БЧК Любомир Каракановски.  \r\nЩе насочим поглед и към родната политическа картина. След неособено изненадващото президентско вето върху Закона за приватизацията и напрежението, което текстовете създадоха в някои редици, се появи изненадващ опит за консенсус от страна на ГЕРБ. Очаква ли ни нов курс на политическо поведение от страна на основните играчи и край на словесната война по линия премиер- президент? Тези и други теми ще коментираме с политолога Първан Симеонов. \r\nЛетният сезон вече започна, съпроводен обаче с изненадващо ниски температури и дъждове. Доколко това се отрази на сезона в Каварна и може ли лошото време да попречи да едни добри резултати от туристопоток? Отговорите на тези и други въпроси ще потърсим от кмета на Каварна Нина Ставрева. В минутите след 9.00 часа- Венцеслав Илчев от Радио „Фокус“- Кюстендил ще ни разкаже повече за международния фолклорен фестивал „Сребърна пафта“.  \r\nТези и още теми - в сутрешния блок на  Радио „Фокус“ „Добро утро, България“ , от 6.00 до 10.00 часа, с водещ Виктория Месробович - Кувенджиева.", "date": "2018.07.25", "title": "Акценти в сутрешния блок на Радио „Фокус“ „Добро утро, България“ на 26 юли"}
{"url": "http://www.focus-news.net/news/2018/07/25/2549602/d-r-plamen-konov-balgarski-veterinaren-sayuz-burgas-v-momenta-populatsiyata-na-divite-svine-e-vav-vazhod.html", "text": "В момента популацията на дивите прасета е във възход. Това каза за  Радио „Фокус“ – Бургас  д-р Пламен Конов, председател на Български ветеринарен съюз – Бургас по повод опасността от разпространение на африканската чума по свинете у нас. „Може би от години не сме имали толкова много диви прасета в горите. Те си остават резервоар на тази инфекция и заболяването може да вирее години наред“, посочи той. Според него по-притеснени са големите свинеферми в района, тъй като ако заразата влезе в страната, те ще претърпят много големи загуби. „Има инструкция за предпазване от африканска чума, издадена от Българската агенция за безопасност на храните, одобрена е за прилагане и всички лекари я знаят. Стопаните трябва да знаят най-основните неща. Прасето ще откаже да яде, ще се развие някаква температура. Възможни са хранителни разстройства. Ще се развият и кръвоизливи по кожата, най-вече по ушите“, каза още ветеринарят.  \r\nВеселина НИКОЛОВА", "date": "2018.07.25", "title": "Д-р Пламен Конов, Български ветеринарен съюз – Бургас: В момента популацията на дивите свине е във възход"}
{"url": "http://www.focus-news.net/news/2018/07/25/2549613/tehran-times-poveche-ot-29-hil-irantsi-sa-posetili-balgariya-prez-2017-godina.html", "text": "Посланикът на България в Техеран Христо Полендаков съобщи, че повече от 29 хил. ирански граждани са посетили балканската страна през 2017 година, пише   Tehran Times. \r\n„Повече от 29 хил. иранци са получили български визи през миналата година, от тях 95% са поискали туристически“, заяви Полендаков. Същевременно Иран е приел около 1000 български граждани през този период. \r\n„Броят на иранските пътници, посетили България до момента тази година е приблизително същият като миналата година“, уточни посланикът.   Виктор Турмаков", "date": "2018.07.25", "title": "Tehran Times: Повече от 29 хил. иранци са посетили България през 2017 година"}
{"url": "http://www.focus-news.net/news/2018/07/25/2549612/pepa-bruseva-turoperator-klientite-zapisvayki-se-v-agentsiite-tryabva-da-badat-sigurni-che-ako-se-sluchi-neshto-shte-im-bade-predlozhen-alternativen-variant.html", "text": "Клиентите на туристическите агенции, при записване за почивка, трябва да са сигурни, че ще им бъде предложен алтернативен вариант, ако има някакъв проблем. Това каза в ефира на  Радио „Фокус“ – Велико Търново  туроператорът от старата столица Пепа Брусева. Тя бе категорична и че това е практика на всички сериозни фирми. „Ако се случи нещо сериозно, както пожарите, които бушуват в момента в района на Атина, туроператорите са длъжни да реагират. Те трябва да предложат почивка на същата цена, без да карат клиентите да доплащат. Ако има някаква разлика, поне при нас, тя се покрива от фирмата и хотела“, поясни още Брусева. Тя уточни, че подобни ситуации са единични, но хората от бранша трябва да реагират адекватно, ако все пак те се случат. \r\nЛуиза ТРАНЧЕВА", "date": "2018.07.25", "title": "Пепа Брусева, туроператор: Клиентите, записвайки се в агенциите, трябва да бъдат сигурни, че ако се случи нещо ще им бъде предложен алтернативен вариант"}
{"url": "http://www.focus-news.net/news/2018/07/25/2549614/veliko-tarnovo-mokri-sa-patnite-nastilki-na-teritoriyata-na-oblastta-vali-slab-dazhd.html", "text": "Мокри са пътните настилки на територията на област Велико Търново, предаде репортер на  Радио „Фокус“ – Велико Търново . Времето е облачно. Превалява слаб дъжд. Температурата е 25 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 20 август. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 11 януари 2019. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nНадежда КРЪСТЕВА", "date": "2018.07.25", "title": "Велико Търново: Мокри са пътните настилки на територията на областта, вали слаб дъжд"}
{"url": "http://www.focus-news.net/news/2018/07/25/2549584/telma-makedoniya-broyat-na-zaginalite-pri-pozharite-v-gartsiya-raste-arestuvani-sa-chetirima-zapodozreni-za-palezh.html", "text": "Издирването на оцелели след пожарите в Атика продължава и днес. Спасителите претърсват къщите, автомобилите и брега и се опасяват, че броят на загиналите може да се увеличи. Междувременно гръцката полиция е арестувала четирима души, които са заподозрени, че са запалили един от пожарите край гръцката столица, предава скопският телевизионен канал   „Телма“. \r\nЗадържаните са на възраст между 22 и 26 години и са открити в изоставена къща, където са се укривали от пожара. \r\nМеждувременно знамената в цяла Гърция са спуснати наполовина. Въпреки, че ситуацията е спокойна, във въздуха се усеща напрежение. В Атина се провежда кампания по кръводаряване, събират се храна и лекарства. Правителството е одобрило помощ в размер от 20 милиона евро за най-засегнатите райони. \r\nВърховният съд на Гърция изследва причините за тази трагедия и факта, че голяма част от изгорените къщи са били нерегламентирано построени край морския бряг.  Виктор Турмаков", "date": "2018.07.25", "title": "„Телма“ (Македония): Броят на загиналите при пожарите в Гърция расте, арестувани са четирима заподозрени за палеж"}
{"url": "http://www.focus-news.net/news/2018/07/25/2549619/predstoyashti-sabitiya-v-stranata-za-26-yuli-agentsiya-fokus.html", "text": "*** \r\nОт 9.00 часа ще започне заседанието на Народното събрание. \r\n*** \r\nОт 10.00 часа ще се проведе заседание на Столичния общински съвет.  \r\n*** \r\nОт 08.30 до 21.00 часа пред Народното събрание ще се проведе протест срещу поправките в Закона за приватизацията и следприватизационния контрол, приети на 17 юли 2018 г. от Народното събрание. \r\n*** \r\nОт 10.00 часа в ХІV въззивен състав на Софийския градски съд ще се разгледат мерките за неотклонение на двамата шофьори, които пометоха общо 19 коли в София. \r\n*** \r\nОт 11.00 часа в пресклуба на БТА ще се проведе пресконференция на Сдружение за изследователски практики (инициатива „Зелени закони“) и коалиция от граждански организации „За да остане природа в България“ във връзка със законови промени в ущърб на природата.  \r\n*** \r\nОт 12.00 часа в пресклуба на БТА проф. Николай Овчаров ще покаже и други находки от тазгодишната археологическа кампания на Перперикон.  \r\n*** \r\nОт 14.30 часа в зала „Изток“ на Народното събрание министърът на образованието и науката Красимир Вълчев ще участва в годишната конференция на Асоциацията на българските училища в чужбина (АБУЧ) на тема „Българският език – духовен мост за национално единение“. В събитието ще участва и кметът на София Йорданка Фандъкова. Участниците в конференцията ще бъдат поздравени от председателя на Народното събрание Цвета Караянчева. \r\n*** \r\nОт 16.00 часа в Министерството на здравеопазването (залата на ет. 4) ще бъдат представени резултатите от националното проучване „Подобряване на равноправния достъп до вода и санитария в България“, осъществено от фондация „Земя завинаги”, съвместно с Министерство на здравеопазването и Икономическата комисия за Европа на ООН (UNECE). Участие в пресконференцията ще вземат зам.-министърът на здравеопазването Светлана Йорданова, зам.-министърът на регионалното развитие и благоустройството Малина Крумова и представители на фондация „Земя завинаги“. \r\n*** \r\nОт 16.00 часа в зала 3 в сградата на Народното събрание на пл. „Княз Александър I“ 1 председателят на Комисията по въпросите на децата, младежта и спорта Славчо Атанасов и председателят на експертната група на Европейския съюз по въпросите на футбола Дейвид Боанан ще дадат съвместна пресконференция на тема „Законова рамка за безопасност и сигурност при провеждане на спортни събития – добрите европейски практики“. \r\n*** \r\nОт 16.30 часа в зала 132 в сградата на Народното събрание на пл. „Княз Александър I“ 1 Комисията за борба с корупцията, конфликт на интереси и парламентарна етика ще изслуша ръководството на КОНПИ.  \r\n*** \r\nОт 18.00 часа в зала 19 на Квадрат 500 ще бъде представена изложбата на Австрийското посолство в София „Commuting 2018a“, в която Австрия прие от България председателството на Съвета на ЕС.  \r\n*** \r\nОт 18.30 часа в Къща за литература и превод, ул. „Латинка“ 12 ще се състои прожекция и разговор с писателя и режисьор Стефан Чапалику за неговата работа и за съвременното албанско изкуство. \r\n*** \r\nОт 18.30 часа в галерия Credo Bonum ще бъде открита изложба, организирана от природозащитната организация WWF.  \r\n*** \r\nНа площад „Никола Вапцаров“ се провежда „Лятна филмомания под звездите 2018“. \r\n*** \r\nОт 17.00 часа в Експозиционен център Флора ще бъде официално открито Петото юбилейно издание на WINE FEST BURGAS. От 21.30 часа ще бъдат връчени грамоти за топ 10 вина и голямата награда статуетка “Златен Нептун’ за най-добро бяло вино на фестивала.  \r\n*** \r\nОт 21.00 часа в Народно читалище „Георги Кондолов“ в гр. Царево Георги Мамалев ще представи автобиографичната си книга „Усмихни се, човече!“ с импровизирано “One Man Show”. \r\n*** \r\nОт 09.30 ч. в хотел „Черно море“ ще се проведе регионален дискусионен форум по повод 30 юли, международен ден за борба с трафика на хора. Гости на форума, организиран от Дирекция „Превенции“ към Община Варна ще бъдат г-жа Камелия Димитрова, секретар на Националната комисия за борба с трафика на хора (НКБТХ), представители на администрацията на НКБТХ и на местните комисии в страната. \r\n***  \r\nОт 09.00 часа в голяма зала на Общината ще се проведе редовна сесия на Великотърновски общински съвет.  \r\n***  \r\nОт 10.00 часа в Читалище „Надежда – 1869“ ще се проведе Работилница по бродерия.  \r\n***  \r\nОт 20.00 часа на сцената на „Арт лято“ до ХГ „Борис Денев“ ще се проведе премиера на книгата на Ралица Генчева „Кой те излъга какво е щастие“.  \r\n***  \r\nОт 20.00 часа в Летния театър ще се проведе концертна програма, част от Международния фолклорен фестивал. \r\n*** \r\nОт 11.00 часа в залата на 6 ет. в административната сграда на Община Видин ще се проведе редовна месечна пресконференция. \r\n*** \r\nОт 11.00 часа в крайдунавския парк на града ще бъде открита изложба #artofdanube - най-дългата картина-портрет на река Дунав. В 11.30 часа на открита сцена на Художествена галерия „Н. Петров“ ще се проведе семейно представление на Цирк \"Играчка-Плачко\".  \r\n*** \r\nОт 15.00 часа в Регионалния пресклуб на БТА - Видин кметът на Общината Огнян Ценков ще участва в съвместна пресконференция с административния директор на филиала на Русенския университет \"Ангел Кънчев\" - Момчил Станков и с началника на Регионалното управление на образованието - Веселка Асенова, във връзка с много високата оценка, която получава университета на институционалната си акредитация от Националната агенция по оценяване и акредитация. \r\n*** \r\nОт 17.30 часа на стадион „Георги Бенковски“ кметът на Община Видин Огнян Ценков ще се срещне с ръководството и с футболистите на ОФК „Бдин-1923“.  \r\n*** \r\nОт 18.00 часа в Музея на хумора и сатирата ще бъде представена изложбата „Дунавска карикатура“.  \r\n*** \r\nОт 19.00 часа в Огледална зала „Нели Божкова“ ще бъде представена юбилейната книга „Шест грама“ от Елка Няголова.  \r\n*** \r\nВ 13.00 часа в читалище „20-ти април“ ще се състои официалното откриване на Национална научна конференция, посветена на 190 години от рождението на Христо Данов.  \r\n*** \r\nОт 14.00 часа в залата на Парк-хотел „Кюстендил” ще се проведе заседание на Общински съвет - Кюстендил.   \r\n*** \r\nОт 17.30 часа на Арката на площад „Велбъжд” ще бъде открит Международният фолклорен фестивал „Сребърна пафта”.   \r\n*** \r\nОт 18.00 часа в Художествена галерия „Владимир Димитров – Майстора“ ще бъде открита изложбата „Нови постъпления“. \r\n*** \r\nОт 16.30 часа в парк „Нури Адалъ“ играчите на шах ще могат да премерят сили, а от 17.00 часа – тези, които залагат на спортния бридж. Вечерта на лятната сцена в градския парк почитателите на хубавата музика ще могат да чуят изпълненията на група „Old School Band“.  \r\n*** \r\nОт 17.00 часа в зала 1302 в сградата на Общината ще се проведе заседание на Комисията „Ин витро“ към Общинския съвет, която ще разгледа 7 заявления за финансово подпомагане на двойки с репродуктивни проблеми, подадени през второто тримесечие на годината. \r\n*** \r\nОт 10.30 часа пред Двореца на културата ще се проведат забавни игри и анимация с деца и родители „Лято в Двореца“.  \r\n*** \r\nОт 11.00 часа пред Общински младежки дом-Перник ще се състои творческа работилница.  \r\n*** \r\nОт 16.00 часа в галерия „Кракра“ ще се състои изложба на пернишки автори „Лято“.  \r\n*** \r\nОт 18.00 часа пред Хранкомерс, кметство „Изток“ ще се проведе дискотека под открито небе.  \r\n*** \r\nВ 11.00 часа в Аrtnewscafe на ул. „Отец Паисий“ 38 испанският архитект Марта Харабо ще разкаже на чаша кафе пред гости и граждани за разработения от нея проект в рамките на резидентната програма ADATA AiR. \r\n*** \r\nВ 17.30 часа в Конферентната зала на НБ „Иван Вазов“ – Пловдив ще бъде представена новата книга на Мартин Ралчевски – сборника с разкази „Душа“. \r\n***  \r\nОт 10.00 часа в парк „Калето” ще се проведе закриване на Юлско лято в Читалището и връчване на сертификатите за участие на децата. \r\n*** \r\nОт 10.00 часа на площада пред читалището в село Гавраилово ще бъде открит празникът „Златна праскова“ 2018. В 10.45 часа в салона на читалище „Слънце-1928“ ще започне кръгла маса на тема „Състояние и тенденции при производството на праскови“, в който ще се включат водещи специалисти от Института по овощарство – гр. Пловдив. В 11.00 часа ще бъде лекцията „Възможности и подпомагане на малки стопанства по „Програмата за развитие на селските райони 2014-2020“, в това число и подготовка за проектни предложения по Подмярка 4.1.2 „Инвестиции в земеделските стопанства по тематична подпрограма за развитие на малки стопанства“.  \r\n*** \r\nОт 13.00 часа на площад „Свобода“ заместник-министърът на отбраната Атанас Запрянов и заместник-началникът на отбраната вицеадмирал Емил Ефтимов ще участват в тържествения ритуал по посрещането на 35-ия контингент на Въоръжените сили на Република България, който успешно приключи участието си в мисията на НАТО в Афганистан „Решителна подкрепа“. \r\n*** \r\nОт 18.00 часа в манастира \"Св. Вмчк Пантелеймон\" край Смолян иконом Запрян Шиков - секретар на Архиерейското наместничество  и изпълняващ длъжността игумен на манастира ще отслужи Празнична Вечерня с Петохлебие по повод храмовия празник на манастира.  \r\n*** \r\nОт 10.00 часа в къща-музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 10.00 часа до 12.30 часа в детския отдел на библиотека „Родина“ ще се проведе програма „Чета и играя – знам и мога“.  \r\n*** \r\nОт 11.00 часа в зала „Марица“ на Областната администрация в Хасково ще се проведе работно заседание по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст.  \r\n*** \r\nОт 9.00 часа в зала 363 в сградата на общината ще се проведе редовно заседание на Общински съвет- Шумен. \r\n*** \r\nОт 18.00 часа в Музея на бойната слава ще бъде представена изложба на шапки и униформи, използвани в различни периоди от Българската армия – от Освобождението до наши дни.", "date": "2018.07.25", "title": "Предстоящи събития в страната за 26 юли (Агенция „Фокус“)"}
{"url": "http://www.focus-news.net/news/2018/07/25/2549615/lovech-dvizhenieto-po-pat-i-3-rumyantsevo-zlatna-panega-se-osashtestvyava-s-povisheno-vnimanie-poradi-navodnen-paten-uchastak.html", "text": "Движението по път I-3 Румянцево – Златна Панега се осъществява с повишено внимание, поради наводнен пътен участък. Това съобщиха от пресцентъра на  Агенция \"Пътна инфраструктура\" .", "date": "2018.07.25", "title": "Ловеч: Движението по път I-3 Румянцево – Златна Панега се осъществява с повишено внимание, поради наводнен пътен участък"}
{"url": "http://www.focus-news.net/news/2018/07/25/2549621/gabrovo-dvizhenieto-v-uchastak-ot-pat-draganovtsi-gabrovo-se-osashtestvyava-v-edna-lenta-poradi-izvarshvane-na-remont-na-patno-saorazhenie.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е слънчево. Температурата на въздуха е 25°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението в участък от път Севлиево – Драгановци се осъществява с повишено внимание поради извършване на строително-монтажни работи.  \r\nДвижението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.07.25", "title": "Габрово: Движението в участък от път Драгановци – Габрово се осъществява в една лента поради извършване на ремонт на пътно съоръжение"}
{"url": "http://www.focus-news.net/news/2018/07/25/2549617/po-ukazaniya-na-premiera-boyko-borisov-mezhduvedomstvenata-komisiya-kam-ms-svikva-zasedanie-na-30-yuli-vav-vrazka-s-zasegnatite-ot-dazhdovete-rayoni-v-obshtina-teteven.html", "text": "След съгласуване на действията между председателя на Междуведомствената комисия за възстановяване и подпомагане към Министерския съвет и министър на вътрешните работи Валентин Радев и министъра на регионалното развитие и благоустройството, Николай Нанков отпътува за община Тетевен. Целта на посещението е на място да бъде направен преглед на обстановката в населените места, засегнати от обилни валежи, с оглед по-бърза оценка и вземане на решение за подпомагане от страна на Комисията. Това съобщиха от пресцентъра на  МВР . \r\nВъв връзка с това, по указания на министър-председателя Бойко Борисов, Междуведомствена комисия за възстановяване и подпомагане към Министерския съвет свиква заседание на 30 юли 2018 г.    \r\nПоложителният опит за съкращаване на сроковете за вземане на решение за подпомагане на пострадали региони бе приложен по разпореждане на министър-председателя Борисов при преодоляване на последствията след наводненията в началото на месец юли, предизвикани от проливни дъждове в района на Мизия.", "date": "2018.07.25", "title": "По указания на премиера Бойко Борисов Междуведомствената комисия към МС свиква заседание на 30 юли във връзка с засегнатите от дъждовете райони в община Тетевен"}
{"url": "http://www.focus-news.net/news/2018/07/25/2549622/voice-of-america-balgarskiyat-prezident-nalozhi-veto-varhu-izmeneniyata-na-zakona-za-privatizatsiyata.html", "text": "Българският президент Румен Радев наложи вето върху спорни изменения на Закона за приватизацията, който според критиците струва на страната пропуснати печалби, предава   Voice of America. \r\nПромените, одобрени от парламента, доминиран от дясно-центристката партия ГЕРБ биха намалили наполовина, до пет години, времето в което купувачите трябва да изпълняват специални задължения според приватизационните договори.  \r\nСпоред Радев предложените промени „не служат на интересите на държавата и на българските граждани“.  Според него срокът на задълженията трябва да се определя от типа предприятие, което ще бъде приватизирано, а не чрез изменения в закона, които да донесат ползи на купувача за сметката на обществения интерес.  \r\nРешението на Радев последва съобщението, че недоволни граждани ще протестират срещу измененията. Парламентът лесно може да отхвърли ветото на президента с най-малко 121 гласа в 240-местния парламент.  \r\nВъпреки това министър-председателят Бойко Борисов, целящ за потуши общественото недоволство, реагира бързо и нареди на управляващата партия ГЕРБ да представи нови изменения на закона, които да елиминират подозренията в лобизъм.   Виктор Турмаков", "date": "2018.07.25", "title": "Voice of America: Българският президент наложи вето върху измененията на Закона за приватизацията"}
{"url": "http://www.focus-news.net/news/2018/07/25/2549604/dimitar-ivanov-oblasten-upravitel-na-yambol-utre-shte-badat-vzeti-probi-ot-stadata-s-drebni-prezhivni-zhivotni-v-obshtina-elhovo.html", "text": "Утре ще бъдат взети проби от стадата с дребни преживни животни в община Елхово. Това съобщи за  Агенция „Фокус“  областният управител на Ямбол Димитър Иванов. „В зоната, в която са съседните землища и села, също ще се вземат кръвни проби, за да са спокойни хората. Това е защото землищата между селата в Болярово и Елхово си граничат. Увеличената зона от 20-км ще бъде проверявана от понеделник, а проверките се очаква да приключат до 31 юли. Другите мерки са относно дезинфекция на стопанствата, в които бяха евтаназирани животните и почистване на зоната преди граничния пункт (ГКПП „Лесово“)“, каза още той. Агенция „Фокус“  припомня, че зоната, в която ще бъдат проверявани стада с дребни преживни животни беше увеличена от 10 на 20 км.  \r\nЦветелин ДИМИТРОВ", "date": "2018.07.25", "title": "Димитър Иванов, областен управител на Ямбол: Утре ще бъдат взети проби от стадата с дребни преживни животни в община Елхово"}
{"url": "http://www.focus-news.net/news/2018/07/25/2549623/montana-vtori-den-lom-e-bez-piteyna-voda.html", "text": "Втори ден Лом е без питейна вода, оплакват се жители на крайдунавския град в социалните мрежи. Тежка авария на довеждащия водопровод от помпената станция в Добридол до Лом е причина за спирането на водата в целия град, съобщиха за  Радио „Фокус“ – Видин  от местното  ВиК  дружество. Две са авариите по водопровода, като най-оптимистичният вариант е водоснабдяването да бъде възстановено утре, 26 юли. Екипите работят по отстраняване аварията на гравитачния водопровод, която е открита в полето след района на село Сталийска махала. По-сериозен е проблемът в Добридолския район, където повредата е в труден терен – в блатото и възстановяването ще отнеме повече време. \r\nАнна ЛОЗАНОВА", "date": "2018.07.25", "title": "Монтана: Втори ден Лом е без питейна вода"}
{"url": "http://www.focus-news.net/news/2018/07/25/2549601/ministar-rumen-porozhanov-obsadi-s-lovno-ribarskiya-sayuz-merkite-sreshtu-afrikanskata-chuma-po-svinete.html", "text": "Министърът на земеделието, храните и горите Румен Порожанов проведе среща с председателя на УС на Националното ловно-рибарско сдружение – Съюз на ловците и риболовците в България Васил Василев и членове на НЛРС-СЛРБ. На нея присъства и омбудсманът Мая Манолова. Министър Порожанов представи мерките, които се вземат за предотвратяване и ограничаване на африканската чума по свинете (АЧС). Беше обсъдено облекчаване на изискванията за подборен отстрел на диви свине от място за намаляване на популацията им. Това съобщиха от пресцентъра на  МЗХГ . \r\nИнж. Василев благодари на министър Порожанов за издадената заповед за забрана на груповия лов на диви свине. И изтъкна, че в противен случай е имало опасност от инциденти и застрашаване на някои видове дивеч, които в момента отглеждат малките си. Министър Порожанов обясни още, че са отменени заповедите за забрана за събиране на билки и трюфели в горите, които бяха въведени от някои от Регионалните дирекции по горите.  \r\nРешено беше през следващата седмица да се проведе нова среща с представителите на ловни сдружения за обсъждане на конкретни предложения за включването им в прилагането на мерките срещу АЧС.", "date": "2018.07.25", "title": "Министър Румен Порожанов обсъди с ловно-рибарския съюз мерките срещу африканската чума по свинете"}
{"url": "http://www.focus-news.net/news/2018/07/25/2549624/veliko-tarnovo-vazstanoveno-e-dvizhenieto-po-pat-i-5-veliko-tarnovo-polski-trambesh-v-rayona-na-radanovo.html", "text": "Възстановено е движението по път I-5 Велико Търново - Полски Тръмбеш в района на Раданово. Това съобщиха от пресцентъра на  Агенция \"Пътна инфраструктура\" .", "date": "2018.07.25", "title": "Велико Търново: Възстановено е движението по път I-5 Велико Търново - Полски Тръмбеш в района на Раданово"}
{"url": "http://www.focus-news.net/news/2018/07/25/2549626/lovech-dvizhenieto-po-pat-i-3-rumyantsevo-zlatna-panega-e-ogranicheno-za-vsichki-prevozni-sredstva-poradi-navodnen-paten-uchastak.html", "text": "Движението по път I-3 Румянцево - Златна Панега е ограничено за всички МПС поради наводнен пътен участък. Това съобщиха от пресцентъра на  Агенция \"Пътна инфраструктура\" . Обходен маршрут: Кръстовище на път І-3 с общински път за с. Тодоричене, по път ІІІ-307 Тодоричене - Дерманци, по път ІІІ-305 Дерманци - Торос - кръстовище с път І-4 местността Боаза и обратно.", "date": "2018.07.25", "title": "Ловеч: Движението по път I-3 Румянцево - Златна Панега е ограничено за всички превозни средства поради наводнен пътен участък"}
{"url": "http://www.focus-news.net/news/2018/07/25/2549620/gd-granichna-politsiya-intenziven-e-trafikat-po-granitsite-s-rumaniya-sarbiya-gartsiya-i-turtsiya.html", "text": "Интензивен е трафикът по границите с Румъния, Сърбия, Гърция и Турция. Това съобщиха от пресцентъра на  ГД \"Гранична полиция\" . На българо-сръбската граница на ГКПП \"Калотина\" трафикът е интензивен на вход и на изход. На българо-гръцката граница на ГКПП \"Кулата\" трафикът е интензивен на вход за леки и товарни автомобили. На българо-турската граница на ГКПП \"Капитан Андреево\" трафикът е интензивен на изход за товарни автомобили. На българо-румънската граница на ГКПП \"Дунав мост - Русе\" и на ГКПП \"Дунав мост - Видин\" трафикът е интензивен на вход и на изход за леки и товарни автомобили. \r\nНа българо-македонската граница трафикът е нормален на всички гранични контролно-пропускателни пунктове.", "date": "2018.07.25", "title": "ГД \"Гранична полиция\": Интензивен е трафикът по границите с Румъния, Сърбия, Гърция и Турция"}
{"url": "http://www.focus-news.net/news/2018/07/25/2549627/abc-news-nyakolko-dushi-sa-raneni-pri-sblasatsi-mezhdu-migranti-v-bosna-i-hertsegovina.html", "text": "Босненската полиция съобщи, че няколко души са ранени при сблъсъци между мигрантите, стоящи в страната, докато се опитват да достигнат до Западна Европа, предава   ABC News. \r\nПолицията съобщава, че сбиването между около 50 мигранти е избухнало в сряда в палатков лагер край северозападния град Велика Кладуша. Според първоначалните данни няма застрашаващи живота  наранявания. \r\nХиляди мигранти са се стекли към северозападна Босна и Херцеговина, откъдето се опитват да достигнат до членуващата в ЕС Хърватия. \r\nВластите в Босна и Херцеговина изпитват затруднения да се справят с мигрантския приток. Търсещите убежище се стичат в страната, за да избегнат по-добре охраняваните маршрути на Балканския полуостров.   Виктор Турмаков", "date": "2018.07.25", "title": "ABC News: Няколко души са ранени при сблъсъци между мигранти в Босна и Херцеговина"}
{"url": "http://www.focus-news.net/news/2018/07/25/2549628/radmila-ivanova-bchk-kyustendil-rabotata-s-detsa-v-neravnostoyno-polozhenie-e-spetsifichna.html", "text": "Работата с деца в неравностойно положение е специфична. Това каза за предаването „Симитли – минало, настояще и бъдеще“ на  Радио „Фокус“ – Пирин  Радмила Иванова, специалист в Български червен кръст – Кюстендил по повод палатковия лагер за деца в неравностойно положение „Пътеката към приятелството“, който се провежда в Симитли. По думите ѝ доброволците към червенокръстката организация обаче са напълно готови да работят с такива деца, тъй като са предварително обучени. „Доброволците, които се занимаваме с провеждането на лагера имаме преминат курс за работа с деца, които имат специфични потребности и са от различни групи. Смятам, че ако се намери правилният подход, то може да се работи с тези деца. Наистина трудно е, но не е невъзможно“, каза още Иванова. Тя добави, че много са нещата, които ѝ харесват  при работата с тези деца и въобще при провеждането на подобни лагери. „Първото е, че децата получават знания, които ще им бъдат от полза. Освен това те създават приятелства, които са дълготрайни. Това е много важно, че връстници с връстници се сприятеляват, обменят опит, но и си помагат не само самите лагери, а и след това. По време на лагер децата са подложени на специфични условия, те са лишени от голяма част от удобствата, които иначе имат в своето ежедневие. Това от своя страна понякога може да предизвика напрежение в тях, но благодарение на приятелствата, които си създават те се справят, защото преминават заедно през всички ситуации“, допълни Иванова. Според нея по този начин се научават да се справят с трудностите, които има животът. \r\nЛивия НИНОВА", "date": "2018.07.25", "title": "Радмила Иванова, БЧК – Кюстендил: Работата с деца в неравностойно положение е специфична"}
{"url": "http://www.focus-news.net/news/2018/07/25/2549616/sitel-makedoniya-broyat-na-zhertvite-ot-gorskite-pozhari-v-gartsiya-raste.html", "text": "Броят на жертвите при катастрофалните пожари в гръцката област Атака надхвърли 80 души. Над 200 бяха ранени, от които 23 деца. Около 30 души са обявени за изчезнали. Пожарникари и спасители на гръцкия Червен кръст проверяват изгорелите къщи и обекти, които са засегнати от пламъците за загинали и оцелели, предава скопският телевизионен канал   „Сител“. \r\n„Досега сме открили 30 тела на изгорели“, заяви спасител от Червения кръст. Специални части на гръцката армия извършват спасявания в морето. Междувременно оцелелите се връщат при изгорелите си домове. \r\n„Това е бедствие. Целият ми житейски труд е унищожен. Изчезна“, съобщава оцелял жител на силно засегнатия от бедствието район Мати. \r\nВ момента се разследват причините за пожарите, които едновременно се разразиха в региона Атика, като се смята, че част от тях са умишлени.   Виктор Турмаков", "date": "2018.07.25", "title": "„Сител“ (Македония): Броят на жертвите от горските пожари в Гърция расте"}
{"url": "http://www.focus-news.net/news/2018/07/25/2549631/vidin-natovaren-e-trafikat-v-posoka-za-granichen-punkt-dunav-most-2.html", "text": "Натоварен е трафикът в посока за граничен пункт „Дунав мост 2“, към другите два гранични пункта във Видинска област – „Връшка чука“ и „Брегово“, трафикът е спокоен. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно-изходните артерии на града и по бул.“Панония“. \r\nАнна ЛОЗАНОВА", "date": "2018.07.25", "title": "Видин: Натоварен е трафикът в посока за граничен пункт „Дунав мост 2“"}
{"url": "http://www.focus-news.net/news/2018/07/25/2549630/smolyan-manastirat-sv-vmchk-panteleymon-shte-otpraznuva-hramoviya-si-praznik.html", "text": "Манастирът „Св. Вмчк Пантелеймон“ край Смолян ще отпразнува храмовия си празник, съобщиха от  Архиерейското наместничество – Смолян . Иконом Запрян Шиков – секретар на Архиерейското наместничество и изпълняващ длъжността игумен на манастира, ще отслужи на 26 юли от 18.00 часа Празнична Вечерня с Петохлебие, а на 27 юли от 09.00 часа ще отслужи Света Божествена Литургия по случай храмовия празник, заедно със свещеници от Смолян. В 11.00 часа ще започне празничен водосвет, а в 12.00 часа ще има благословена трапеза. \r\nЗа храмовия празник са осигурени безплатни автобуси до манастира, които тръгват в 08.30 часа от автогара „Устово“ и 08.30 часа от спирката на Супера в Горно Райково. Автобусите ще спират на всяка спирка в Смолян до манастира. \r\nОт манастира канят всички миряни да присъстват на празника и да прославят заедно с едно сърце и уста Св. Вмчк Пантелеймон – чуден лекар и изцелител на всяка болест и немощ на всеки, който го призовава в молитва.", "date": "2018.07.25", "title": "Смолян: Манастирът „Св. Вмчк Пантелеймон“ ще отпразнува храмовия си празник"}
{"url": "http://www.focus-news.net/news/2018/07/25/2549632/nimh-utre-predi-obyad-shte-nastapi-vremenno-spirane-na-valezhite-no-sled-obyad-otnovo-na-mnogo-mesta-shte-prevali-vazmozhni-sa-i-gradushki.html", "text": "През нощта на места, главно в Северна България и планинските райони ще превалява дъжд. Утре преди обяд, в повечето места, ще настъпи временно спиране на валежите и разкъсване на облачността до слънчево. След обяд и до полунощ отново на много места в страната ще има краткотрайни валежи и гръмотевици. В отделни райони валежите ще са интензивни, възможни са градушки. Ще духа до умерен, в Североизточна България и временно силен северозападен вятър. Максимални температури между 24° и 29°. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус”  дежурният синоптик Красимир Стоев. \r\nАтмосферното налягане ще се задържи по-ниско от средното за юли.  \r\nНад Черноморието облачността ще е предимно значителна и на много места, главно в следобедните часове ще има краткотрайни валежи и гръмотевици. Ще духа до умерен, по северното крайбрежие и временно силен северозападен вятър. Максимални температури на въздуха: 25°-28°. Температурата на морската вода е 25°-26°. Вълнението на морето ще бъде 2-3 бала. \r\nНад планините облачността ще е по-често значителна. На много места, главно в следобедните часове ще има валежи и гръмотевична дейност. Ще духа до умерен северен вятър. Максимална температура на височина 1200 метра около 18°, на 2000 метра – около 12°. \r\nИ през следващите дни до края на седмицата на места в страната, главно след обяд и до полунощ, ще има краткотрайни, в отделни райони интензивни валежи, придружени и с гръмотевици, възможни са и градушки. Вероятността за значителни количества намалява, но все пак на изолирани места, главно в Северна България и Рило-Родопската област, са възможни локални краткотрайни извалявания до 20-25 л/кв.м. Преди обяд, главно в югоизточната половина от страната, ще има и слънчеви часове. Ще започне бавно повишение на температурите, но все пак ще се задържи сравнително хладно за периода, с преобладаващи максимални температури между 26° и 31°.", "date": "2018.07.25", "title": "НИМХ: Утре преди обяд ще настъпи временно спиране на валежите, но след обяд отново на много места ще превали, възможни са и градушки"}
{"url": "http://www.focus-news.net/news/2018/07/25/2549611/ria-novosti-kipar-shte-otdeli-deset-miliona-evro-za-pomosht-na-postradalite-ot-pozharite-v-gartsiya.html", "text": "Правителството на Кипър в сряда взе решение да отдели помощ в размер на 10 милиона долара за помощ за пострадалите от пожарите в Гърция, предава   РИА Новости. \r\nПо-рано днес няколко европейски страни предложиха на Гърция помощ в потушаването на пожарите, чиито жертви, според последните данни, са станали около 80 души. \r\nПравителството на Кипър ще отдели 10 милиона долара от специален фонд. Отбелязва се, че събраните средства ще се използват за помощ на жертвите съгласувано с гръцкото правителство. \r\n„Правителството изразява своята дълбока скръб и съболезнования за жертвите и се надява, че изчезналите ще бъдат открити и желае скорошно оздравяване на ранените“, заяви прессекретарят на правителството Продромос Продрому. \r\nОсвен това правителството на Кипър ще координира обществена кампания за събиране на помощи. Желаещите да участват в кампанията са призовани да изпращат пожертвования на специална сметка.   Виктор Турмаков", "date": "2018.07.25", "title": "РИА Новости: Кипър ще отдели десет милиона евро за помощ на пострадалите от пожарите в Гърция"}
{"url": "http://www.focus-news.net/news/2018/07/25/2549634/sliven-vavezhda-se-promyana-v-organizatsiyata-na-dvizhenie-ot-27-do-29-yuli-zaradi-rali-sliven-2018.html", "text": "Въвежда се промяна в организацията на движение от 27 до 29 юли заради Рали „Сливен – 2018“. Това съобщиха от  Областна дирекция на МВР – Сливен . От 17.32 часа до 22.00 часа в петък, 27 юли ще бъдат затворени подстъпите към булевард „Илинденско въстание“, от кръстовището за Ямбол до входа на танковата бригада. \r\nВ събота от 9.18 ч. и от 13.34 ч. до приключването на специални етапи 2 и 5, се въвежда забрана за движение на МПС в участъка от пътния разклон до моста за село Бинкос за гр. Шивачево, през пътния разклон към с. Боров дол, до финала на 14, 300 км. след старта, на около 2 километра преди с. Жълт бряг. За времето от 10.00 ч. и от 14.17 ч. до приключването на специални етапи 3 и 6 се въвежда забрана за движение на МПС в отсечката от старта на 800 м. след детско селище „Качулка“ и на 7,8 км. от с. Бяла, през пътен разклон „Агликина поляна“,  разклона за с. Раково, до финала в с. Раково. От 11.16 ч. и от 15.32 ч. до приключването на специални етапи  4 и  7, се въвежда забрана за движение на автомобили в отсечката от старта след моста, на изхода от с. Ичера към град Сливен, през разклона „Чуката“, през м. Карандила, връх „Българка“ до финала, на около 2 км. след връх „Българка“, в посока м. Абланово. \r\nВ същия ден, от 10.30 ч. до приключване на специален етап 7 ще има полицейски екипи на изхода на с. Градец, в посока с. Ичера. Те ще уведомяват транзитно пътуващите граждани за забраната за преминаване след с. Ичера във връзка с провеждането на ралито, като ги пренасочват към пътен възел „Петолъчка“. \r\nВ неделя от 9 ч. и от 11.10  ч. до приключването на специални етапи 8 и 10 се забранява движението на МПС в участъка от пътя – гр. Сливен, пътен разклон „Чуката“, по пътя към връх „Карандила“  до финала, на около 1800 м. от разклона „Чуката“. От 9.29 ч. и от 11.49 ч. до приключването на специални етапи СЕ № 9 и СЕ № 11, се забранява движението на МПС в отсечката от старта, на 640 м. преди пътен разклон на връх „Българка“, през „Сиирджийския завой“ и продължава в посока гр. Сливен до местността Абланово, където свършва на финала, до чешмата в м. Абланово. \r\nВъв връзка с безопасността на провеждане на ралито, не се разрешава движение на пътни превозни средства и пешеходци, преди преминаването на специалния автомобил на организатора. Всички ППС, които се движат преди този автомобил ще бъдат спирани и извеждани извън трасето. Забранява се оказване на помощ от зрителите на екипажи, претърпели инцидент в трасето, до пристигането на специализираните екипи. Оказването на помощ ще води до дисквалификация на състезателите. \r\nЛюбителите на автомобилния спорт се призовават да не замърсяват околната среда, да имат отговорно поведение и да спазват мерките за безопасност. \r\nОрганизатори на проявата са Община Сливен и АСК „Скорпион“ – Сливен.", "date": "2018.07.25", "title": "Сливен: Въвежда се промяна в организацията на движение от 27 до 29 юли заради Рали „Сливен – 2018“"}
{"url": "http://www.focus-news.net/news/2018/07/25/2549639/prokuror-radoslav-lazarov-bashtata-na-zaginaloto-predi-7-godini-v-baseyn-v-zlatni-pyasatsi-momiche-dvukratno-e-otkazval-da-uchastva-v-dosadebnoto-proizvodstvo.html", "text": "Бащата на загиналото 13-годишно момиче Сара Ернст, при трагичен инцидент в басейн в курорта „Златни пясъци“ преди 7 години, двукратно е отказвал да участва в досъдебното производство. Това каза за  Радио „Фокус“ – Варна  зам.-окръжният прокурор Радослав Лазаров. По думите му след като Окръжният съд върна делото на държавното обвинение, оттук насетне ще бъдат изпълнени и ще бъде внесен отново обвинителен акт. „Няма да търсим близките на момичето, а ще изпратим европейска заповед за разследване в Германия с молба да получим документация, от която да е видно кои са наследниците му“, каза прокурорът. Той добави, че също така е вероятно да бъде поискан разпит на бащата, за да бъде още веднъж процесуално закрепено становището му дали желае да присъства на следствените действия в България. Той е отказал веднъж да дойде на предявяването при проведен телефонен разговор в рамките на досъдебното производство. Сега е отказал също да дойде за заседанието по делото в съда. Разпоредителното заседание, което се проведе днес е ново в наказателния ни процес, обясни още прокурор Лазаров. По думите му, в него страните са длъжни да изчерпят всичките си възражения относно воденото досъдебно производство. Ако съдът уважи твърдението на защитата, че на досъдебното производство има допуснати отстраними процесуални нарушения, той указва това и връща делото на прокуратурата. Според прокурор Лазаров спасителят на басейна е положил всички усилия да окаже помощ на детето, поради което и квалификацията на неговото обвинение е най-лекото по закон. \r\nДиана СТОЕВА", "date": "2018.07.25", "title": "Прокурор Радослав Лазаров: Бащата на загиналото преди 7 години в басейн в „Златни пясъци“ момиче, двукратно е отказвал да участва в досъдебното производство"}
{"url": "http://www.focus-news.net/news/2018/07/25/2549636/ministar-nikolay-nankov-do-petak-tryabva-da-badat-ostoynosteni-shtetite-sled-obilnite-dazhdove-v-obshtina-teteven.html", "text": "До петък кметът на община Тетевен, областният управител на Ловеч, областното пътно управление и всички институции, които управляват публична инфраструктура, трябва да остойностят щетите след интензивните валежи в областта и да внесат заявления за отпускане на финансов ресурс. В понеделник ще има извънредно заседание на Междуведомствената комисия за възстановяване и подпомагане по казуса Мизия, на което те ще бъдат разгледани. Това съобщи при посещението си в засегнатото от обилните дъждове с. Глогово днес министърът на регионалното развитие и благоустройството Николай Нанков, съобщиха от пресцентъра на  МРРБ .  \r\nВтори ден поддържам постоянен контакт с кмета Мадлена Бояджиева и областния управител Георги Терзийски. Лично се запознавам с щетите и с действията. Има адекватна реакция и от местната, и от областната администрация, от областното пътно управление, пътноподдържащи фирми и фирмата, която строи АМ „Хемус“ в участъка от Ябланица до Тетевен, каза министърът. Той посочи, че от вчера на обяд багери на изграждащата магистралната отсечка фирма съдействат за разчистване на щетите. Хубаво е, че нямаме бедстващи хора, каза регионалният министър и изказа съболезнования на близките на загиналия мъж.  \r\nНиколай Нанков съобщи, че по информация на Главна дирекция „Пожарна безопасност и защита на населението“ в селата Глогово и Градежница са отводнени над 20 къщи. Има много тежки щети по инфраструктурата, свързани основно с брегоукрепването по реката, допълни той. Това е втора подобна приливна вълна в рамките на 18 години, много по-тежка от тази през 2000 г. Колегите от Министерството на отбраната, лично вицепремиерът Красимир Каракачанов се зае с осигуряването на понтонен мост в с. Глогово, тъй като в момента над 300 души са блокирани и без достъп. Съществуващият е само пешеходен и изключително опасен. С кмета и областния управител посетихме прекъснатото съоръжение по поречието на реката. Утре колегите от Министерството на отбраната започват монтирането на временния понтонен мост, докато се изгради новият, за да се осигури пешеходен и автомобилен достъп за тези хора, каза Николай Нанков.  \r\nБедственото положение ще бъде в сила, докато се гарантира изцяло безопасността на хората. Климатичните условия не са благоприятни. Само днес, в рамките на два часа, се очакваше нова приливна и обилни валежи, коментира регионалният министър. Вчера, в 6.00 часа сутринта, е подаден първият сигнал, паднали са над 100 л дъжд само за 4 часа, каза той и посочи, че реакцията досега е адекватна. Министърът призова за по-малко политиканстване и политизиране на събитията.  \r\nНиколай Нанков обясни, че републиканската пътна инфраструктура е пострадала заради свлачищни процеси. Пътят е изграден с републикански средства, но виждаме до какви събития води това, че е без брегоукрепителни съоръжения към него. Трябва да бъде възстановена и брегоукрепена в цялост инфраструктурата по поречието на реката, за да се предпази от бъдещи подобни преливни вълни, заяви той.  \r\nВъв връзка с обезщетяването на гражданите министър Нанков посочи, че Междуведомствената комисия за възстановяване и подпомагане има определени правила за това в какви случаи се отпуска помощ за частната собственост. Има застрахователни полици и правила, допълни той. Регионалният министър напомни, че основната задача на държавата е да гарантира възстановяването, както в случая в областта, на общинската инфраструктура – брегоукрепване на дерето и улична мрежа на двете села. Той допълни, че има поражения на републикански пътища също в с. Черни вит,  община Тетевен.  \r\nИмам критика към местното ВиК дружество с принципал МРРБ. Ще има сериозни санкции, ще предприема съответните действия, свързани с мениджмънта на дружеството, заяви министър Нанков. Някои населени места, включително Тетевен, са на воден режим и три водоноски са недостатъчни, посочи той и допълни, че утре ще бъдат осигурени поне още две. Тази част на Стара планина е с най-чиста питейна вода – тя е гравитачна планинска вода. Проблемът е при подобни обилни интензивни валежи, когато питейната вода се замътва. Водата е спряна поради повишена мътност. Тетевен, Български извор, Рибарица са на частичен или пълен воден режим, но ще осигурим допълнителни водоноски, докато се отстранят авариите, информира министърът.", "date": "2018.07.25", "title": "Министър Николай Нанков: До петък трябва да бъдат остойностени щетите след обилните дъждове в община Тетевен"}
{"url": "http://www.focus-news.net/news/2018/07/25/2549637/proektat-za-udalzhavane-na-zhivota-na-vi-blok-na-aets-kozloduy-priklyuchi-uspeshno-obzor.html", "text": "138 от планираните 227 дейности по удължаване на срока на експлоатация на VI блок на АЕЦ „Козлодуй“ вече са извършени. Това стана ясно по време на представянето на резултатите от проекта за удължаване срока на експлоатация на енергоблока, провело се в Министерство на енергетиката. 70 от дейностите ще бъдат завършени до края на годината, а останалите 19 в следващия лицензионен период. \r\nМинистър Теменужка Петкова заяви, че Атомната централа в Козлодуй осигурява 33% от електрическата енергия за държавата. По думите ѝ, централата е гарант за това, че българските потребители получават чиста енергия на добра цена. Министър Петкова допълни, че тези дейности са извършени с ресурс на АЕЦ „Козлодуй“, а финансовият резултат, който дружеството отчита за 2017 година е 118 млн. лева нетна печалба. „Днес на практика видяхме как се реализира един от основните приоритети на българското правителство в сектор „Енергетика“, заяви тя.  \r\nОт страна на АЕЦ „Козлодуй“ предавателният протокол бе подписан от изпълнителния директор Иван Андреев, а от страна на „Русатом Сервис“ – от генералния директор Евгений Салков. Бяха подписани и протоколите от вече изпълнените 138 мерки за удължаване на експлоатацията на 6-ти блок. \r\nИзпълнителният директор на АЕЦ „Козлодуй“ Иван Андреев заяви, че планираните за тази година средства само за 6-ти блок са 43 млн. лева. По думите му до края на 2017 година са били похарчени 262 млн. лева за двата блока и 180 млн. лева са били похарчени за повишаване на мощността. Андреев допълни, че в момента се водят преговори с „Твел“ за удължаване на договора за съхранение и преработка на ядрено гориво.  \r\nЗам.-генералният директор на „Росатом“, директор на ОАО „Атоменергопром“ и председател на УС на Световната ядрена асоциация Кирил Комаров заяви, че удължаването на експлотационния срок на 5-и и 6-и блок е изключително важен проект. Комаров каза, че това фактически е придаване на втори живот на тези 2 енергоблока, което дава сигурност и безопасност те да бъдат експлоатирани в следващите 30 години.Той допълни, че преди повече от 50 години, през 1966 г. е било подписано споразумение за мирно използване на атомната енергия между България и тогавашния СССР и вече повече от 50 години това сътрудничество се развива.  \r\nЦветелин ДИМИТРОВ", "date": "2018.07.25", "title": "Проектът за удължаване на живота на VI блок на АЕЦ „Козлодуй“ приключи успешно (ОБЗОР)"}
{"url": "http://www.focus-news.net/news/2018/07/25/2549635/predstoyashti-mezhdunarodni-sabitiya-za-26-yuli-agentsiya-fokus.html", "text": "Екипажите на самолетите на авиокомпания \"Райънеър\" излизат на стачка. \r\n***  Продължава посещението на председателя на Европейската комисия Жан-Клод Юнкер във Вашингтон, целяща предотвратяването на търговска война между САЩ и ЕС. \r\n***  Управителите на Европейската централна банка ще проведат заседание, посветено на финансовата политика в Еврозоната. \r\n***  Френският президент Еманюел Макрон ще проведе среща с испанския министър-председател Педро Санчез. \r\n***  Специалният търговски представители на САЩ Робърт Лайтхизър ще бъде изслушан пред сената относно митата, наложени от Вашингтон върху САЩ и ЕС. \r\n***  Ще се проведе заседание на страните от БРИКС с участието и на държавните глави на организацията. \r\n***", "date": "2018.07.25", "title": "Предстоящи международни събития за 26 юли (Агенция \"Фокус\")"}
{"url": "http://www.focus-news.net/news/2018/07/25/2549640/stoyan-mirchev-bsp-viziya-za-balgariya-e-nov-podhod-za-pravene-na-politika.html", "text": "„Визия за България” е съвсем нов подход на правене на политика. Тя не е противодействие директно на ГЕРБ, а на системата, която вече явно 29 години, вместо да оправя проблемите на хората и обществото, ги задълбочава. Това каза пред БНТ народният представител от ПГ на „БСП за България” Стоян Мирчев, съобщиха от пресцентъра на  БСП . Според него документът не е нито програма, нито платформа. „Ние поставяме основите на един разговор - как виждаме, как трябва да се промени системата”, поясни депутатът от левицата. По думите му този разговор ще мине през структурите на БСП, след това левицата ще се допита до социални партньори, организации - цялото общество. Попитан - как ще се случат добрите политики, Мирчев даде пример с предложението на левицата за преизчисляване на пенсиите, което би коствало на държавата 500 милиона лева, а само от началото на годината, извън бюджета, ГЕРБ са раздали над 2 милиарда лева, миналата седмица за Държавната консолидационна компания са похарчени над 500 милиона лева, т.е. пари има. „Пари има и в паралелната държава. Не може бюджетът за здравеопазване да е близо 4 милиарда лева и то да се влошава, при положение, че страната ни е в демографска катастрофа. Ние даваме съвсем различен подход във „Визия за България” като поставяме в центъра икономиката, образованието, здравеопазването и започваме разговор – как виждаме да стане промяната”, обясни още Стоян Мирчев. Според него БСП иска да води разговор за бъдещето с цялото общество. Той допълни, че левицата първо би променила данъчната система, за да се мине към прогресивно подоходно облагане, каквото вече е имало у нас. \r\nЗа концесията на летище \"София\" Мирчев каза, че тя не трябва да се случва, защото това е едно държавно предприятие, което носи над 100 милиона лева.", "date": "2018.07.25", "title": "Стоян Мирчев, БСП: „Визия за България” е нов подход за правене на политика"}
{"url": "http://www.focus-news.net/news/2018/07/25/2549642/pazardzhik-25-metrova-protivopozharna-kula-nablyudava-gorskiya-fond-v-zemlishteto-na-panagyurskoto-selo-banya.html", "text": "25-метрова противопожарна кула бе разположена в землището на панагюрското село Баня, като основната й цел е превенция от горски пожари, каза за  Радио „Фокус“ – Пазарджик  отговорникът за дейността й. Съоръжението дава информация за опасността от възникването на пожари, преди да е пламнал огънят, като това става с помощта на термокамери и такива за видеонаблюдение. Осигурява се 24-часово наблюдение на района около село Баня, където е и голямата част от горския фонд. Камерите се зареждат с енергия от слънчеви колектори, има и допълнителен енергиен източник – агрегат. Информацията от съоръжението постъпва директно на два монитора в общинската администрация в Панагюрище, като има и звуков сигнал. При локализирането на пожар, веднага се изпраща сигнал до пожарната служба в средногорския град. Откакто работи кулата, не са регистрирани сериозни пожари. Тя е изградена по проект на програмата “Развитие на селските райони”. \r\nАлбена ЖИЛЕКОВА", "date": "2018.07.25", "title": "Пазарджик: 25-метрова противопожарна кула наблюдава горския фонд в землището на панагюрското село Баня"}
{"url": "http://www.focus-news.net/news/2018/07/25/2549645/d-r-andrey-aladzhov-pliska-e-mnogo-perspektivna-kato-teren-za-prilagane-na-moderni-metodi-na-izsledvane.html", "text": "„Плиска“ е много перспективна като терен за прилагане на модерни методи на изследване. Това каза пред  Радио „Фокус“- Шумен  гл.ас. д-р Андрей Аладжов от Националния археологически институт с музей при БАН. Сред предимствата той посочи, както огромната площ, така и равнинния релеф и отсъствието на съвременни градове върху територията на старината. „Освен за нас като обект на историческо проучване, и за специалистите от Австрия Плиска е предизвикателство в технологично отношение, изследователите са изкушени да прилагат и развиват новите си методи и технологии тук“, заяви д-р Аладжов. Той посочи, че в рамките на съвместен проект с „Лудвиг Болцман Институт“, Виена през пролетта е извършено геофизично изследване, като с помощта на георадар и геомагнитометър е покрита цялата площ на Вътрешния град на Плиска. „Резултатите са много добри. Оказа се, че в Плиска просто няма празно пространство, наситена е изключително много със сгради - и дървени, и каменни. Имаме предположение, че две от постройките са езически храмове, защото като размери и ориентация повтарят тези на известните ни вече от Плиска, Преслав и Мадара“, заяви д-р Аладжов. Той отбеляза, че все още резултатите от геофизиката се обработват и се очаква да бъдат готови до края на август. Д-р Аладжов каза още, че отново с австрийския институт са кандидатствали и за проект, при който сканирането ще се извърши при облитане със самолет, на който има лидар- електронен сканиращ лазер. „Надявам се с помощта на тези модерни методи, които позволяват да сканираме под повърхността, да разберем градоустройствената схема на Плиска и да набележим потенциални обекти за проучвания. Това също би ни помогнало да надникнем в дълбините на Плиска, не само с върха на лопатата“, заяви д-р Аладжов. \r\nИвелина ИВАНОВА", "date": "2018.07.25", "title": "Д-р Андрей Аладжов: „Плиска“ е много перспективна като терен за прилагане на модерни методи на изследване"}
{"url": "http://www.focus-news.net/news/2018/07/25/2549641/tass-fernando-arias-gonzales-e-noviyat-generalen-direktor-na-ozho.html", "text": "Испанецът Фернандо Ариас Гонзалес встъпи в длъжност като нов генерален директор на Организацията за забрана на химическото оръжие (ОЗХО), предава  ТАСС. \r\n„Смятам за своя основна задача съблюдаването на Конвенцията за забрана на химическото оръжие и защитата на бъдещето на организацията“, заяви Гонзалес. Той става четвъртия генерален директор на организацията, откакто тя е създадена през 1997 г. Той сменя на поста турчина Ахмет Узюмджу.  \r\n66-годишният Фернандо Ариас Гонзалес е дипломат от кариерата, който е бил постоянен представител на страната си в ОЗХО и в ООН. Той е бил посланик включително и в Македония и в България.  Виктор Турмаков", "date": "2018.07.25", "title": "ТАСС: Фернандо Ариас Гонзалес е новият генерален директор на ОЗХО"}
{"url": "http://www.focus-news.net/news/2018/07/25/2549646/lovech-vazstanoveno-e-dvizhenieto-po-pat-i-3-rumyantsevo-zlatna-panega.html", "text": "Възстановено е движението по път I-3 Румянцево - Златна Панега. Това съобщиха от пресцентъра на  Агенция \"Пътна инфраструктура\" .", "date": "2018.07.25", "title": "Ловеч: Възстановено е движението по път I-3 Румянцево - Златна Панега"}
{"url": "http://www.focus-news.net/news/2018/07/25/2549647/temata-balgariya-v-mezhdunarodnite-medii-agentsiya-fokus.html", "text": "Българското външно министерство изпрати ноти до властите на Гърция и на Турция с предупреждения за опасно повишаване на водните равнища в река Марица и нейния приток Арда, които претичат и по територията на тези две страни, предава  РИА Новости. \r\nГърция получи предупреждение, че заради силните дъждове, които се очакват в близките дни в региона язовирът край българския Ивайловград може да се препълни. Съобщава се, че водната електроцентрала край града  е превключила на денонощен режим на работа. \r\nБългария също е съобщила на Турция за повишаването на равнището на река Марица в района на Свиленград, разположен недалеч от границата. Отбелязва се, че равнището на реката е било по-ниско от това, при което се обявява предупреждение за наводнение. Въпреки това в сряда и четвъртък то може да достигне до „червени“ показатели. \r\nМВнР на България се намира в постоянна готовност и при нужда ще предупреди посолствата на Гърция и Турция в София за опасността.  \r\n*** \r\nПравителството на България повече не разглежда външната политика на Русия като заплаха за страната, следва от проекта на доклада на министерския съвет за състоянието на националната сигурност през 2017 г., който трябва да бъде внесен за разглеждане в Народното събрание, предава    Regnum. \r\nВ новия документ няма формулировка за това, че действията на Русия „са източник на регионална нестабилност и заплашват създаването на единна, свободна и мирна Европа“, както пише в аналогичен доклад на българското правителство за 2016 г. \r\nРусия не се споменава и в раздела на новия доклад, където се говори за „липсата на баланс на силите в Черноморския регион“ и за кризата в Украйна. Косвено споменаване на Русия се съдържа единствено в заключението, че „в резултат на кризата в Украйна и милитаризацията на Крим подготовката на щабовете и формированията е насочена към отработването на приоритетни задачи в сферата на отбраната“. \r\nСъщо така в доклада се констатира „криза на доверието“ в отношенията между България, ЕС, САЩ и Русия. Освен това в документа следва, че правителството в София повече не вижда в отношенията на Русия с ЕС и НАТО заплахи за европейската сигурност.  \r\nОсвен това в доклада се говори, че въпреки запазването на санкциите, България трябва да избягва по-нататъшно влошаване на отношенията с Русия и да се стреми към балансирането на отношенията с Москва. \r\n*** \r\n България е започнала да строи ограда от бодлива тел на границата с Румъния, за да минимизира риска от разпространение на чума по свинете на територията на страната, предаде   РИА Новости. \r\nМинистърът на селското стопанство, хранителната и горската промишленост Румен Порожанов е пристигнал в граничния български град Силистра, за да участва в заседание на координационния център и да обсъди мерките, които могат да се предприемат за сдържането на вируса. Оградата от бодлива тел ще се построи, за да не може дивите животни да пресичат границата. \r\nОсвен строителството на оградата ще бъдат предприети и други предпазни мерки, включително дезинфекция, пограничен контрол и профилактика на големите свинеферми.  \r\n*** \r\nПроливните дъждове са предизвикали наводнения в района на централния български град Тетевен, един човек е загинал, пише украинският вестник    „Сегодня“. \r\nВ българската община Тетевен е обявен режим на извънредно положение заради наводненията в района. В течение на последното денонощие на квадратен метър са паднали 99 литра валежи. Много мостове са разрушени, реките са излезли от коритата си, къщи са наводнени, а мнозина са останали без електричество. Валежите са активизирали и свлачища. \r\nБлизо до град Ловеч е открито тялото на загинал. Местните власти в Тетевен уверяват, че ситуацията е поставена под контрол. \r\nСтихията е засегнала и други райони на България, заради което по цялата страна е обявен „жълт“ код за опасност. Властите на Гърция и на Турция са предупредени за заплахата, която носи увеличеното водно равнище на реките Марица и Арда. Предполага се, че следващите два дни ще са критични. \r\n*** \r\nПосланикът на България в Техеран Христо Полендаков съобщи, че повече от 29 хил. ирански граждани са посетили балканската страна през 2017 година, пише   Tehran Times. \r\n„Повече от 29 хил. иранци са получили български визи през миналата година, от тях 95% са поискали туристически“, заяви Полендаков. Същевременно Иран е приел около 1000 български граждани през този период. \r\n„Броят на иранските пътници, посетили България до момента тази година е приблизително същият като миналата година“, уточни посланикът.  \r\n*** \r\nБългарският президент Румен Радев наложи вето върху спорни изменения на Закона за приватизацията, който според критиците струва на страната пропуснати печалби, предава   Voice of America. \r\nПромените, одобрени от парламента, доминиран от дясно-центристката партия ГЕРБ биха намалили наполовина, до пет години, времето в което купувачите трябва да изпълняват специални задължения според приватизационните договори.  \r\nСпоред Радев предложените промени „не служат на интересите на държавата и на българските граждани“.  Според него срокът на задълженията трябва да се определя от типа предприятие, което ще бъде приватизирано, а не чрез изменения в закона, които да донесат ползи на купувача за сметката на обществения интерес.  \r\nРешението на Радев последва съобщението, че недоволни граждани ще протестират срещу измененията. Парламентът лесно може да отхвърли ветото на президента с най-малко 121 гласа в 240-местния парламент.  \r\nВъпреки това министър-председателят Бойко Борисов, целящ за потуши общественото недоволство, реагира бързо и нареди на управляващата партия ГЕРБ да представи нови изменения на закона, които да елиминират подозренията в лобизъм.  \r\n***", "date": "2018.07.25", "title": "Темата България в международните медии (Агенция „Фокус“)"}
{"url": "http://www.focus-news.net/news/2018/07/25/2549629/24-vesti-makedoniya-makedoniya-shte-vleze-v-nato-sled-godina-ako-sporazumenieto-s-gartsiya-se-izpalni-iztsyalo.html", "text": "Македония официално започна преговори за пълноправно членство в НАТО. Вероятно ще измине година и половина преди  македонското знаме да се издигне пред централата на Алианса  в Брюксел, предава македонската електронна медия   „24 Вести“. \r\nДиректорът по европейските и глобални партньорства на НАТО Джеймс Меккей който е на посещение в Скопие посочи, че делегацията на Алианса започва да работи по прилагането на решението, което беше взето в на срещата на високо равнище в Брюксел за началото на условни преговори за присъединяването на Македония. \r\nНационалният координатор на НАТО Стево Пендаровски заяви, че изпълнението на споразумението с Гърция остава ключовото условие за членството на Македония. \r\n Преди няколко седмици в Брюксел Македония получи покана да се присъедини към Алианса, като по този начин се отвори пътят за държавата да стане 30-и член на организацията  Виктор Турмаков", "date": "2018.07.25", "title": "„24 Вести“ (Македония): Македония ще влезе в НАТО след година, ако споразумението с Гърция се изпълни изцяло"}
{"url": "http://www.focus-news.net/news/2018/07/25/2549644/reuters-ministarat-na-sigurnostta-na-bosna-i-hertsegovina-iska-armiyata-na-granitsata-za-spirane-na-migrantite.html", "text": "Министърът на сигурността на Босна и Херцеговина Драган Мектич съобщи, че ще иска промени в законодателството, които да позволят разполагането на армията на границата, за да се спре притока мигранти, влизащи в страната по пътя им към Европейския съюз, предава   Reuters. \r\n„Планирам промени в закона, които ще позволят разполагането на армията в защита на границите ни“, заяви Мектич. Полицията в северозападната част на страната съобщи по-рано днес, че 15 мигранти са били ранени по време на сбиване на група от 50 от тях в палатков лагер край град Велика Кладуша. Полицията разследва случая. \r\n„Босна и Херцеговина става съпътстваща жертва на европейския проблем. Няма да позволим страната да стане „гореща“ точка за мигранти“, допълни министърът. „ЕС се провали, защото позволи на престъпници и трафиканти на хора да провеждат процеса, а не хората от европейските институции“, смята той. \r\nМектич допълни, че очаква от Европейската комисия скоро да състави проектоспоразумение, което да позволи разполагането на служители от „Фронтекс“ в Босна и Херцеговина за справяне с притока на мигранти и организираната престъпност.   Виктор Турмаков", "date": "2018.07.25", "title": "Reuters: Министърът на сигурността на Босна и Херцеговина иска армията на границата за спиране на мигрантите"}
{"url": "http://www.focus-news.net/news/2018/07/25/2549633/ria-novosti-velikobritaniya-e-gotova-da-pomogne-na-gartsiya-v-borbata-sreshtu-pozharite.html", "text": "Британският министър-председател Тереза Мей заяви, че страната ѝ е готова да окаже помощ на Гърция във връзка с пожарите, предава  РИА Новости. \r\n„Великобритания поддържа народа на Гърция, преживяващ трагични събития. Готови сме па предоставим всяка подкрепа, която можем“, заяви Мей по време на състоял се в сряда разговор с нейния гръцки колега Алексис Ципрас, стенограма от който се разпространява от канцеларията на британския министър-председател.  \r\nВ Гърция тази седмица избухнаха няколко големи горски пожара, жертви на които станаха около 80 души. Министър-председателят Алексис Ципрас обяви тридневен национален траур.  Виктор Турмаков", "date": "2018.07.25", "title": "РИА Новости: Великобритания е готова да помогне на Гърция в борбата срещу пожарите"}
{"url": "http://www.focus-news.net/news/2018/07/25/2549643/abv-razkritikuva-viziya-za-balgariya-na-bsp-obzor.html", "text": "АБВ разкритикува „Визия за България“ на БСП. На своя пресконференция председателят на партията Румен Петков заяви, че „Визия за България“ на БСП може да се оприличи като резултат от интелектуален сблъсък между Димитър Пенев и Цветан Цветанов. Петков обърна внимание, че в сектор „Енергетика“ няма една дума за развитие на „Белене“, за развитие на ядрените мощности в България, нито за необходимостта от гарантиране на пряка доставка на газ. Според него нито един от тези въпроси не безпокои БСП. Той припомни, че правителството на Орешарски не е направило нищо за „Белене“. „Визия за България“ е демагогия, популизъм и поза“, каза заместник-председателят на партията и председател на АБВ – Младежи  Любомира Ганчева. Според нея прави впечатление липсата на каквато и да е конкретика и хоризонт в документа на  БСП.  По думите ѝ политиката не живее в партийните централи, а сред всички хора и трябва да им говори на разбираем език. Ганчева припомни, че от АБВ в предишното Народно събрание са имали предложение за безплатни детски градини, а сега то се вижда във „Визия за България“. „Като председател на АБВ – Младежи с почуда забелязах острата липса на каквато и да е младежка политика във „Визия за България“, каза Ганчева. Тя поясни, че не знае с какви очи може да застанеш в препълнена зала, да виждаш своите кадри от младежката организация и да не споменаваш дума за тях. Председателят на АБВ - Младежи за София Пламена Заячка добави, че в тази визия липсва опазването на културното наследство. По думите ѝ там e споменато само културно многообразие. \"Бих ги посъветвала да преместят точно тази политика в сферата на интеграцията\", допълни Заячка.", "date": "2018.07.25", "title": "АБВ разкритикува „Визия за България“ на БСП (ОБЗОР)"}
{"url": "http://www.focus-news.net/news/2018/07/25/2549625/afp-turtsiya-postavi-pod-domashen-arest-pastor-dzhon-brunsan-sasht-smyatat-che-tova-ne-e-dostatachno.html", "text": "Турският съд премести от затвора в домашен арест американския пастор Джон Брунсън, затворен за близо две години по обвинения в тероризъм по оспорван случай, който засили напрежението между Анкара и Вашингтон, предава   AFP. \r\nБрунсън, който проповядва в протестантска църква в град Измир, бе задържан през октомври 2016 г. и от тогава е в затвора. Криминалният съд в града реши днес да постави свещеника под  домашен арест със забрана да напуска страната. \r\nДържавният секретар на САЩ Майк Помпео приветства решението, но допълни, че „това не е достатъчно“. Според него няма „достатъчни доказателства“ за задържането на Брунсън и призова Анкара да разреши случая „по честен начин“. \r\n„Приветстваме отдавна очакваните новини, че пастор Брунсън е преместен от затвора, под домашен арест, но това не е достатъчно“, заяви държавният секретар.   Виктор Турмаков", "date": "2018.07.25", "title": "AFP: Турция постави под домашен арест пастор Джон Брунсън - САЩ смятат, че това „не е достатъчно“"}
{"url": "http://www.focus-news.net/news/2018/07/25/2549650/tass-izrael-atakuva-postove-na-hamas-v-ivitsata-gaza-v-otgovor-na-obstrel.html", "text": "Въоръжените сили на Израел атакуваха военни постове на ХАМАС в Ивицата Газа в отговор на палестински огън край границата с палестинския анклав, предава  ТАСС. \r\n„По-рано днес терористите откриха огън по войници в южната част на Ивицата Газа. В отговор Армията за отбрана на Израел нанесе удар по военните постове на ХАМАС“, пише в официално заявление на пресслужбата на израелската армия.  Виктор Турмаков", "date": "2018.07.25", "title": "ТАСС: Израел атакува постове на ХАМАС в Ивицата Газа в отговор на обстрел"}
{"url": "http://www.focus-news.net/news/2018/07/25/2549651/d-r-mimi-vitkova-sazdavaneto-na-chastni-zdravni-kasi-shte-dovede-do-uvelichavane-na-razhodite-na-patsientite-za-zdraveopazvane.html", "text": "Създаването на частни здравни каси ще доведе до увеличаване на разходите на пациентите за здравеопазване. Това каза за предаването „Това е България“ на  Радио „Фокус“  д-р Мими Виткова, председател на Асоциацията на лицензираните дружества за доброволно здравно осигуряване и бивш министър на здравеопазването. „Тази система повече не може да продължава така. Неолибералният подход на пазара доведе нещата до свръхконцентрация на болници в няколко големи града и до лишаване на цели региони от страната от болнична помощ. Ние вече не говорим за общински болници. Ние говорим за фалити на държавни болници, на областни болници. В ръцете на държавата е да регулира къде да има болница, къде да има медицински център, какви специалисти да работят, така че да гарантира т.нар. равен достъп на гражданите до медицинска помощ”, обясни д-р Мими Виткова. Тя добави, че е несправедливо и несолидарно да бъдат натоварени българските граждани, които боледуват, да заплащат повече от това, което заплащат сега. По думите й то е 50% от разходите и е най-скъпото в Европа.", "date": "2018.07.25", "title": "Д-р Мими Виткова: Създаването на частни здравни каси ще доведе до увеличаване на разходите на пациентите за здравеопазване"}
{"url": "http://www.focus-news.net/news/2018/07/25/2549638/ekathimerini-60-vazrastni-i-chetiri-detsa-ostavat-v-bolnitsata-sled-pozharite-v-atika.html", "text": "60 възрастни, пострадали при пожарите в гръцката област Атика остават в болницата. 11 от тях са в критично състояние, пише   Ekathimerini. \r\nМинистерството на здравеопазването на Гърция съобщава, че четири деца са също настанени в болницата. По последни данни пожарите са отнели живота на най-малко 80 души и все още мнозина се смятат за безследно изчезнали.   Виктор Турмаков", "date": "2018.07.25", "title": "Ekathimerini: 60 възрастни и четири деца остават в болницата след пожарите в Атика"}
{"url": "http://www.focus-news.net/news/2018/07/25/2549649/lovech-dvizhenieto-po-pat-i-3-rumyantsevo-zlatna-panega-v-uchastaka-pri-s-rumyantsevo-se-osashtestvyava-s-povisheno-vnimanie-poradi-navodnen-paten-uchastak.html", "text": "Движението по път I-3 Румянцево - Златна Панега в участъка при с. Румянцево се осъществява с повишено внимание, поради наводнен пътен участък. Това съобщиха от пресцентъра на  Агенция \"Пътна инфраструктура\"", "date": "2018.07.25", "title": "Ловеч: Движението по път I-3 Румянцево - Златна Панега в участъка при с. Румянцево се осъществява с повишено внимание, поради наводнен пътен участък"}
{"url": "http://www.focus-news.net/news/2018/07/25/2549654/stolichni-politsai-izvarshvat-proverka-na-izostaven-bagazh-v-zhilishtna-sgrada-v-sofiya-zhivushtite-sa-evakuirani.html", "text": "Столични полицаи извършват проверка на изоставен багаж в жилищна сграда в София. Това съобщиха от пресцентъра на  МВР . Сигналът за изоставен багаж, пред апартамент в жилищна сграда в столичен квартал, е получен в 19.00 часа. Незабавно на място са изпратени полицейски служители, които са отцепили района. Специализиран екип на СОБТ е предприел действия по обезвреждането на багажа. От съображения за сигурност живущите в сградата са изведени.", "date": "2018.07.25", "title": "Столични полицаи извършват проверка на изоставен багаж в жилищна сграда в София, живущите са евакуирани"}
{"url": "http://www.focus-news.net/news/2018/07/25/2549648/prof-mihail-konstantinov.html", "text": "България от стабилна държава, се превръща в държава на махленски скандали, предупреди в предаването „Това е България“ на  Радио „Фокус“  проф. Михаил Константинов. Той коментира, че напрежението в малката коалиция на Обединените патриоти е в резултат на две неща – първо, лична неприязън между двама души, и второ – противоположни интереси. „Много често нещата се дължат на емоциите на хората и понякога те действат импулсивно, а резултатите се усещат дълго след това. Аз не виждам кой има сметка от избори, затова те са малко вероятни. Освен това за г-н Борисов ще бъде много трудно четвърти път да се връща на премиерското кресло. Мисля, че е време ГЕРБ да се напрегнат малко и да изкарат пълен мандат. Честата смяна на властта не е полезна за страната“, обясни проф. Константинов. Той добави, че 2/3 от хората не искат предсрочни избори и този, който предизвика изборите, ще бъде наказан от народа. Според него истинската политика трябва да бъде проактивна – да се набележат ясни цели, стратегически и тактически, и да се следват – но, по думите му, това не се наблюдава достатъчно често в България.", "date": "2018.07.25", "title": "Проф. Михаил Константинов: България от стабилна държава, се превръща в държава на махленски скандали"}
{"url": "http://www.focus-news.net/news/2018/07/25/2549675/veliko-tarnovo-prohodat-na-republika-e-vremennoto-zatvoren-zaradi-razliv-na-dizelovo-gorivo.html", "text": "Преминаването на автомобили през Прохода на Републиката е временно преустановено, съобщиха от  Областната дирекция на МВР - Велико Търново . Причината е разлив на дизелово гориво от неизвестен към момента автомобил, което създава предпоставки за пътни произшествия. Проходът ще остане затворен до почистването на платното. Леките автомобили могат да използват Прохода Шипка, като алтернативен вариант.", "date": "2018.07.25", "title": "Велико Търново: Проходът на република е временното затворен заради разлив на дизелово гориво"}
{"url": "http://www.focus-news.net/news/2018/07/25/2549673/sofiya-6-godishnoto-dete-postradalo-pri-katastrofa-v-sandanski-e-prieto-v-pirogov.html", "text": "6-годишното дете, пострадало при катастрофа в Сандански е прието в УМБАЛСМ „Пирогов“. Това съобщиха от пресцентъра на  болницата . Детето е транспортирано със специализирана детска линейка от Сандански и е прието в „Пирогов“.  \r\nИнформация за състоянието му ще бъде дадена в четвъртък в 08:15 на брифинг пред главния вход на болницата.", "date": "2018.07.25", "title": "София: 6-годишното дете, пострадало при катастрофа в Сандански е прието в „Пирогов“"}
{"url": "http://www.focus-news.net/news/2018/07/25/2549656/reuters-donald-tramp-zayavi-che-se-nadyava-da-sklyuchi-targovsko-sporazumenie-s-evropa.html", "text": "Президентът на САЩ Доналд Тръмп заяви, че се надява да сключи справедливо и реципрочно търговско споразумение между САЩ и Европа, след като прие в Белия дом за преговори председателя на Европейската комисия Жан-Клод Юнкер, предава   Reuters. \r\nНа свой ред Юнкер заяви пред репортерите, сядайки до Тръмп за преговорите, че Европа и САЩ са съюзници, които трябва да работят заедно. Президентът заяви, че иска най-малко реципрочно търговско споразумение със съюзниците на страната си.   Виктор Турмаков", "date": "2018.07.25", "title": "Reuters: Доналд Тръмп заяви, че се надява да сключи търговско споразумение с Европа"}
{"url": "http://www.focus-news.net/news/2018/07/25/2549653/naprezhenie-v-obedineni-patriotii-obzor.html", "text": "Ветото на държавния глава върху промените в Закона за приватизационен и следприватизационен контрол, обвиненията в лобизъм,  разменените реплики между вицепремиера  Валери Симеонов и лидера на „Атака“ Волен Сидеров и проверката на Сидеров на ударите по българския туристически бизнес по Черноморието предизвикаха коментари сред представителите на „Обединени патриоти“. В телевизионно участие лидерът на „Атака“ Волен Сидеров заяви, че не е изпратил Валери Симеонов в изпълнителната власт, за да се разхожда с шумомер в ръка. Според него действията му вредят на държавния интерес. Той поясни, че е предложил в Министерски съвет да бъде оттеглен Законът за шума, защото нанася вреди на българския бизнес. „Сутринта на председателски съвет критикувах действията на ГЕРБ, защото решиха да дадат крачка назад, заради криворазбрана толерантност и джентълменство. Законът за приватизацията не е лобистки. Ветото на президента не е добре направено, бих го посъветвал да си смени съветниците. Това прибързано вето, заедно с нападките на Валери Симеонов, който определено напоследък работи против собственото си правителство, говори за саботиране на правителството и управляващото мнозинство“, каза още той. Сидеров попита какво прави в правителството вицепремиер, който обяснява, че двете основни парламентарни групи, които го поддържат и са го избрали, са лобисти. Пред журналисти в Народното събрание депутатът от „Обединени патриоти“ и заместник-председател на НФСБ Валентин Касабов разкритикува Сидеров, че групата почти не се събира.  Според него няма разпад на коалицията, защото са отделни партии. „Няма търкания, Волен Сидеров от време на време минава в друга реалност“, коментира той и посочи, че пред патриотите има  много задачи за решаване, така че не трябва да обръщат внимание на Волен Сидеров. Касабов уточни, че НФСБ остава в коалицията „Обединени патриоти“.  \r\nДепутатът от „Обединени патриоти“ и заместник-председател на ВМРО Искрен Веселинов заяви, че се прави всичко възможно малката коалиция да се запази. \"Имам силното желание страстите да се уталожат. За нас коалицията трябва да се запази. Ние сме отговорни пред нашите избиратели. Смятам, същото важи и за нашите колеги от НФСБ и \"Атака\", каза Веселинов. \r\nЗаместник-председателят на Народното събрание и депутат от „Обединени патриоти“ проф. Явор Нотев допълни, че винаги съществува риск в политиката. „Такъв има и за малката, и за голямата коалиция“, каза още той.  \r\nДеница КИТАНОВА", "date": "2018.07.25", "title": "Напрежение в „Обединени патриоти“? (ОБЗОР)"}
{"url": "http://www.focus-news.net/news/2018/07/25/2549655/zhan-klod-yunker-es-i-sasht-sa-blizki-partnyori-a-ne-vragove.html", "text": "Председателят на Европейската комисия Жан-Клод Юнкер заяви,  в началото на преговорите си с американския президент Доналд Тръмп, целящи потушаването на търговското напрежение между двете световни икономики,че САЩ и ЕС „не са врагове“ предава   AFP. \r\nТръмп заяви, че очаква „нещо много позитивно да се случи“ по време на преговорите в Белия дом, след като изпрати серия от коментари, обвинявайки Европа, че третира нечестно износа от САЩ. \r\nВ началото на преговорите между двамата Юнкер заяви: „Ние сме близки партньори, а не врагове“.   Виктор Турмаков", "date": "2018.07.25", "title": "Жан-Клод Юнкер: ЕС и САЩ са близки партньори, а не врагове"}
{"url": "http://www.focus-news.net/news/2018/07/25/2549657/gd-granichna-politsiya-prodalzhava-da-e-intenziven-trafikat-po-granitsite-s-rumaniya-sarbiya-gartsiya-i-turtsiya.html", "text": "Продължава да е интензивен трафикът по границите с Румъния, Сърбия, Гърция и Турция, съобщиха от пресцентъра на  ГД \"Гранична полиция\" . Информацията за трафика на българските гранични контролно-пропускателни пунктове е към 20.00 часа. На българо-сръбската граница на ГКПП \"Калотина\" трафикът е интензивен на вход и на изход. На българо-гръцката граница на ГКПП \"Кулата\" трафикът е интензивен на вход за леки и товарни автомобили. На българо-турската граница на ГКПП \"Капитан Андреево\" и на ГКПП \"Лесово\" трафикът е интензивен на изход за товарни автомобили. На българо-румънската граница на ГКПП \"Дунав мост - Русе\" и на ГКПП \"Дунав мост - Видин\" трафикът е интензивен на вход и на изход за леки и товарни автомобили. \r\nНа българо-македонската граница трафикът е нормален на всички гранични контролно-пропускателни пунктове.", "date": "2018.07.25", "title": "ГД \"Гранична полиция\": Продължава да е интензивен трафикът по границите с Румъния, Сърбия, Гърция и Турция"}
{"url": "http://www.focus-news.net/news/2018/07/25/2549676/kathimerini-zhertvite-na-pozharite-stanaha-nay-malko-81-potvardena-e-smartta-na-irlandski-grazhdanin.html", "text": "Жертвите на пожарите станаха най-малко 81, потвърдена е смъртта на ирландски гражданин, съобщава електронното издание на гръцкия вестник  Kathimerini . \r\nВ болница е починал един от сериозно пострадалите при пожарите. Стотици хора бяха хванати в огнен капан в курортното градче Мати. Много се спасиха, бягайки в морето, но някои не са успели да се спасят. Между тях е бил и ирландски гражданин. Съпругата му се е спасила. Те са сключили брак преди седмица. \r\nВластите са получили множество съобщения за изчезнали граждани, но все още не е ясно дали те не са сред загиналите, които още не са идентифицирани. \r\nГръцките антитерористични служби са започнали разследване дали пожарът в Мати е предизвикан умишлено.  Юлиян Марков", "date": "2018.07.25", "title": "Kathimerini: Жертвите на пожарите станаха най-малко 81, потвърдена е смъртта на ирландски гражданин"}
{"url": "http://www.focus-news.net/news/2018/07/25/2549678/nova-makedoniya-ungariya-izprashta-granichni-politsai-v-makedoniya-i-sarbiya.html", "text": "Унгария изпраща гранични полицаи в Македония и Сърбия за подпомагане дейността на местните гранични служби, пише македонският вестник  “Нова Македония“ . \r\nУнгария ще изпрати 30 гранични полицаи в Македония и и 15 в Сърбия за съвместни патрули по границата, които да попречат на нелегалното й прекосяване. \r\nУнгария изпраща персонал и помощ, за да подсигури балканските граници след масовата миграционна криза през 2015 и 2016 година.  Юлиян Марков", "date": "2018.07.25", "title": "„Нова Македония“: Унгария изпраща гранични полицаи в Македония и Сърбия"}
{"url": "http://www.focus-news.net/news/2018/07/25/2549677/afp-trima-boytsi-na-hamas-sa-ubiti-pri-izraelski-udari-v-ivitsata-gaza.html", "text": "Трима бойци на „Хамас“ са убити при израелски удари в Ивицата Газа, предава  AFP . \r\nИзраел е нанесъл удари по лидери на  „Хамас“, които държи отговорни за стрелба по израелски войници, разположени на границата с палестинската територия, извършена по-рано през деня. \r\nТова се случва само няколко дни след като с помощта на Египет и ООН беше постигнато споразумение за прекратяване на огъня между „Хамас“ и Израел. \r\nПо-късно бе съобщено, че от територията на Сирия са изстреляни две ракети, като в отговор израелски самолет е поразил ракетната установка, от която са били изстреляни ракетите.  Юлиян Марков", "date": "2018.07.25", "title": "AFP: Трима бойци на „Хамас“ са убити при израелски удари в Ивицата Газа"}
{"url": "http://www.focus-news.net/news/2018/07/25/2549652/a1on-makedoniya-parlamentat-na-makedoniya-odobri-noviya-sastav-na-darzhavnata-izbiratelna-komisiya.html", "text": "Без дискусия, със 100 гласа „за“ в 120-местния македонски парламент бе гласуван новият състав на Държавната избирателна комисия, предава скопският  телевизионен канал   „A1oN“. \r\nОливер Дерковски от ВМРО-ДПМНЕ ще бъде председател на ДИК, а неговият заместник-председател ще бъде Дитмир Шеху от ДСИ. Елизабета Постоловска бе избрана като член от ВМРО-ДПМНЕ. Борче Кондарко, Янаки Витановски и Радица Ристевски са членове от  СДСМ. В комисията представител на „Беса“ ще  бъде Енвер Салиу.  \r\nДневният ред беше гласуван с 99 гласа „за“.  Виктор Турмаков", "date": "2018.07.25", "title": "„A1oN“ (Македония): Парламентът на Македония одобри новия състав на Държавната избирателна комисия"}
{"url": "http://www.focus-news.net/news/2018/07/25/2549674/zoran-zaev-do-30-yuli-parlamentat-shte-vzeme-reshenie-za-svikvane-na-referenduma.html", "text": "До 30 юли парламентът ще вземе решение за свикване на референдума, заявява македонският премиер Зоран Заев, цитиран от македонското електронно издание  „МКД“ . \r\nРешението ще бъде взето дори и без опозиционната партия ВМРО-ДПМНЕ в случай, че не се постигне разбирателство на парламентарно ниво. \r\nВ случай, че не се постигне споразумение с опозицията, Заев очаква депутатите на ВМРО-ДПМНЕ да обявят дали са за бойкот на референдума или ще призоват избирателите си да гласуват „против“, настоява премиерът. \r\nЗоран Заев не вижда необходимост от нова лидерска среща, но заяви, че е отворен за свикване на такава по искане на лидера на ВМРО-ДПМНЕ Християн Мицковски. \r\n„Няма проблем, необходимо е да се намери решение, защото дните за това са преброени и решение трябва да бъде взето“ \r\nТой съобщи, че е уговорено датата на референдума да бъде възможно най-рано, тъй като при успешен референдум ще са необходими конституционни промени, които изискват между 100 и 120 дни - до края на януари, за да може  през февруари Гърция да ратифицира споразумението.  Юлиян Марков", "date": "2018.07.25", "title": "Зоран Заев: До 30 юли парламентът ще вземе решение за свикване на референдума"}
