{"url": "http://www.focus-news.net/news/2017/07/18/2417022/reuters-tsenata-na-petrola-se-povishava-zaradi-spada-na-iznosa-ot-sauditska-arabiya.html", "text": "Цената на петрола се повиши заради спада на износа на суровината от Саудитска Арабия. Цената на петрола марка „Брент“ се е повишила с 42 цента до 48,84 долара а барел, предаде  Reuters.\r\n„Саудитска Арабия демонстрира намаляване на износа, така че от това следва мъничко покачване“, заяви Тони Хедрик, анализатор на петролния пазар.  Износът на петрол на Саудитска Арабия през май е бил 6,924 млн. барела дневно, докато през април е бил 7,006 млн. на ден. \r\nСпоразумението на ОПЕК с Русия и с другите страни извън организацията за намаляването на добива до март 2018 г. досега не успяваше да увеличи цените. Виктор Турмаков", "date": "2017-07-18", "title": "Reuters: Цената на петрола се повишава заради спада на износа от Саудитска Арабия"}
{"url": "http://www.focus-news.net/news/2017/07/18/2416989/dimitar-tarpov-byuro-po-truda-peshtera-v-obshtinata-ima-mnogo-dobre-funktsionirashta-ikonomika-pochti-vsichki-golemi-firmi-nabirat-personal.html", "text": "В община Пещера има много добре функционираща икономика, ориентирана към  промишленото производство, каза за Радио „Фокус“ – Пазарджик Димитър Търпов, директор на Бюрото по труда в Пещера. По думите му успешно се развиват шивашката, обувната и химическата промишленост, както и производството на алкохолни напитки и транспортът. „Кадри се търсят във всички тези отрасли.  Изискват се професионален опит, придобита квалификация и средно образование. Проблем има за реализацията  на неграмотните кадри, защото вече голяма част от производството е механизирано и технологиите напредват. Няма фирма в Пещера, която да не набира кадри“, уточни Търпов. Той допълни, че по отношение на сезонната заетост има възможност за работа в сферата на производството на алкохолни напитки, както и в ресторантьорството и хотелиерството.\r\nАлбена ЖИЛЕКОВА", "date": "2017-07-18", "title": "Димитър Търпов, Бюро по труда-Пещера: В общината има много добре функционираща икономика, почти всички големи фирми набират персонал"}
{"url": "http://www.focus-news.net/news/2017/07/18/2416994/varna-priklyuchva-pribiraneto-na-rekoltata-ot-echemik-v-oblastta-kam-momenta-sredniyat-dobiv-e-486-kgdka.html", "text": "Приключва прибирането на реколтата от ечемик във Варненска област. Това каза за Радио „Фокус“ – Варна Даря Велинова, старши експерт в Главна дирекция „Аграрно развитие” към Областна дирекция „Земеделие” във Варна. По оперативни данни площите са реколтирани на 99,34%, което е 74 932 дка. „Производството е 36 440 тона, а средният добив за областта е 486 кг/дка, което като показатели е много добро тази година“, допълни Даря Велинова. Все още жътвата продължава в община Провадия.\r\nМарияна ВАЛЕНТИНОВА", "date": "2017-07-18", "title": "Варна: Приключва прибирането на реколтата от ечемик в областта, към момента средният добив е 486 кг/дка"}
{"url": "http://www.focus-news.net/news/2017/07/18/2416993/prezidentat-rumen-radev-protestite-na-politsaite-sa-spravedlivi.html", "text": "Протестите на полицаите са справедливи. Това каза пред журналисти в Карлово президентът Румен Радев във връзка с протестите на служители в МВР, предаде репортер на Радио „Фокус“ – Пловдив. Радев коментира, че исканията им от дълги години не са удовлетворени, а трудът им е тежък и рискован. „Надявам се, че техните проблеми в скоро време ще бъдат решени“, допълни държавният глава.\r\nЦветана ТОНЧЕВА", "date": "2017-07-18", "title": "Президентът Румен Радев: Протестите на полицаите са справедливи"}
{"url": "http://www.focus-news.net/news/2017/07/18/2416996/afp-egipetskata-politsiya-eliminira-dvama-lideri-ot-ekstremistka-grupirovka.html", "text": "Египетската полиция елиминира двама лидери от групировката „Хасам“, предава AFP.\r\nДвамата са убити при акция на властите срещу скривалището им в покрайнините на Кайро.\r\nЕгипетското Министерство на вътрешните работи заяви, че двамата екстремисти са били „прочути лидери“ на радикалното движение „Хасам“, за което властите твърдят, че има връзки със забраненото „Мюсюлманско братство“.\r\nОперацията е извършена „преди те да прехвърлят оборудването и оръжията, които са използвали при терористични операции“, заявиха от вътрешното министерство.\r\nЦелта им е била да се прехвърлят в скривалище, намиращо се в новата част на Кайро. Симеон Миланов", "date": "2017-07-18", "title": "AFP: Египетската полиция елиминира двама лидери от екстремистка групировка"}
{"url": "http://www.focus-news.net/news/2017/07/18/2416995/bsp-e-protiv-otpadaneto-na-klas-prosluzheno-vreme-i-ogranicheniyata-za-zakupuvane-na-zemedelska-zemya-obzor.html", "text": "БСП е против отпадането на клас прослужено време и ограниченията за закупуване на земеделска земя. Това обяви лидерът на БСП Корнелия Нинова по време на пресконференция след Изпълнително бюро на партията. Нинова посочи, че земеделската земя е национално богатство на България. По думите й предложението не гарантира в чии ръце ще попадне тази земя ,нито че тя ще бъде използвана за производство. Нинова посочи, че трябва да се защити националният интерес и обяви, че на 19 юли ще се срещне с лидерите на парламентарните групи по този въпрос. Корнелия Нинова поясни, че БСП   предлага правителството да поиска отлагане на този въпрос. Тя призова всички евродепутати от всички партии като българи да се обединят и заедно да потърсят разговор в Брюксел. Лидерът на БСП заяви, че ако не се стигне до такова съгласие и обсъждане в Брюксел, не е толкова страшно да се влезе в съдебен спор и България да си защити националния интерес. По темата Нинова обяви, че ще се срещне и с държавния глава Румен Радев до края на седмицата. Във връзка с отпадането на клас прослужено време Нинова призова ГЕРБ да си определят позицията и попита дали  Валери Симеонов им е говорител или имаме премиер в негово лице и един скрит отзад  Борисов, който изпълнява. Според нея отпадането на класа прослужено време ще доведе до намаляване на доходите на хората.\r\nДеница КИТАНОВА", "date": "2017-07-18", "title": "БСП е против отпадането на клас прослужено време и ограниченията за закупуване на земеделска земя (ОБЗОР)"}
{"url": "http://www.focus-news.net/news/2017/07/18/2416991/kurir-makedoniya-makedonski-profesor-tvardi-che-dogovorat-za-dobrosasedstvo-s-balgariya-shte-izseche-korenite-na-makedonskata-identichnost.html", "text": "„Смятам, че отношенията между Република Македония и България няма да се подобрят, ако се подпише този договор, а напротив, ще се влошат още повече“, твърди македонският професор по история Никола Жежов, цитиран от „Курир“.\r\n„Това, което се е градило с десетилетия назад за подобряването на отношенията между двете държави, ще се срути за една нощ“, продължава той.\r\nНай-проблематично, според него, е политизирането на историческата наука, както и навлизането на политиката в науката. \r\n„Това, което ние сме го говорили с колегите историци от България остава свързано с историята“, заяви той, добавяйки, че много пъти е бил на противоположни мнения с българските си колеги, но това не е пречело да се водят разговори с научни факти. \r\n„Доколкото сега политиката се намесва в науката, ще бъде много вредно и гибелно“, каза проф. Жежов.\r\nТой изтъкна, че доколкото е подразбрал, точката за празнуване на съвместната история на двете държави ще „изсече корените на македонската идентичност“.\r\nПроф. Жежов подчерта своята теза, че македонският и българският народи са отделни, макар и да имат определени прилики. Според него няма място за съвместно празнуване на Илинденското въстание. Той не пропусна да подчертае, че през Втората световна война, Македония е била под „българска окупация“, а по време на Илинденското въстание нито един български войник не е помогнал на въстаниците. Симеон Миланов", "date": "2017-07-18", "title": "„Курир“ (Македония): Македонски професор твърди, че Договорът за добросъседство с България ще „изсече корените на македонската идентичност“"}
{"url": "http://www.focus-news.net/news/2017/07/18/2416990/prezidentat-rumen-radev-natsionalniyat-ideal-na-balgarite-go-zaveshta-levski.html", "text": "Националният идеал на българите го завеща Левски. Това каза пред журналисти в Карлово президентът Румен Радев в отговор на въпрос има ли българинът национален идеал, предаде репортер на Радио „Фокус“ – Пловдив. „Да поставиш родината над себе си и делата си, да правиш всичко възможно народът да просперира, това е един идел, за който си струва всички да живеем и работим“, добави Радев.\r\nЦветана ТОНЧЕВА", "date": "2017-07-18", "title": "Президентът Румен Радев: Националният идеал на българите го завеща Левски"}
{"url": "http://www.focus-news.net/news/2017/07/18/2417000/futbol-uest-hem-i-stouk-stigna-do-sporazumenie-za-marko-arnautovich.html", "text": "Уест Хем Юнайтед стигна до споразумение със Стоук Сити за австрийския футболист от сръбски произход Марко Арнаутович. „Чуковете“ вече на два пъти дадоха офертите си за 28-годишния футболист, но получиха отказ. Този път се стигна до сделка за около 24 милиона лири.  Арнаутович се присъедини към Стоук преди 4 години, когато играеше за Вердер Бремен. Той е отбелязал седем гола в 35 игри през изминалия сезон.", "date": "2017-07-18", "title": "Футбол: Уест Хем и Стоук стигна до споразумение за Марко Арнаутович"}
{"url": "http://www.focus-news.net/news/2017/07/18/2417003/predstoyashti-mezhdunarodni-sabitiya-za-19-yuli-agentsiya-fokus.html", "text": "Вицепрезидентът на Европейската комисия Ханс Тимерман ще изнесе доклад за реформите в полската съдебна система.\r\n*** Израелският премиер се среща с лидерите на Вишеградската група.\r\n*** Започва тридневната визита на британския принц Уилям и херцогиня Кейт в Германия, където ще се срещнат с Ангела Меркел и президента Франк-Валтер Щайнмайер.\r\n*** Втори кръг от преговорите за Брекзит между Мишел Барниер и Дейвид Дейвис.\r\n***Китайският външен министър се среща с държавния министър на ОАЕ султан Ахмед Ал Джабер.\r\n*** Палестинският лидер Махмуд Абас е на посещение в Китай.", "date": "2017-07-18", "title": "Предстоящи международни събития за 19 юли (Агенция \"Фокус\"  )"}
{"url": "http://www.focus-news.net/news/2017/07/18/2416997/balgariya-e-zakasnyala-s-modernizatsiyata-na-vaorazheni-si-sili-osobeno-na-fona-na-sayuznitsite-y-v-regiona-obzor.html", "text": "Президентът и върховен главнокомандващ на Въоръжените сили на Р България Румен Радев присъства на деня за високопоставени гости на Международното учение  „Шабла 2017“. Държавният глава наблюдава бойни стрелби на формирования за ПВО от Българската армия, съвместни експериментални и бойни стрелби по въздушни и надводни цели с авиационни формирования от ВВС и ВМС,  стрелба с ракетни комплекси от Сухопътни войски. Участие взеха и формирования от въоръжените сили на Република България, Република Сърбия, Украйна и САЩ. На събитието присъстваха министърът на отбраната Красимир Каракачанов, началникът на отбраната генерал-лейтенант Андрей Боцев и неговите заместници вицеадмирал Емил Евтимов и генерал-лейтенант Пламен Атанасов. Гостите наблюдаваха действията на българските чуждестранни формирования за противовъздушна отбрана и на тези от българската тактическа авиация. \r\nПо-късно президентът даде брифинг за журналисти. Президентът Румен Радев призова за постигането на баланс в средствата, отделяни за модернизация на Българската армия и придобиването на нова техника, и стимулирането на личния състав. Той заяви, че ако не започне модернизацията на армията, страната ни ще остане на опашката сред страните от НАТО. По думите му България е закъсняла с модернизацията на своите Въоръжени сили, особено на фона на нашите съюзници в региона, които отдавна отделят 2 % от БВП за отбрана. Президентът даде за пример Гърция и Полша. По думите на Румен Радев постигането на 2% от БВП не означава непременно генериране на отбранителни способности и е необходимо да се мисли много сериозно и за качеството на тези 2%. Според президента България не може повече се да чака, защото въоръжените сили са на ръба и отдавна са на критичния минимум. Той подчерта също, че подготовката на личния състав е един от най-важните аспекти на отбранителните ни способности. По думите на Румен Радев както военни, така и цивилните от военните ни сили трябва ясно да знаят своята перспектива що се отнася до професионалното им развитие, условията за подготовка и социалния статус, защото той е много важен фактор за една добра мотивация в работата. \r\nПрезидентът даде много висока оценка на проведеното тактическо бойно учение в Шабла, предвид усложнената метеорологична обстановка, която беше доста динамична, както и самата сложност на учението, включващо стрелби от типа земя-въздух, земя-земя, въздух-въздух и въздух-море. \r\nПред журналисти министърът на отбраната Красимир Каракчанов съобщи, че докладът за инцидента с падналия, по време на учение край Варна, военен хеликоптер, при който загина майор Георги Анастасов е готов. По думите му лоша маневра и лоши метеорологични условия са причините за падането на бойния вертолет „Пантер“.  Каракачанов заяви, че оттук нататък трябва да се наблегне на спасителни действия и реагиране при подобни инциденти на самия летателен състав. Той допълни, че е жалко, че изводите се правят след трагичния инцидент, а не преди това. \r\nПо темата за средствата за българското въоръжение Красимир Каракачанов коментира, че е важно да бъдат направени разумни финансови разчети и парите на българския данъкоплатец да бъдат разходени правилно. Той подчерта, че са факт ниските заплати на военнослужещите и всичко, което те изпълняват с ентусиазъм, е проява на патриотизъм и желание да изпълняват своя дълг по конституция. Министърът на отбраната добави също, че въпреки инцидентите обществото трябва да има доверие на пилотите, защото са изключително добре подготвени. Каракачанов не се ангажира с посочване на точна цифра с колко трябва да бъде увеличението, защото по думите му политиците лесно назовават цифри, след което нещата не се получават така, както е заявено. Според Каракачанов колкото повече е увеличението на заплатите на военнослужещите, толкова по-добре би било.\r\nЖулиета НИКОЛОВА", "date": "2017-07-18", "title": "България е закъсняла с модернизацията на Въоръжени си сили, особено на фона на съюзниците й в региона (ОБЗОР)"}
{"url": "http://www.focus-news.net/news/2017/07/18/2416998/ilko-stoyanov-zam-kmet-na-petrich-obshtinata-kandidatstva-po-vsichki-operativni-programi-i-proekti-po-koito-e-dopustim-benefitsient.html", "text": "Община Петрич кандидатства по всички оперативни програми и проекти, по които е допустим бенефициент. Това каза за Радио „Фокус“ – Пирин Илко Стоянов, зам.-кмет по финанси в Община Петрич. „Работим по някои проекти като партньори с КТ „Подкрепа“, с неправителствени организации. По програмата за трансгранично сътрудничество предстои изграждането на музеи - около 1 200 000 лв. ще получи Община Петрич за изграждането на съвсем нова сграда на музей. С оглед на историческите забележителности, които има в района, Община Петрич отдавна заслужава това. Очакваме програмата за селските райони. Там се надяваме да бъдат изградени пътища по малките населени места“, отбеляза той. Заместник-кметът допълни, че създават местна инициативна група, която предстои да бъде одобрена и евентуално в края на годината ще започне да работи. По думите му там бюджетът на Община Петрич за малкия и средния бизнес е над 6 млн. лв. „Мисля, че капацитетът ни е достатъчно добър, за да спечелим по повечето от програмите“, каза още той.\r\nНатали СТЕФАНОВА", "date": "2017-07-18", "title": "Илко Стоянов, зам.-кмет на Петрич: Общината кандидатства по всички оперативни програми и проекти, по които е допустим бенефициент"}
{"url": "http://www.focus-news.net/news/2017/07/18/2416678/voenna-tehnika-ot-sastava-na-balgarskite-i-amerikanskite-vaorazheni-sili-shte-bade-predstavena-v-ruse.html", "text": "Бойна техника, която е на въоръжение в армиите на Република България и на САЩ, ще бъде изложена в Русе днес. Това съобщиха от пресцентъра на Министерство на отбраната. Гражданите и гостите на града ще имат възможността да разгледат американски бойни машини М 1126 „Страйкър“ от състава на 2-ри Кавалерийски полк, както и бронирана бойна машина М1117 „Гардиън“ и БТР 60ПБ - МД1 от военно формирование 32420 – Русе, които ще бъдат изложени от 10.00 часа до 12.00 часа в кв. „Дружба 3“, на зелената площ югозападно от кръстовището между бул. „Христо Ботев“ и бул. „Васил Левски“. Посетителите ще могат да се запознаят и със задачите, които се изпълняват с участието на представената военна техника. \r\nПо-рано на 18 юли колони от формированието на 2-ри Кавалерийски полк от Сухопътните войски на САЩ в Европа ще преминат през българо-румънската граница от ГКПП „Дунав мост 1“.  Колоните, в състав до 850 души и до 250 единици бойна колесна техника, ще се придвижат през територията на България в периода 18 - 23 юли 2017 г. за участие в съвместните тренировки на Учебен полигон „Ново село“ и в Базата за предно разполагане – Безмер в рамките на многонационалното учение „Saber Guardian 2017“.  \r\nЗа осигуряване на сигурността по време на движението военнослужещите и техниката ще бъдат ескортирани от представители на Служба „Военна полиция“. \r\nВтори кавалерийски полк, известен още като „Втори драгунски полк“ или „Драгуните“, е действащ пехотен и кавалерийски полк на Сухопътни войски на САЩ с основно въоръжение бойни машини тип „Страйкър“. Формированието от състава на Командването на СВ на САЩ в Европа е дислоцирано в „Роуз Баракс“, Филсек, Германия с командир полковник Патрик Дж. Елис.", "date": "2017-07-18", "title": "Военна техника от състава на българските и американските въоръжени сили ще бъде представена в Русе"}
{"url": "http://www.focus-news.net/news/2017/07/18/2416619/futbol-milan-shte-dade-pod-naem-na-dzhenoa-dzhanluka-lapadula.html", "text": "Милан ще даде под наем нападателя си Джанлука Лападула на Дженоа.\r\nДженоа ще получи под наем 27-годишният футболист за два милиона евро и с възможност да го закупи за 11 млн. евро. През последния сезон Лападула проведе 27 мача в шампионата на Италия, отбелязвайки осем попадения.   Виктор Турмаков", "date": "2017-07-18", "title": "Футбол: Милан ще даде под наем на Дженоа Джанлука Лападула"}
{"url": "http://www.focus-news.net/news/2017/07/18/2416586/predstoyashti-sabitiya-v-stranata-za-18-yuli-agentsiya-fokus.html", "text": "*** \r\nДържавният глава Румен Радев и вицепрезидентът Илияна Йотова ще бъдат на посещение в град Карлово, където ще проведат среща с кмета на Община Карлово Емил Кабаиванов и с общинското ръководство. Президентът и вицепрезидентът ще участват в тържествената програма за отбелязване на 180 години от рождението на Апостола на свободата Васил Левски. Президентът и върховен главнокомандващ на Въоръжените сили ще приеме почетния строй на представителни части на Българската армия и ще произнесе тържествено слово. Румен Радев ще поднесе венец пред паметника на Апостола на свободата, след което ще се проведе тържествена заря по случай 180-годишнината от рождението на Васил Левски. \r\n***\r\nПрезидентът и върховен главнокомандващ на Въоръжените сили Румен Радев ще присъства на деня за високопоставени гости на Международното учение “Шабла 2017”. \r\n***\r\nВицепрезидентът Илияна Йотова ще посети град Левски по случай честването на 180-та годишнина от рождението на Апостола на свободата Васил Левски. Тя ще разговаря с кмета Любка Александрова и ще произнесе слово по време на тържествената програма. На паметника на Апостола на свободата ще бъдат поднесени венци и цветя. По-късно вицепрезидентът Илияна Йотова ще посети с. Лесичово и ще участва в церемония по откриване на паметен знак на Васил Левски.\r\n***\r\nОт 10.30 часа от Храм-паметника „Свети Александър Невски“ ще тръгне протестно шествие в подкрепа на Националната гражданска инициатива за промени в образователната система. Шествието ще продължи пред сградата на парламента, кръстовището на Софийския университет и ще приключи пред Националната библиотека „Св. св. Кирил и Методий“, където в продължение на два часа до 13.00 часа ще се проведат обсъждания, относно реализирането на предложените промени в системата на образованието.\r\n***\r\nОт 10.30 часа в националния пресклуб на БТА ще се състои пресконференция, на която ще бъдат дадени повече подробности за XXI Международен фолклорен фестивал „Витоша 2017” (21 – 25 юли, пл. „Знаме на мира“, кв. „Павлово“).\r\n***\r\nОт 11.00 часа в централата на \"Движение България на гражданите\" (ул. \"Г. Бенковски\" 7) ръководството на ДБГ ще даде пресконференция, на която ще обяви решенията на Националния съвет на партията, провел се през уикенда.\r\n***\r\nОт 11.00 часа в зала „Изток“, Народно събрание, Комисията по въпросите на децата, младежта и спорта съвместно с Държавната агенция за закрила на детето ще проведе Кръгла маса „Родителите – конфликтите – агресията и закрилата на децата“.\r\n***\r\nОт 11.00 часа в Борисовата градина пред бюст-паметника на Апостола на свободата ще се проведе тържествено честване на 180-годишнината от рождението на Васил Левски.\r\n***\r\nОт 11.30 часа в националния пресклуб на БТА ще се състои пресконференция, на която представители от Секция „Репродуктивни проблеми\" при сдружение „Диабет и предиабет\" и Пациентски организации „Заедно с теб\", ще изнесат данните от проучване сред хора, ползвали услугите на инвитро центровете.\r\n***\r\nОт 14.00 часа в зала \"Запад\" на Народното събрание главният прокурор Сотир Цацаров, Димитър Георгиев – председател на Държавна агенция „Национална сигурност” и Георги Начев – директор на Агенция за Държавна финансова инспекция, ще бъдат изслушани на Временната комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз.\r\n***\r\nОт 14.00 часа в зала „Триадица“ на гранд хотел София ще се проведе дискусия, посветена на доброволните формирования в страната. Зам.-министърът на вътрешните работи Красимир Ципов ще бъде модератор на събитието, което е посветено и на 18 юли – на този ден през 1936 година са положени основите на системата за защита на населението от бедствия, аварии и катастрофи.\r\n*** \r\nОт 15.00 часа софиянци в постоянната приемна на ул. „Леге“ №10, етаж 1 народният представител от „БСП за България“ Ирена Анастасова и общинският съветник Николай Николов ще бъдат на разположение на софиянци.\r\n***\r\nОт 18.00 часа в зала №1 на Централния военен клуб (бул. „Цар Освободител“ №7) столичните социалисти организират тържествено честване на 180-тата годишнина от рождението на Васил Левски. Преди това, в 17.00 часа, ще има поклонение и поднасяне на цветя пред паметника на Апостола в Борисовата градина.\r\n***\r\nОт 18.30 часа пред храма „Св.Седмочисленици“ СФСМВР ще даде началото на серия от регионални протести, предизвикани от исканията на служителите на МВР за по-високи заплати и нов закон за МВР.\r\n***\r\nОт 18.30 часа в Борисовата градина ще се състои концерт на Представителния духов оркестър при Академията на МВР.\r\n***\r\nОт 18.30 часа в зала 3 във „Витоша Парк Хотел“, Академията за мода организира вечер в памет на италианския дизайнер Джани Версаче във връзка с 20-годишнината от неговата трагична смърт.\r\n*** \r\nОт 20.00 часа с тържествен концерт в парка на Военна академия „Г. С. Раковски“ в София ще бъде отбелязана 180-годишнината от рождението на Апостола на свободата. \r\n***\r\nОт 10.00 часа на пл. „Константин Костенечки“ в село Костенец (Софийска област) ще бъде открита паметна плоча в чест Васил Левски, изработена с подкрепата на ВМРО. Събитието ще започне с водосвет, ще присъстват народни представители от парламентарната група на Обединени патриоти, членове и симпатизанти на ВМРО от региона.\r\n***\r\nВ 11.30 часа в Регионалния исторически музей ще бъде представена изложбата „Васил Левски – Апостолът на свободата“. \r\n***\r\nОт 10.00 часа на площад „Васил Левски”, Благоевград ще отбележи 180 години от рождението на Апостола на свободата Васил Левски. \r\n***\r\nОт 10.00 часа на спортен комплекс \"Пирин\" за поредна година ще се проведе състезание по дълъг скок под мотото \"Достойни за името на Апостола\".  \r\n***\r\nВ 10:30 часа в Регионална библиотека ‚Димитър Талев“- Благоевград ще се проведе рецитал по   повод 180 години от рождението на Апостола на свободата Васил Левски.\r\n*** \r\nОт 11.30 часа, в залите на Регионален исторически музей – Благоевград ще бъде представена изложбата „Васил Левски – Апостолът на свободата“. \r\n***\r\nОт 17.00 часа в Регионалния исторически музей ще бъде открита международна изложба, в която ще участват световно известни художници.\r\n***\r\nОт 10.00 часа в Морската градина ще се състои брифинг във връзка с откриването на еднодневен информационен щанд на Европейския потребителски център България към Комисията за защита на потребителите.\r\n***\r\nОт 17.00 часа при възпоменателния паметник на летище Бургас – кв. „Сарафово“ ще се състои церемония в памет на жертвите на терористичния атентат от 2012 г., при който загинаха петима израелски и един български гражданин.\r\n***\r\nОт 19.30 часа на открита сцена „Охлюва“ ще се състои концерт „В памет на Апостола“ на Бургаския духов оркестър. В 21.00 часа пред бюст-паметника на дякон Левски в Морската градина ще започне тържественият ритуал в чест на годишнината от рождението му. Тържественият ритуал ще завърши с илюминация от 12 бели светлинни салюта в небето. От 21.40 часа на открита сцена „Охлюва“ бургазлии и гости на града ще могат да се докоснат до живота и делото на великия българин, пресъздадени в театралния спектакъл „Прости ни, Апостоле...“.\r\n***\r\nОт 10.00 часа пред Паметника на Васил Левски в Алеята на възрожденците ще се състои общоградско честване по повод 180 години от рождението на Васил Левски. \r\n***\r\nОт 14.00 до 16.00 часа в офиса на ПП ГЕРБ, ул. „Георги Бенковски“ №1, общинският съветник Пейчо Бюбюлев ще има приемен ден за граждани. \r\n***\r\nОт 18.00 часа на сцена \"Раковина\" в Морската градина ще се състои концерт по повод 180 години от рождението на Васил Левски.\r\n***\r\nОт 09.00 часа в Голяма зала на Общината ще се проведе пресконференция на Стопанска камара – Велико Търново.\r\n***\r\nОт 11.00 часа в Регионалния пресклуб на БТА, Българска стопанска камара ще даде пресконференция на тема „Подкрепа за заетостта и мобилността на работната сила в трансграничната зона България-Румъния“.\r\n***\r\nОт 11.00 часа в Медийния център на административната сграда кметът на Община Видин Огнян Ценков ще даде пресконференция по актуални въпроси. \r\n***\r\nОт 10.00 часа пред паметника на Апостола ще се състои ритуал по поднасяне на венци и цветя. В 10.30 часа в Народно читалище „Развитие 1896“ ще бъде открита изложба на икони, рисувани от ученици и учители от ОУ „Васил Левски“. От 11.10 часа в читалището ще се състои концерт на  духов оркестър при НЧ „Развитие 1869”.\r\n***\r\nОт 18.30 часа в Младежки дом ще бъде представена книгата на Денис Олегов „Колелото на историята“.\r\n***\r\nОт 10.30 часа в Община Гоце Делчев и от 13.00 часа в Община Хаджидимово заместник областният управител на Благоевград Иван Стоянов ще се среща с граждани. \r\n*** \r\nВ 10.00 часа пред паметника на Васил Левски, гражданите и гостите на града ще се преклонят пред живота и делото на Апостола. \r\n***\r\nОт 09.30 часа на паметника на Васил Левски ще започне тържествено отбелязване на 180-годишнина от рождението на Апостола на свободата. \r\n***\r\nОт 9.00 часа в храм „Св. Николай“ ще се отслужи тържествена света литургия по повод 180 годишнината от рождението на Васил Левски. \r\n***\r\nОт 10.00 часа поднасяне на цветя на гроба на Гина Кунчева.\r\n***\r\nОт  10.15 часа Литийно шествие от  храм „Св. Николай“ до пл. „20-ти юли“.  -\r\n***\r\nОт 10.30 часа на площад „20-ти юли“ ще се проведе церемония по издигане на знамената на Република България и град Карлово, посрещане на националния туристически поход „По стъпките на Васил Левски“.  \r\n***\r\nОт 11.15 часа в НМ „Васил Левски“ ще се състои литературно-музикална програма. \r\n***\r\nОт 16:00 часа в зала „Васил Караиванов“ ще се проведе Литературен салон.\r\n***\r\nОт 16:00 часа на пл. „20-ти юли“ ще започне концерт на художествените състави от структурите на СОСЗР. \r\n***\r\nОт 18:00 часа НЧ „Васил Левски – 1861“ премиера на театралния спектакъл „Разпитът“. \r\n***\r\nОт 20:20 часа в НМ „Васил Левски“ церемония по изнасяне на знамето на карловския революционен комитет. \r\n***\r\nОт 21:00 часа на пл. „Васил Левски“  ще се проведе Тържествен митинг-заря.\r\n***\r\nОт 09.00 часа от площад „Велбъжд” ще започне традиционният велосипеден поход до село Шишковци. \r\n***\r\nОт 10.00 часа в заседателната зала на Община Кюстендил ще се проведе месечно заседание между кметовете и кметските наместници на селата и представители на общинска администрация. \r\n***\r\nОт 11.00 часа пред паметника на Васил Левски ще бъдат отбелязани 180 години от Рождението на Апостола на свободата. \r\n***\r\nОт 11.30 до 13.00 часа, в офиса на ПП ГЕРБ, бул. „България\" №25,  народният представител Кирил Калфин организира приемен ден за граждани. \r\n***\r\nОт 11.00 часа в присъствието на министъра на регионалното развитие и благоустройството Николай Нанков ще бъде демонстрирана технологията за обследване и рехабилитацията на язовир „Студена“. \r\n***\r\nОбщина Петрич ще раздаде 180 книжки „Моята първа книга за Васил Левски” по случай 180 години от рождението на Апостола. В 09.00 часа ще бъде открита постерна изложба, която ще покаже в 10 постера важните моменти от земния път на Апостола. В същия час на градския площад в Петрич ще започне празничен спектакъл. От 21.00 часа отново на градския площад ще се прожектира на открито за всички жители и гости на град Петрич игрален филм за Апостола на Свободата.\r\n***\r\nОт 10. 00 часа в Централната алея в парк „Бунарджика“,  пред паметника на Васил Левски ще се отбележи честването на 180-годинишнината от рождението на Апостола на свободата.\r\n***\r\nОт 11.00 часа в новия офис на фондация \"Пловдив 2019\" на ул. \"Райко Даскалов\" 2, етаж 2 - Заседателна зала ще се състои пресконференция, свързана с текущите дейности на фондацията.\r\n***\r\nОт 11.30 часа в заседателната зала на Община Пловдив ще се състои пресконференция във връзка отчитане дейността на Общинската и местните комисии за борба срещу противообществените прояви на малолетните и непълнолетните, гр. Пловдив през първото шестмесечие на 2017 г.\r\n***\r\nОт 16.00 до 18.00 часа в офиса на ПП ГЕРБ в район „Тракия” в блок 91, общинският съветник Иван Вичков, член на Постоянната комисия  „Здравеопазване и социални дейности”, ще има приемен ден за граждани.\r\n***\r\nОт 9.30 часа при бюст-паметника на Апостола на свободата ще за почне Юбилейна програма, посветена на 180-годишнината от рождението на Васил Левски. Младежка театрална група „Валерий и приятели“ ще представят постановката от Антон Ашкерст - „В паметта на народа, поемата Левски”, а  Надежда Стойкова от Исторически музей – Поморие ще поднесе приветствия за празника.\r\n***\r\nОт 10.00 до 12.00 часа в кв. „Дружба 3“, на зелената площ югозападно от кръстовището между бул. „Христо Ботев“ и бул. „Васил Левски“, ще бъде представена военна техника от състава на българските и американските въоръжени сили.\r\n***\r\nОт 10.30 часа в ППМГ „Васил Левски” в кв. „Райково” ще бъдат поднесени венци и цветя пред паметника на Апостола на свободата.\r\n***\r\nОт 9.00 часа в катедралния храм „Св. Димитър“ ще бъде отслужена Заупокойна света литургия в памет на Апостола. От 10.00 часа със Заупокойна панихида в памет на Дякон Игнатий ще започне общоградски ритуал по полагане на венци и цветя в знак на признателност пред паметника на Левски.\r\n***\r\nОт 10.00 часа в НЧ „Васил Левски 1921“ в с. Бъдеще  ще се състои беседа и дискусия с ученици и граждани на селото за живота и делото на Апостола.\r\n***\r\nОт  09.00 часа, пред барелефа на Апостола на площад „Независимост” ще се състои ритуал за поднасяне на цветя в знак на признателност към живота и делото на Левски. Ученици от II СУ „Проф. Никола Маринов” ще изнесат литературна композиция „Нужен си и днес, Апостоле…”.\r\n*** \r\nОт 09.00 часа в църквата „Св. Възнесение Господне“ ще бъде отслужена панихида за Апостола и загиналите за Отечеството.\r\n*** \r\nОт 11.30 часа пред паметника на Васил Левски в центъра на Шумен с военен ритуал ще бъдат поднесени венци и цветя в знак на признателност пред подвига и саможертвата на националния герой.\r\n***\r\nОт 10.00 часа пред паметника на Васил Левски до едноименното училище с ритуал по поднасяне на венци и цветя Община Хасково ще почете 180-тата годишнина от рождението на Апостола на Свободата Васил Левски.\r\n***\r\nОт 11.00 часа в зала Хасково на Община Хасково ще се проведе информационен форум „Социално предприемачество – предизвикателства и възможности за развитие в Южен Централен район“.\r\n*** \r\nОт 14.00 часа в зала 203 в общината ще заседава Постоянната комисия „Европейски проекти, международно сътрудничество и взаимодействие с НПО“. \r\n***\r\nОт 16.00 часа в зала 203 в общината ще заседава Постоянната комисия  „Младежки дейности и спорт”.", "date": "2017-07-18", "title": "Предстоящи събития в страната за 18 юли (Агенция „Фокус“)"}
{"url": "http://www.focus-news.net/news/2017/07/18/2416585/pregled-na-nyakoi-ot-osnovnite-temi-v-mezhdunarodniya-pechat-agentsiya-fokus.html", "text": "В понеделник е имало леки сблъсъци в Стария град на Ерусалим на фона на увеличеното напрежение след смъртоносното нападение край Храмовия хълм, пише вестник The Times of Israel.\r\nОт полицията уточниха, че ситуацията вече е спокойна. Властите отбелязаха, че група мюсюлмански поклонници са опитали да блокират път в Стария град на Ерусалим.\r\nОрганите на реда са отказали да им позволят да проведат своя протест и са им наредили да се отдръпнат от пътя, тъй като са „застрашавали себе си и другите“.\r\nОт полицията допълниха, че тийнейджър е хвърлил бутилка срещу един от полицейските служители, заради което след това е бил арестуван.\r\nОбщо 168 членове на Кюрдската работническа партия (ПКК) са били задържани по време на антитерористични операции в периода между 10 юли и 17 юли, съобщиха в понеделник от турското Министерство на вътрешните работи, пише вестник Daily Sabah.\r\nПолицията, жандармерията и турските въоръжени сили са извършили 1, 128 антитерористични операции срещу ПКК, по време на които 25 членове на ПКК са били убити, двама са били заловени живи, а 14 други са се предали.\r\nОсвен това 33 дългоцевни оръжия, много експлозиви, хиляди амуниции, 27 самоделни взривни устройства и 12 укрития и пещери, използвани от членовете на ПКК, са били унищожени.\r\nКато част от борбата срещу незаконната миграция 3, 352 нелегални имигранти и 54 трафиканти са били заловени от турските власти.\r\nВ понеделник турският парламент одобри удължаването на извънредното положение в страната с още три месеца, пише вестник Hurriyet.\r\nТурция обяви извънредно положение на 21 юли 2016 г. след неуспешния опит за преврат.\r\nПравителството отбеляза, че причината за поддържането на извънредното положение е водената борба срещу тероризма и по-конкретно срещу организацията „Фето“, която беше обвинена от властите на страната за организирането на преврата. \r\nВ понеделник два кораба на китайската крайбрежна охрана са навлезли за кратко в японските води при префектура Аомори, пише вестник The Japan Times.\r\nОт японската крайбрежна охрана потвърдиха, че влизането на двата кораба във водите на Японско море се е случило между 8.05 и 8.20 ч. местно време. Плавателните средства са напуснали района към 9.40 ч., след като им е било изпратено предупреждение.\r\nОколо два часа по-късно двата кораба са били забелязани отново в Японско море, като са излезли около 15.20 ч., уточниха японските власти.\r\nОсвен това в понеделник други четири кораба на китайската крайбрежна охрана са нарушили японските териториални води около островите Сенкаку в провинция Окинава.\r\nТова се случва, след като в събота два кораба на китайската крайбрежна охрана навлязоха в японски води при Кюшу.", "date": "2017-07-18", "title": "Преглед на някои от основните теми в международния  печат (Агенция „Фокус“)"}
{"url": "http://www.focus-news.net/news/2017/07/18/2416999/kmetat-emil-kabaivnov-dnes-vsichki-se-preklanyame-pred-idela-koyto-ni-zaveshta-levski-za-svobodna-i-nezavisima-balgariya.html", "text": "Днес всички се прекланяме пред идела, който ни завеща Левски – за свободна и независима България. Това каза кметът на Карлово Емил Кабаиванов по време на тържественото честване на 180 години от рождението на Апостола на свободата Васил Левски в града, предаде репортер на Агенция „Фокус“. Кабаиванов заяви, че днес целият български народ празнува, отбелязва с трепет 180- годишнината от рождението на Левски. „Днес всички се прекланяме пред идела, който ни завеща – за свободна и независима България, изградена като демократска република, в която всички народности ще се подчиняват и живеят с едни чисти и святи закони, дадени от Бог, но когато признаят закона на равно с българите. Днес се прекланяме пред делото и саможертвата му“, каза още той. По думите му Левски е мярата ни за морал, истина, за държавата, за света. \"Ако днес не знаем къде е гробът му, то знаем, че Левски е сърцата ни и негова е цялата българска земя\", допълни Кабаиванов.\r\nЕмил Кабаиванов за обърна към президента и народните представители с думите: „Ние, българските граждани, очакваме от българското правителство да започне борбата, която няма да е лека, за изработване на новата българска национална идея, доктрина в пълно единомислие. Ние ще бъдем в тази битка с вас“.", "date": "2017-07-18", "title": "Кметът Емил Кабаивнов: Днес всички се прекланяме пред идела, който ни завеща Левски – за свободна и независима България"}
{"url": "http://www.focus-news.net/news/2017/07/18/2417002/prezidentat-rumen-radev-prizhive-levski-veche-e-mit-a-besiloto-mu-se-prevrashta-v-balgarskoto-razpyatie-predvestnik-na-vazkresenieto-ni.html", "text": "Приживе Левски вече е мит, а бесилото му се превръща в българското разпятие, предвестник на възкресението ни. Това каза президентът Румен Радев в Карлово по време на тържественото честване на 180 години от рождението на Апостола на свободата Васил Левски, предаде репортер на Агенция „Фокус“. \r\n„Преди 180 години тук в Карлово се ражда Васил Иванов Кунчев, безправен, но непокорен. Той ще извърви пътя до свободата преди другите, заради другите. Казват, че историята крачи неумолимо, но понякога нейното безвремие трае векове. Нужни са хора с много кураж, които да я уловят за ръка и да я измъкнат от калта. Малцина са призвани и един от тях е Апостола, сред онези, които ускоряват хода на историята“, заяви държавният глава. \r\nПо думите му за 35 години Левски се извисява до стратег и държавник. „Приживе той вече е мит, а бесилото му се превръща в българското разпятие, предвестник на възкресението ни“, каза още Радев. \r\n„Левски мечтае дръзко, говори кратко, но прави всичко това с търпение и постоянство. Действа решително, презира празнословието. Самият той пише – интригата спира хода на народната работа. Убеден е, че трябват дела, а не думи. За себе си скромно казва – аз съм  се обещал на отечеството си, жертва за освобождението му“, допълни Румен Радев.", "date": "2017-07-18", "title": "Президентът Румен Радев: Приживе Левски вече е мит, а бесилото му се превръща в българското разпятие, предвестник на възкресението ни"}
{"url": "http://www.focus-news.net/news/2017/07/18/2416588/ilham-aliev-teritorialnata-tsyalost-na-azerbaydzhan-e-podkrepyana-ot-tsyal-svyat.html", "text": "Азербайджанският президент Илхам Алиев заяви по време на среща с латвийския си колега Раймондс Вейонис, че „Латвия подкрепя териториалната цялост на Азербайджан“, предаде АПА.\r\n„Мога да кажа, че този въпрос е подкрепян от целия свят“, посочи Алиев. Според него в подписаната между двете страни  декларация за стратегическо сътрудничество са намерили място много важни въпроси по разрешаването на конфликта в Нагорни Карабах.\r\n„Отбелязва се, че този конфликт трябва да се разреши в рамките на съответната резолюция на Съвета за сигурност на ООН и въз основа на териториалната цялост и суверенитета на Азербайджан. Това е справедлива позиция и съм благодарен за нея“, заяви азербайджанският президент.  Виктор Турмаков", "date": "2017-07-18", "title": "Илхам Алиев: Териториалната цялост на Азербайджан е подкрепяна от цял свят"}
{"url": "http://www.focus-news.net/news/2017/07/18/2416589/ipn-rumanskiyat-ministar-predsedatel-shte-poseti-kishinev.html", "text": "Румънският министър-председател Михай Тудосе ще посети Кишинев, за да се срещне със своя молдавски колега Павел Филип на 22 юли. След срещата с европейските лидери в Брюксел румънският министър-председател заяви, че Румъния има огромната задача да осигури проевропейския път на Молдова, предаде  IPN.\r\nДокато е в Кишинев Тудосе ще проведе среща с Филип, но няма определена среща с президента Игор Додон. „Съседската политика и подкрепата от ЕК са важни. Ние не трябва да забравяме, че сме важна страна за ЕС, но сме в покрайнините му и имаме огромната задача да осигурим проевропейския път на Молдова“, заяви Тудосе по време на срещата си с Европейската комисия през миналата седмица.  Виктор Турмаков", "date": "2017-07-18", "title": "IPN: Румънският министър-председател ще посети Кишинев"}
{"url": "http://www.focus-news.net/news/2017/07/18/2416587/interfaks-deyvid-gean-ot-depesh-mod-e-otmenil-kontsert-v-minsk-zaradi-zabolyavane.html", "text": "Концертът на група „Депеш мод“, който трябваше да се проведе тази вечер в Минск, е отменен заради хоспитализирането на фронтмена на групата Дейвид Геън, предаде  Интерфакс.\r\nПреди началото на концерта организаторите съобщиха, че вокалът на групата е приет в болницата с бъбречна криза. Организаторите добавиха, че в момента се обмисля пренасянето на датата на концерта. Билетите за концерта са стрували между 40 и 160 американски долара. \r\nТова трябваше да бъде третия концерт на групата в Беларус.  Виктор Турмаков", "date": "2017-07-18", "title": "Интерфакс: Дейвид Геън от „Депеш мод“  е отменил концерт в Минск заради заболяване"}
{"url": "http://www.focus-news.net/news/2017/07/18/2416781/glavniyat-sekretar-na-mvr-mladen-marinov-razporedi-izvarshvaneto-na-proverki-za-spazvaneto-na-rabotniya-rezhim-v-zavedeniya-v-malkite-naseleni-mesta.html", "text": "Със заповед на главния секретар на МВР гл. комисар Младен Маринов от днес започват проверки на питейни и увеселителни заведения в малките населени места. Това съобщиха от пресцентъра на МВР. Акцент в проверките на полицейските служители ще бъде спазването на режима на работа на съответните заведения в съответствие с разпоредбите на местните общини. Особено внимание ще се обръща на съблюдаването на инструкциите за продължителност на работа през петъчните и съботно-неделни дни.", "date": "2017-07-18", "title": "Главният секретар на МВР Младен Маринов разпореди извършването на проверки за спазването на работния режим в заведения в малките населени места"}
{"url": "http://www.focus-news.net/news/2017/07/18/2416591/balgariya-komentari-v-svetovnite-medii-agentsiya-fokus.html", "text": "Министерството на външните работи на Русия иска да уреди с България въпроса за контрола на износа в трети страни на оръжия, произведени при изтекли съветски лицензи, предава ТАСС. За това съобщи официалният представител на руското външнополитическо ведомство Мария Захарова в ефира на телевизионния канал „Россия 24“.\r\n„Въпросът за разрешаването на лицензионните отношения с България, който включва контрола за износа на съответната продукция, заема важно място в двустранния диалог. Разчитаме, че българските власти ще проявят политическа воля при разрешаването на дадения проблем, който, честно казано, хвърля сянка на като цяло плодотворното двустранно сътрудничество по повечето другите въпроси“, подчерта Захарова.\r\nТристранната среща между лидерите на Гърция, България и Сърбия, която се проведе Солун на 13 юли, предизвика истинска буря в медиите в Скопие, коментира Independent Balkan News Agency.\r\nПричината бе свързана с изявленията на сръбския президент Александър Вучич, с които той подкрепи изказаната по-рано позиция на министъра на външните работи Ивица Дачич, че би било погрешно управляващите в Белград да признаят Македония под конституционното й име. В допълнение министър-председателят на България Бойко Борисов подчерта съвсем ясно, че европейският и евроатлантическият курс, който Скопие поема, трябва да премине през намирането на взаимно приемливо решение на т.нар. спор за името.\r\nСпоред \"Плус Инфо\" \"в хода на срещата им в Солун, Ципрас Вучич и Борисов подчертаха, че стабилизирането на Македония и същественият диалог за намиране на взаимно приемливо решение на спора за името са предпоставка за пълната подкрепа на Гърция, Сърбия и България за евроатлантическата перспектива на страната\".\r\nНа свой ред телевизионният канал \"Телма\" коментира, че \"на тристранната среща в Солун, е подновена оста Атина-Белград.... След добрата новина от Триест, над Скопие сега се изля студен душ от Солун и от региона, или поне от най-малко двама от тримата участващи в срещата\".\r\nНовото правителство на Скопие се опита да надвие както гръцката, така и българската страна с \"приятелство\" чрез Договор за добросъседство, който се очаква да бъде подписан на 2 август, без всъщност да приеме, че трябва да преговаря по въпроса за името и да избяга от националистическия дух на Никола Груевски, който всъщност доминира в политическата мисъл и на новото македонско правителство.\r\nОчевидно разчитайки на защитата на някои страни от Европейския съюз и на САЩ, правителството в Скопие смяташе, че ще бъде в състояние да промени дневния ред още от първия ден на управлението си и да спечели гърците, без да се налага да жертва каквото и да е било от негова страна.\r\nВ Скопие наивно вярваха, че блокирането на Гърция от участие в конференцията за Западните Балкани в Триест ще павира пътя за решение относно европейския и евроатлантическия курс на страната. Те погрешно сметнаха, че изявленията на германския заместник-външен министър Михаел Рот ще укрепят позицията на страната и ще окажат натиск върху Гърция.\r\nНо реалността е различна от мечтите и надеждите, които са култивирани с помощта на някои от европейските партньори на Гърция в спора за името за Македония, като по този начин подхранват националистическите и иредентистки стремежи.\r\nТристранното сътрудничество между Гърция, България и Сърбия плаши македонците, защото може да ги постави в условие на изолация по въпросите, които засягат развитието на Балканите. С всички натрупани икономически проблеми, изолацията на Скопие ще доведе до верижна реакция, която ще хвърли страната на ръба на политическата нестабилност с непредвидими последици.\r\nМакар в тристранното сътрудничество да не е заложена идеята за изнудване на Македония, то дава шанс на Скопие да се погрижи за собствената си сигурност и просперитет, и възможност да промени вънщнополитическия си курс, който да отвори път за развитието на страната.\r\nУловката се крие в това, че новото македонско правителство трябва да проумее това и да не попада в капана, заложен от някои \"покровители\" на Европейския съюз - като Никола Груевски, който не само претърпя изборна загуба, но и попадна под съдебно разследване, което може да доведе до край на политическата му кариера.\r\nПолитическото ръководство на Скопие трябва да разбере, че политиката е изкуство на изпълнимостта.\r\n Украйна, България, Молдова и Румъния ще задълбочат координацията и обмена на опит в борбата срещу африканската чума по свинете (АЧС) и бяса в страните от Източна Европа, предаде украинският „АгроПортал“.\r\n„Това бе обсъдено по време на регионална среща по обсъждането на ситуацията, свързана с разпростирането на АЧС и бяс в страните от Източна Европа“, пише в съобщение на украинската държавна служба по безопасността на хранителните продукти и защитата на потребителите. Регионалната среща се е състояла в Кишинев с участието на ръководството на ветеринарните служби на България, Украйна, Молдова и Румъния. \r\n Повече от 100 румънци и българи са пристигали във Великобритания всеки ден, откакто Европейският съюз облекчи ограниченията преди три години, предава Daily Express.\r\nБроят на имигрантите от двете източноевропейски страни се е вдигнал до 129 хиляди през януари 2014 до 300 хиляди през март 2017 година.\r\nТова се равнява на 120 румънци и 20 българи, идващи на британска територия всеки ден.\r\nДепутатът от Консервативната партия Дейвид Дейвис каза:\r\n„Това е много притеснително, тъй като не знаем колко от тези хора си намират работа, и колко от тях се ползват от различни помощи.“\r\n„Тези цифри показват значението на правилата за имиграционен контрол, и именно това ще можем да правим излезем ли от ЕС“, каза той.\r\nТинк-танкът „Мигрейшън Уоч“ подчерта значението на ограничаването на миграцията от ЕС след Брекзит, твърдейки, че според две трети от гражданите, Британия вече е „пренаселена“.", "date": "2017-07-18", "title": "България - коментари в световните медии (Агенция „Фокус“)"}
{"url": "http://www.focus-news.net/news/2017/07/18/2416703/prokuror-rumyana-arnaudova-na-napadatelya-ot-grad-byala-e-povdignato-obvinenie-za-ubiystvo-po-huliganski-podbudi.html", "text": "Окръжна прокуратура – Русе пое досъдебното производство и веднага повдигна обвинение на извършителя за убийство по хулигански подбуди. Това каза говорителят на главния прокурор Румяна Арнаудова в предаването „Денят започва“ по БНТ във връзка със случая от град Бяла, при който след спречкване заради цигара, загина 18-годишно момче. „За съжаление, това е поредният случай на демонстрирана агресия. Инцидентът е от 8 юли тази година, в 6.00 часа сутринта в дискотека в град Бяла. В действителност възниква спречкване по повод една цигара“, посочи Арнаудова. „Доказателствата по делото сочат, че се касае за умишлено убийство по хулигански подбуди“, съобщи тя. Арнаудова каза още, че лицето е задържано под стража от Районен съд – Бяла. „Прокуратурата счита, че убийците трябва да бъдат в ареста и да влязат в затвора“, каза говорителят на главния прокурор.", "date": "2017-07-18", "title": "Прокурор Румяна Арнаудова: На нападателя от град Бяла е повдигнато обвинение за убийство по хулигански подбуди"}
{"url": "http://www.focus-news.net/news/2017/07/18/2416592/oborudvat-speshnata-pomosht-s-panik-butoni-gps-sistemi-i-vazmozhnost-za-glasova-vrazka-s-politsiyata-obzor.html", "text": "Оборудват спешната помощ с паник бутони, GPS системи и възможност за гласова връзка с охранителна фирма или полицията. Това стана ясно след работна среща на главния прокурор Сотир Цацаров с министрите на вътрешните работи и здравеопазването – Валентин Радев и Николай Петров, и ръководители на най-големите здравни заведения.\r\nПред журналисти главният прокурор Сотир Цацаров съобщи, че през 2014 г. са били образувани 5 досъдебни производства за посегателство срещу медицински специалисти при и по повод изпълнение на тяхната служба. Осъдени са 4 лица, от които 1 ефективно, 1 условно, 1 на пробация и 1 на глоба. През 2015 г. са образувани 4 досъдебни производства, осъдено е 1 лице на глоба. През 2016 г. са образувани 2 досъдебни производства. Осъдени са 4 лица, от които 2 условно и на двама е наложена глоба. Цацаров заяви, че участниците в срещата са се постарали да погледнат нещата по веригата – от болничните заведения до наказателните производства. „Има пропуски, които касаят наказателното преследване, но не мога да приема тезата, че наказателната политика е единственото средство за превенция срещу такива посегателства. Управителите на болниците имат своите отговорности“, каза той. По думите му от страна на прокуратурата мерките, които ще бъдат взети са свързани с указания до всички районни прокуратури за определяне на нарочен прокурор, който осъществява връзката с управителите на болничните заведения със спешни приемни центрове. „На нашите колеги ще бъдат дадени указания за бързи производства и за мерки, които са в пълно съответствие със закона и съответстват на тежестта на тези посегателства“, съобщи главният прокурор. По думите му първата им задача е актуализиране на споразумението между Министерството на здравеопазването и прокуратурата и създаването на директна връзка, за да може по най-бързия начин да се обезпечи реакцията на органите на реда. \r\nОт своя страна вътрешният министър Валентин Радев коментира, че МВР ще направи обследване и ще даде предписание, на всички лечебни заведения, които имат спешна помощ, какво още може да се направи. Управителите трябва да поемат всичко, което им е предписано. „Продължават посегателствата срещу медицинските служители и това е тревожно. Хората очакват нещо да бъде направено. Досега се работи и много неща са направени. Управителите докладваха какво до момента е направено в болниците“, посочи министър Радев. „Очевидно обаче някъде нещо не е донаправено. МВР не може да бъде отговорно изцяло за това. Всеки си поема отговорностите“, коментира той.\r\nЗдравният министър Николай Петров допълни, че за тази година само регистрираните форми на насилие над медицински екипи са 52. По думите му около половината от тях са чиста физическа агресия. „Набелязахме някои мерки и разпределихме задачите така че всяка институция да свърши работата, която е нейна отговорност“, посочи министър Петров. „Здравеопазването се ангажира с тотално оборудване на всички екипи с паник бутони, GPS системи, с възможност за гласова връзка с охранителна фирма или полицията“, допълни Николай Петров.", "date": "2017-07-18", "title": "Оборудват спешната помощ с паник бутони, GPS системи и възможност за гласова връзка с полицията (ОБЗОР)"}
{"url": "http://www.focus-news.net/news/2017/07/18/2416992/direktorite-na-ndk-shte-badat-izslushani-v-parlamenta-na-24-yuli-obzor.html", "text": "Директорите на НДК през 2016 и 2017 година - Мирослав Боршош и Ангел Митев ще бъдат изслушани по време на открито заседание на Временната парламентарна комисия по случая НДК на 24 юли. Освен директорите, за изслушване ще бъдат поканени бившите и настоящите председатели и зам.-председатели на Съвета на директорите. Това стана ясно след закрито заседание на комисията, на което бяха изслушани главният прокурор Сотир Цацаров, председателят на ДАНС Димитър Георгиев и директорът на Агенцията за Държавна финансова инспекция Георги Начев. \r\nНародният представител Румен Гечев заяви, че предложението за изслушването е на БСП и въпреки че ГЕРБ не са го подкрепили са събрани нужните 10 гласа, за да се приеме. Депутатът коментира, че от документите и казаното от министър Лиляна Павлова става ясно, че е имало пълно основание за незабавното уволнение на Мирослав Боршош. Според него въпросът е защо Боршош е стоял на поста директор, носейки 8-9 млн. загуби на НДК. Румен Гечев обясни, че по време на изслушването във временната комисия на Мирослав Боршош ще бъде зададен въпроса кой му е оказвал натиск, както твърди. По думите му директорът на НДК не е действал сам, а този който го е назначил е очаквал съответната отплата.\r\nПредседателят на Временната комисия по случая НДК Диана Йорданова посочи, че ГЕРБ са гласували с „въздържал се“ предложението за изслушване на директорите на НДК. Според нея комисията вече разполага с цялата информация, която би могла да получи от поканените за изслушване лица. Народният представител обясни, че вече е получена информация от ресорните министри, както и от представители на компетентните органи, в чиито правомощия са разследванията и следствията. Временната комисия ще има последващо заседание на 25 юли от 14.00 часа, на което ще бъде обсъден докладът за дейността й. Диана Йорданова коментира, че в зависимост от програмата в пленарна зала и гледаните законопроекти докладът може да бъде приет в сряда или в четвъртък. Тя посочи, че комисията ще предложи възлагане на проверка на Сметната палата относно целесъобразното разходване на средствата, с които е увеличен капиталът на НДК.\r\nСлед като бе изслушан в комисията главният прокурор Сотир Цацаров обясни, че сигналът за нарушенията в НДК е подаден в ДАНС от бивш служител. Той уточни, че сигналът не е подаден от бившия изпълнителен директор на НДК Оли Груева, но и тя ще бъде разпитана. По случая като свидетел ще бъде призована и Деница Златева. Главният прокурор посочи, че сигналът е подаден на 7 февруари, а на 20 февруари ДАНС е изпратила първата си сигнална справка до Прокуратурата. На 21 февруари справката е изпратена до Софийска градска прокуратура на Специализираното звено „Антикорупция“, възложена е допълнителна проверка на ДАНС и е образувано досъдебно производство. Сотир Цацаров коментира, че по преценка на наблюдаващите прокурори ще бъдат привлечени и други обвиняеми по случая и евентуалното обвинение на Мирослав Боршош няма да бъде единствено.\r\nБиляна ИВАНОВА", "date": "2017-07-18", "title": "Директорите на НДК ще бъдат изслушани в парламента на 24 юли (ОБЗОР)"}
{"url": "http://www.focus-news.net/news/2017/07/18/2416590/voa-po-vreme-na-kraypatni-eksplozii-v-sinay-sa-zaginali-chetirima-egipetski-politsai.html", "text": "Петима египетски полицейски служители загинаха, а шестима други бяха ранени след като две поставени край път експлозива бяха детонирани на полуостров Синай, предаде  VOA.\r\nПолицейските служители са загинали в град Ариш, след като техният брониран автомобил преминава покрай бомбата. Трима са били ранени. На място е пристигнало второ превозно средство и тогава и втората бомба бива задействана, ранявайки трима. Според военни източници терористите са детонирали експлозивите чрез дистанционно управление.\r\nВсе още никоя терористична организация не е поела отговорност за атентата, но се смята, че зад него стои „Ислямска държава“.  Виктор Турмаков", "date": "2017-07-18", "title": "VOA: По време на крайпътни експлозии в Синай са загинали четирима египетски полицаи"}
{"url": "http://www.focus-news.net/news/2017/07/18/2416594/api-vazstanoveno-e-dvizhenieto-po-pat-i-1-ruzhintsi-medovnitsa.html", "text": "Възстановено е движението по път I-1 Ружинци - Медовница, предаде Агенция \"Пътна Инфраструктура.", "date": "2017-07-18", "title": "АПИ: Възстановено е движението по път I-1 Ружинци - Медовница"}
{"url": "http://www.focus-news.net/news/2017/07/18/2416596/the-guardian-povecheto-chlenove-na-leybaristkata-partiya-iskat-velikobritaniya-da-ostane-v-edinniya-pazar-na-es.html", "text": "Според проучване, проведено сред членовете на Лейбъристката партия, повече от 80%  от тях подкрепят оставането на Великобритания в единния пазар на ЕС и в митническия съюз. Също така според проучването на „Съвета за икономически и социални проучвания“ повечето партийни членове искат провеждането на втори референдум, пише  The Guardian.\r\nРезултатите биха упражнили натиск върху председателя на партията Джереми Корбин и неговата позиция по Брекзит. Той е срещу оставането в единния пазар. \r\nСпоред проучването повечето членове на Лейбъристката партия са настроени положително към ЕС. 66% от членовете на партията смятат, че Великобритания трябва задължително да остане в единния пазар, като допълнителни 21% са „по-скоро за, отколкото против“ по въпроса. Едва 4,2% от лейбъристите са на мнение, че Великобритания трябва да напусне единния пазар. Същевременно 63% от допитаните смятат, че Великобритания трябва да остане в митническия съюз, 22,2% клонят към това, докато едва 2,4% са твърдо против. \r\n Корбин, както и неговият министър по Брекзит в сянка Кеир Стармър сочат, че Великобритания трябва да напусне единния пазар, за да изпълни референдума за Брекзит. Виктор Турмаков", "date": "2017-07-18", "title": "The Guardian: Повечето членове на Лейбъристката партия искат Великобритания да остане в единния пазар на ЕС"}
{"url": "http://www.focus-news.net/news/2017/07/18/2416598/the-daily-express-britanskoto-ministerstvo-na-otbranata-se-sblaskva-sas-stotitsi-milioni-v-skriti-razhodi-za-novite-si-iztrebiteli.html", "text": "Британското министерство на отбраната се сблъсква със \"скрити разходи\" в размер от стотици милиони лири  за новото поколение изтребители на ВВС на страната, пише  The Daily Express.\r\nСпоред министерско разследване са идентифицирани редица проблеми с произвежданите в САЩ изтребители Ф-35Б „Лайтнинг II“. Производителите от корпорация „Локхийд Мартин“ сочи, че самолетите ще струват на Великобритания между 77 и 100 млн. лири бройката. Истинската цена на изтребителите, доставени тази година, надхвърля 150 млн. лири всеки, за да се покрият подобни „екстри“ като резервни части и софтуерно обезпечение. \r\nСред проблемите, открити с разследването, се сочат невъзможността на „стелт“- изтребителя да изпраща данни на британските кораби и на по-стари самолети без да разкрие позициите си. Софтуерната система на самолета е уязвима за кибератаки и не може да бъде изпитана независимо от Великобритания. \r\nМинистерството на отбраната съобщи, че всички открити проблеми са били докладвани в миналото и в момента подлежат на „активно поправяне“. „Ф-35Б „Лайтнинг II“ e най-модерният изтребител на света. Ние се придържаме към програмата, която предлага най-добри възможности за нашите въоръжени сили“, съобщи говорител на министерството.  Виктор Турмаков", "date": "2017-07-18", "title": "The Daily Express: Британското министерство на отбраната се сблъсква със „стотици милиони в скрити разходи“ за новите си изтребители"}
{"url": "http://www.focus-news.net/news/2017/07/18/2416599/glavniyat-sekretar-razporedi-denonoshtni-dezhurstva-v-rayonnite-upravleniya-na-malkite-naseleni-mesta-zaradi-ubitiya-mladezh-v-byala-obzor.html", "text": "Заради случая в град Бяла, при който 18 годишен младеж почина след като бе пребит пред дискотека, главният секретар на МВР Младен Маринов направи преглед на всички районни управления в малки населени места. Той разпореди всички дежурни части да организират дейността си така, че през цялото денонощие да посрещат гражданите лично, независимо от часа. Разпореждането засяга основно районните управления, в които към момента достъпът до дежурния служител през нощта е затруднен.\r\nМеждувременно в Бяла бе вторият ден на траур, след смъртта на 18-годишния Алекс. Той почина в болницата в събота през нощта, 8 дни след като бе приет с тежка черепно-мозъчна травма. Очаква се прокуратурата да промени обвинението срещу 32-годишния му нападател в непредумишлено убийство.\r\nВицепремиерът Валери Симеонов коментира случая в официалния си профил във „Фейсбук“, като подчерта, че за него това не е улична свада с два шамара, а убийство. \"Апелирам да се приложи цялата строгост на закона. Апелирам и прокуратурата да преквалификацира обвинението от битова престъпност към състав, който е адекватен на случилото се \", пише Симеонов. За наказание според цялата строгост на закона призова и евродепутатът Ангел Джамбазки. За „Фокус“ той заяви, че в обществото съществува неуважение към човешкия живот и в частност правовия ред, както и, че служителите на МВР са силно демотивирани в резултат на отношението към тях и заплатите, които получават.\r\n„Фокус“ припомня: На 8 юли в 6.30 часа сутринта е подаден сигнал за спречкване пред заведение в Бяла, в което са участвали група роми. В конфликта е пострадал 18-годишен младеж. Той бе откаран в Университетската болница в Русе в кома и с опасност за живота. По случая бе задържан 32-годишен мъж, заподозрян за нападението. Ден след спречкването около 300 граждани призоваха за спиране на агресията на мирен протест в Бяла. Те изразиха своята съпричастност към пострадалия младеж. Образувано е досъдебно производство, работата по което продължава под наблюдението на прокуратурата. На 16 юли 18 годишният младеж почива в болницата.", "date": "2017-07-18", "title": "Главният секретар разпореди денонощни дежурства в районните управления на малките населени места, заради убития младеж в Бяла (ОБЗОР)"}
{"url": "http://www.focus-news.net/news/2017/07/18/2416595/afp-beliyat-dom-podkrepya-neofitsialniya-referendum-vav-venetsuela.html", "text": "Белият дом подкрепи неофициалния референдум, организиран от опозицията във Венецуела, посочвайки, че допитването доказва „безпогрешна позиция“ на осъждане на режима в страната, предаде  AFP.\r\n„Ние поздравяваме венецуелския народ за високата избирателна активност на вчерашния референдум“, заяви прессекретарят на Белия дом Шон Спайсър. „Ние осъждаме насилието, нанесено от правителствените бандити, срещу невинните гласоподаватели“, добави той.\r\nПовече от 7 млн. от 19 млн. венецуелци, имащи право на глас, дадоха гласа си срещу президента Николас Мадуро, който има планове да преработи конституцията.  Виктор Турмаков", "date": "2017-07-18", "title": "AFP: Белият дом подкрепя неофициалния референдум във Венецуела"}
{"url": "http://www.focus-news.net/news/2017/07/18/2416593/the-independent-deyvid-deyvis-be-ostro-razkritikuvan-ot-predsedatelya-na-kampaniyata-za-brekzit.html", "text": "Бившият председател на кампанията за излизане по време на референдума за Брекзит от миналата година Доминик Къмингс заяви, че министърът на Великобритания за въпросите по напускането на ЕС Дейвид Дейвис е „прост като говежда кайма и мързелив като жабок“, пише  The Independent.\r\nСпоред Къмингс проектозаконът за отменянето на европейското законодателство във Великобритания, предложен от Дейвис съдържа членове, които биха позволили на министрите да отстъпят пред исканията на ЕС в последния момент. Думите на Къмингс показват несъгласията между различните клики в движението за Брекзит. \r\nТова се случва в същия ден, в който Дейвис замина за Брюксел, за да преговаря с ЕС, където той бе разкритикуван, че води обсъжданията без каквито и да е документи. На снимката министърът контрастира с преговарящите от страна на Съюза, които стояха на бюрото с добре организирани папки. \r\nСпоред Къмингс документът за отменянето би позволил на министрите да изменят позициите си по Брекзит в последната минута, което според него е било подкрепено от Дейвис, от финансовия министър Филип Хамънд и правителствения секретар сър Джереми Хейууд. Той посочи, че министърът по въпросите за Брекзит е „избран да бъде като перфектен участник в „Тримата глупаци“: прост като говежда кайма, мързелив като жабок и суетен като Нарцис“. \r\nТой допълни, че Дейвис е прекарал кампанията за референдума „пиейки с Найджъл Фараж и предвещавайки поражение за последователите на напускането“ и е участвал в „най-скапаната телевизионна реклама по време на цялата кампания“.  Виктор Турмаков", "date": "2017-07-18", "title": "The Independent: Дейвид Дейвис бе остро разкритикуван от председателя на кампанията за Брекзит"}
{"url": "http://www.focus-news.net/news/2017/07/18/2416601/the-scotsman-spored-shotlandskata-natsionalna-partiya-pravitelstvoto-na-velikobritaniya-zastrashava-pregovorite-za-brekzit.html", "text": "Според Шотландската национална партия разделението в управляващата Консервативна партия застрашава преговорите за Брекзит и може да има негативно влияние върху партията, пише  The Scotsman.\r\nСтивън Гетинс, говорител на партията по европейските въпроси, заяви, че е „стряскащо“, че докато вторият кръг на преговорите за Брекзит тече, фокусът остава съсредоточен върху министрите от британското правителство, които говорят един срещу друг. „Министър-председателят Тереза Мей трябва да поеме контрол и то бързо“, призова той. \r\n„Нашите съседи от ЕС са дошли на преговорите с ясни позиции, докато британското правителство седна на масата неподготвено и с конфронтационна реторика, вместо с конструктивни позиции. Преговорните позиции на британското правителство по Брекзит имат много дупки, а консерваторите допълнително се разделят“, добави той. Виктор Турмаков", "date": "2017-07-18", "title": "The Scotsman: Според Шотландската национална партия правителството на Великобритания застрашава преговорите за Брекзит"}
{"url": "http://www.focus-news.net/news/2017/07/18/2416604/tass-oon-smyata-che-posledstviyata-ot-voennata-operatsiya-v-mosul-nadminavat-i-nay-loshite-ochakvaniya.html", "text": "Според координатора на ООН за хуманитарната помощ към Ирак Лиз Гранде хуманитарните последствия от операцията по освобождаването на иракския град Мосул от „Ислямска държава“ се надминали и най-лошите очаквания на Световната организация, предаде  ТАСС.\r\nГранде напомни, че при планирането на операцията по оказването на помощ за населението на Мосул през юли миналата година ООН е подготвила три възможни сценария: най-вероятен, най-лош и най-добър. „Тогава ние говорихме, че най-вероятно градът ще бъде напуснат от 450 хил. души. Според най-лошия сценарий 750 хил. души щяха да напуснат домовете си. В края на краищата след  бойните действия ние съществено надхвърлихме най-лошия сценарий. От Мосул избягаха 940 хил. души“, посочи тя. \r\nГоворейки за ситуацията в Мосул, координаторът на ООН отбеляза, че източната част на града се връща към ежедневието си, докато западната част е в „бедствено положение“. Според нея от 54 квартала в Западен Мосул, 15 „на практика са изравнени със земята“, 23 са наполовина разрушени, а още 16 са значително пострадали. Според предварителните оценки за възстановяването на разрушенията ще са необходими около 900 млн. долара.  Виктор Турмаков", "date": "2017-07-18", "title": "ТАСС: ООН смята, че последствията от военната операция в Мосул надминават и най-лошите очаквания"}
{"url": "http://www.focus-news.net/news/2017/07/18/2416605/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Бившият председател на кампанията за излизане по време на референдума за Брекзит от миналата година Доминик Къмингс заяви, че министърът на Великобритания за въпросите по напускането на ЕС Дейвид Дейвис е „прост като говежда кайма и мързелив като жабок“, пише The Independent.\r\nСпоред Къмингс проектозаконът за отменянето на европейското законодателство във Великобритания, предложен от Дейвис съдържа членове, които биха позволили на министрите да отстъпят пред исканията на ЕС в последния момент. Думите на Къмингс показват несъгласията между различните клики в движението за Брекзит.\r\nТова се случва в същия ден, в който Дейвис замина за Брюксел, за да преговаря с ЕС, където той бе разкритикуван, че води обсъжданията без каквито и да е документи. На снимката министърът контрастира с преговарящите от страна на Съюза, които стояха на бюрото с добре организирани папки.\r\nСпоред Къмингс документът за отменянето би позволил на министрите да изменят позициите си по Брекзит в последната минута, което според него е било подкрепено от Дейвис, от финансовия министър Филип Хамънд и правителствения секретар сър Джереми Хейууд. Той посочи, че министърът по въпросите за Брекзит е „избран да бъде като перфектен участник в „Тримата глупаци“: прост като говежда кайма, мързелив като жабок и суетен като Нарцис“.\r\nТой допълни, че Дейвис е прекарал кампанията за референдума „пиейки с Найджъл Фараж и предвещавайки поражение за последователите на напускането“ и е участвал в „най-скапаната телевизионна реклама по време на цялата кампания“.\r\n Според проучване, проведено сред членовете на Лейбъристката партия, повече от 80% от тях подкрепят оставането на Великобритания в единния пазар на ЕС и в митническия съюз. Също така според проучването на „Съвета за икономически и социални проучвания“ повечето партийни членове искат провеждането на втори референдум, пише The Guardian.\r\nРезултатите биха упражнили натиск върху председателя на партията Джереми Корбин и неговата позиция по Брекзит. Той е срещу оставането в единния пазар.\r\nСпоред проучването повечето членове на Лейбъристката партия са настроени положително към ЕС. 66% от членовете на партията смятат, че Великобритания трябва задължително да остане в единния пазар, като допълнителни 21% са „по-скоро за, отколкото против“ по въпроса. Едва 4,2% от лейбъристите са на мнение, че Великобритания трябва да напусне единния пазар. Същевременно 63% от допитаните смятат, че Великобритания трябва да остане в митническия съюз, 22,2% клонят към това, докато едва 2,4% са твърдо против.\r\nКорбин, както и неговият министър по Брекзит в сянка Кеир Стармър сочат, че Великобритания трябва да напусне единния пазар, за да изпълни референдума за Брекзит.\r\nБританското министерство на отбраната се сблъсква със \"скрити разходи\" в размер от стотици милиони лири за новото поколение изтребители на ВВС на страната, пише The Daily Express.\r\nСпоред министерско разследване са идентифицирани редица проблеми с произвежданите в САЩ изтребители Ф-35Б „Лайтнинг II“. Производителите от корпорация „Локхийд Мартин“ сочи, че самолетите ще струват на Великобритания между 77 и 100 млн. лири бройката. Истинската цена на изтребителите, доставени тази година, надхвърля 150 млн. лири всеки, за да се покрият подобни „екстри“ като резервни части и софтуерно обезпечение.\r\nСред проблемите, открити с разследването, се сочат невъзможността на „стелт“- изтребителя да изпраща данни на британските кораби и на по-стари самолети без да разкрие позициите си. Софтуерната система на самолета е уязвима за кибератаки и не може да бъде изпитана независимо от Великобритания.\r\nМинистерството на отбраната съобщи, че всички открити проблеми са били докладвани в миналото и в момента подлежат на „активно поправяне“. „Ф-35Б „Лайтнинг II“ e най-модерният изтребител на света. Ние се придържаме към програмата, която предлага най-добри възможности за нашите въоръжени сили“, съобщи говорител на министерството. \r\n Според Шотландската национална партия разделението в управляващата Консервативна партия застрашава преговорите за Брекзит и може да има негативно влияние върху партията, пише The Scotsman.\r\nСтивън Гетинс, говорител на партията по европейските въпроси, заяви, че е „стряскащо“, че докато вторият кръг на преговорите за Брекзит тече, фокусът остава съсредоточен върху министрите от британското правителство, които говорят един срещу друг. „Министър-председателят Тереза Мей трябва да поеме контрол и то бързо“, призова той.\r\n„Нашите съседи от ЕС са дошли на преговорите с ясни позиции, докато британското правителство седна на масата неподготвено и с конфронтационна реторика, вместо с конструктивни позиции. Преговорните позиции на британското правителство по Брекзит имат много дупки, а консерваторите допълнително се разделят“, добави той.", "date": "2017-07-18", "title": "Преглед на някои от основните теми в британския  печат (Агенция „Фокус“)"}
{"url": "http://www.focus-news.net/news/2017/07/18/2417001/aleksandar-damovski-mkd-makedonskata-pozitsiya-za-dogovora-s-balgariya-vse-oshte-ne-e-yasna-nyama-dostatachno-informatsiya-i-tekstat-mu-ne-e-publichno-oglasen.html", "text": "Македонската позиция за договора с България все още не е ясна, няма достатъчно информация и текстът на договора не е публично огласен. Това коментира в обзорното предаване на Радио „Фокус“ „Това е България“ Александър Дамовски, гл. редактор на електронното издание МКД, след заседанието на комисията по външна политика на Събранието в Скопие за подписването на договора за добросъседство с България. Според него при създалото се напрежение в политическата ситуация между опозицията и властта е нормално да има спекулации и злоупотреби с користни партийни цели по темата.\r\n„Има някои въпроси, които следва да бъдат уточнени. Трябва да стане ясно за какво са се договорили при разговорите си Заев и Борисов, Захариева и Димитров. Докато не се свалят картите, за да научим всички съдържанието на този договор, има място спекулации, манипулации, политически сметки или за основателни питания от ВМРО-ДПМНЕ. Дотогава трудно може да се коментира темата“, каза Александър Дамовски. Той допълни, че от една страна, ако поставените от ВМРО-ДПМНЕ условия не са част от договора, от партията няма да го подкрепят. Но на закритото заседание в комисията по външна политика Зоран Заев е успокоил, че условията за македонския народ и език са уточнени в текста на договора и македонските интереси са добре защитени с този документ.\r\nДамовски уточни, че договорът за добросъседство между България и Македония ще бъде подписан на 1-ви август.  Но все още не се знае, кое значимо място от Илинденско-Преображенското въстание ще бъде избрано за целта.", "date": "2017-07-18", "title": "Александър Дамовски, МКД: Македонската позиция за договора с България все още не е ясна, няма достатъчно информация и текстът му не е публично огласен"}
{"url": "http://www.focus-news.net/news/2017/07/18/2416606/do-25-yuli-v-stolitsata-shte-mozhe-da-bade-razgledana-izlozhba-s-28-fotokopiya-na-edni-ot-nay-dobrite-kartini-s-obraza-na-levski-obzor.html", "text": "До 25 юли ще може да бъде разгледана изложба с 28 фотокопия на едни от най-добрите картини с образа на Левски в градинката „Кристал“ в столицата. Изложбата е озаглавена „Апостолът и неговото време през погледа на българските художници” и е посветена на 180-годишнината от рождението на Васил Левски. Тя е част от събитията, с които София се включва в националните чествания на годишнината. Подреждането й е съвместен проект на Столична община и Националната художествена галерия. По време на откриването й кметът на София Йорданка Фандъкова, посочи, че изложбата е подредена, за да може всеки да се докосне до личността на Васил Левски. По думите й личността на Дякона е пресъздадена с голяма сила от велики български художници. Според нея изложбата би развълнувала всяко българско сърце, всяко българско дете, което ще бъде доведено от своите родители и близки. Фандъкова благодари на директора на Националната художествена галерия и на заместник-кмета на Столична община Тодор Чобанов, които също присъства на откриването. \r\nОт своя страна директорът на Националната художествена галерия Слава Иванова благодари на кмета на София Йорданка Фандъкова за възможността да се покажат едни от най-големите български творци, пресъздавали образа на най-светия наш герой – Васил Левски. По думите й живеем във време, в което идеите на Левски са ни нужни повече от всякога. \r\nЖанет Митева от Националната художествена галерия и куратор на изложбата посочи пред журналисти, че в нея са представени 28 творби на български художници, рисували образа на Апостола. Кураторът на изложбата поясни, че в нея може да се види творба Георги Данчов - Зографина, който е първият художник, рисувал Левски след Освобождението. Митева поясни, че се смята, че портретите на Георги Данчов - Зографина, съхранявани в Пловдивската художествена галерия, се считат за най-близки до истинския образ на Апостола. Митева обясни, че в изложбата могат да се видят творби като „Обесването на Левски“ на Борис Ангелушев, „Залавянето на Васил Левски“ на Никола Кожухаров, които са намерили място в редица български христоматии. Едни от тях са влезли като христоматии, като „Обесването на Левски“ на Борис Ангелушев, „Залавянето на Васил Левски“ на Никола Кожухаров. Кураторът на изложбата коментира, че в градинката на „Кристал“ могат да бъдат видени фотокопия на творбите на съвременни художници като тези на Пламен Вълчев и на Росен Райчев. \r\nИзложбата ще може да бъде разгледана до 25 юли\r\nДеница КИТАНОВА", "date": "2017-07-18", "title": "До 25 юли в столицата ще може да бъде разгледана изложба с 28 фотокопия на едни от най-добрите картини с образа на Левски (ОБЗОР)"}
{"url": "http://www.focus-news.net/news/2017/07/18/2416607/nezavisimaya-gazeta-armeniya-planira-da-uvelichi-razhodite-za-otbrana.html", "text": "Министърът на финансите на Армения Вардан Арамян заяви по време на обсъждането на програмата за бюджета в периода 2018-2020 г., че страната планира да увеличи разходите си за отбрана с 26-27 млрд. драма (93,11 – 96,69 млн. лева), пише  Независимая газета.\r\n„Разходите за отбрана до 2020 г. ще съставят 4% от БВП“, заяви министърът. „Ние винаги сме акцентирали върху приоритетността на разходите за отбранителни цели, защото трябва да съхраняваме военния баланс, което осигурява фактора на мира“, добави той. Виктор Турмаков", "date": "2017-07-18", "title": "Независимая газета: Армения планира да увеличи разходите за отбрана"}
{"url": "http://www.focus-news.net/news/2017/07/18/2416609/rossiyskaya-gazeta-kray-astrahan-shte-provedat-izpitanie-na-raketi-iskander-m.html", "text": "На полигона Капустин Яр край Астрахан руската армия приключва подготовката на тактическо учение, чиято кулминация ще бъде изстрелването на ракети „Искандер-М“. Стрелбата ще се извърши от ракетната бригада на Източния военен окръг. Съединението през юни получи на въоръжение повече от десет съвременни ударни системи, пише   Российская газета.\r\nОперативно-тактическият комплект „Искандер“ е наистина уникална техника. За една минута тя може да изстреля два боеприпаса, в това число крилата ракета и ги направлява по време на целия полет. Освен това по своята мощност въоръжението на „Искандер“ е еквивалентно на ядрена бомба. И обикновената и крилатата ракета летят около 500 км. и носят боен заряд от половин тон. Боеприпасът набира височина от 20 до 50 км и отклонението от целта не надвишава седем метра. Непредсказуемата траектория и невидимостта за радарите чрез „стелт“ технология правят „Искандер“ на практика неуязвима за американските „Пейтриът“. \r\nНесъмнено достойнство на „Искандер“ е неговата мобилност, а също така и възможността на комплекса да се поставят десет вида войни глави – осколъчно-фугасна, проникваща и други. \r\nПрез февруари 2017 г. министърът на отбраната на Русия Сергей Шойгу заяви, че до края на годината руските въоръжени сили ще бъдат окомплектовани напълно с ракетния комплекс.  Виктор Турмаков", "date": "2017-07-18", "title": "Российская газета: Край Астрахан ще проведат изпитание на ракети „Искандер-М“"}
{"url": "http://www.focus-news.net/news/2017/07/18/2416610/ria-novosti-antonio-guteresh-prizova-pazarite-na-truda-da-se-prisposobyavat-kam-tehnologiite-na-badeshteto.html", "text": "Според генералния секретар на ООН Антонио Гутереш индустриализацията и роботизацията на производството могат да окажат негативно влияние на развиващите се страни и е необходимо пазарът на труда да се адаптира към технологиите на бъдещето, предаде  РИА Новости.\r\n„Наблюдаваме четвъртата индустриална революция, която може да има значително влияние върху пазара на труда. Това ще бъде проблем за много развиващи се страни, които днес се опират на евтината работна ръка като свое конкурентно преимущество. Вероятно с роботизацията труда на човека ще излезе от много сфери“, заяви Гутереш.\r\n„Необходимо е да сме готови за това, да регистрираме от рано подобни тенденции“, добави той и призова да се инвестира в образованието, новите отрасли и трудовите пазари да бъдат приспособени към пазара на труда от предизвикателствата на бъдещето.  Виктор Турмаков", "date": "2017-07-18", "title": "РИА Новости: Антонио Гутереш призова пазарите на труда да се приспособяват към технологиите на бъдещето"}
{"url": "http://www.focus-news.net/news/2017/07/18/2416611/vedomosti-sergey-kislyak-mozhe-da-zaeme-myasto-v-saveta-na-ruskata-federatsiya.html", "text": "Руският посланик в САЩ Сергей Кисляк може да заеме място в Съвета на федерацията след завръщането си в Русия, пише  Ведомости.\r\nНовото назначение на Кисляк трябва да се състои след регионалните избори през септември, но за това трябва да го назоват като кандидат за сенатор. \r\nСергей Кисляк ще се завърне в Москва на 22 юли. Той е посланик в САЩ вече девета година. По време на престоя си във Вашингтон американските медии го наричаха „проводник на руско влияние“.  Виктор Турмаков", "date": "2017-07-18", "title": "Ведомости: Сергей Кисляк може да заеме място в Съвета на Руската федерация"}
{"url": "http://www.focus-news.net/news/2017/07/18/2416612/the-hill-politsay-e-ranen-sled-kato-avtomobil-se-vryazva-v-patrul-kray-bibliotekata-na-kongresa-vav-vashington.html", "text": "Полицай и заподозрян извършител са ранени след като автомобил се врязва в полицейски автомобил край библиотеката на Конгреса на САЩ във Вашингтон, пише The Hill.\r\nВластите сочат, че заподозреният врязва колата си в патрулна кола и в бариера край сградата на библиотеката. Полицаят и извършителя са закарани в болницата с леки наранявания. Според полицията нейният колега е освободен от лечебното заведение. Няколко улици в околоността на инцидента са отцепени, а екипи на полицията са изследвали колата да заподозрения. \r\nВластите сочат, че най-вероятно не става дума за терористичен акт. Шофьорът е обвинен в нападение на полицейски служител и в безразсъдно шофиране.  Виктор Турмаков", "date": "2017-07-18", "title": "The Hill: Полицай е ранен, след като автомобил се врязва в патрул край библиотеката на конгреса във Вашингтон"}
{"url": "http://www.focus-news.net/news/2017/07/18/2416597/voice-of-america-oon-prizovava-v-irak-da-ne-se-izvarshvat-kolektivni-nakazaniya-sreshtu-semeystvata-na-islyamska-darzhava.html", "text": "Специалният пратеник на ООН за Ирак Ян Кубис заяви, че е загрижен относно ръста на отмъщенията в Мосул срещу цивилни, чиито роднини са били терористи на „Ислямска държава“, предаде  Voice of America.\r\n„Наблюдава се ръст на подкрепата към колективните наказания срещу семействата, които се смятат за свързани с „Ислямска държава“, заяви Кубис. Той добави, че иракчаните, за които се смята, че имат връзки с терористите, са станали жертва на „гонения, конфискуване на имущества и прочее мерки на възмездие“. Той призова иракския министър-председател Хайдер ал Абади да предприеме „спешни мерки“, за да спре нападенията, посочвайки, че действия срещу цивилни без доказателства  нарушават конституцията на Ирак и неговите задължения според международното право. \r\nКубис също така предупреди Съвета за сигурност на ООН, че бъдещето на Мосул е „наистина голямо предизвикателство“ и добави, че правителството ще трябва да извърши много работа, за да превърне военната победа в града в стабилност. Той постави ударение върху върховенството на закона и развитието като необходими за това.  Виктор Турмаков", "date": "2017-07-18", "title": "Voice of America: ООН призовава в Ирак да не се извършват колективни наказания срещу семействата на „Ислямска държава“"}
{"url": "http://www.focus-news.net/news/2017/07/18/2416614/tass-po-vreme-na-kampaniyata-po-obezvrezhdane-na-mini-na-bengazi-sa-zaginali-43-sapyora.html", "text": "По време на операциите по обезвреждането на мините, заложени от терористите в наскоро освободения от тях град Бенгази в източната част на Либия, националната армия на страната е загубила 43 сапьора. 27 други са ранени, предаде  ТАСС.\r\nСпоред представител на либийската национална армия броят на жертвите от страна на цивилното население в резултат на взривени мини за последните 10 дни е достигнал до 19 души. „Загиналите са най-вече търговци и собственици на магазини. Местните жители са предупредени, че не могат да се върнат по домовете си, докато обезвреждането тече“, посочи източникът. \r\nНа 5 юли командващият на либийската национална армия фелдмаршал Халифа Хафтар съобщи, че Бенгази е напълно освободен, след като през 2014 г. бе завзет от терористи.  Виктор Турмаков", "date": "2017-07-18", "title": "ТАСС: По време на кампанията по обезвреждане на мини на Бенгази са загинали 43 сапьора"}
{"url": "http://www.focus-news.net/news/2017/07/18/2416608/oon-v-grad-rakka-sa-blokirani-okolo-50-hil-tsivilni.html", "text": "Според заместник-официалния представител на ООН Фархан Хак между 30 и 50 хил. души не могат да напуснат сирийския град Ракка – основната твърдина на „Ислямска държава“ на територията на страната, предаде ТАСС.\r\nСпоред него ООН е дълбоко загрижена за „сигурността на десетки хиляди мъже, жени и деца, блокирани в Ракка“. „Ожесточените сблъсъци продължават да се отразяват на цивилното население, принуждава хиляди на напускат домовете си, а също води до много смърт и рани. Според наличната информация условията в града са крайно ужасни, а от 30 до 50 хил. души, които не могат да го напуснат, имат ограничен достъп до вода и храна“, заяви Фархан Хак. \r\n През последната седмица Световната продоволствена програма за първи път от три години достави хранителни продукти в Ракка. В ООН изразиха надежда, че ще установят постоянни доставки в Ракка, благодарение на отново достъпните наземни маршрути.  Виктор Турмаков", "date": "2017-07-18", "title": "ООН: В град Ракка са блокирани около 50 хил. цивилни"}
{"url": "http://www.focus-news.net/news/2017/07/18/2416613/vzglyad-izrael-iska-ot-rusiya-da-otchita-interesite-mu-v-siriya.html", "text": "Руският министър на външните работи Сергей Лавров заяви, че Русия и САЩ са направили всичко, за да отчетат напълно интересите на Израел за сигурността при създаването на зоните за деескалация на конфликта в Южна Сирия, предаде  Взгляд.\r\nМинистър-председателят на Израел Бенямин Нетаняху категорично е против условията на съгласуваното между Русия и САЩ примирие в южната част на Сигурност. Своето недоволство той изложи в Париж на срещата си с президента на Франция Еманюел Макрон. \r\nИзраел се опасява, че прекратяването на огъня може да създаде условия за засилването на влиянието на Иран в пограничните региони. „Израел се обяви срещу споразумението, защото се смята, че в него недобре е оказана невъзможността или нежеланието за присъствие в зоните на  ирански войски и съветници“, заяви израелският политолог и бивш ръководител на специалните служби „Натив“ Яков Кедми. \r\n Демаршът на Израел не поставя под заплаха преговорите. Тази страна не е гарант на примирието в Сирия.  Виктор Турмаков", "date": "2017-07-18", "title": "Взгляд: Израел иска от Русия да отчита интересите му в Сирия"}
{"url": "http://www.focus-news.net/news/2017/07/18/2416600/ator-pozharite-v-yuzhna-evropa-ne-vliyayat-na-tarseneto-na-ruskite-turisti-kam-stranite-ot-regiona.html", "text": "Според изпълнителния директор на Асоциацията на туроператорите на Русия (АТОР) Мая Ломидзе многобройните горски пожари в Южна Европа засега не са се отразили върху търсенето на почивки към страните от региона от страна на руските туристи, предаде РИА Новости.\r\nПо-рано в медиите бе съобщено, че пожари горят в почти всички страни от Средиземноморието. Най-много щети стихията е причинила в Португалия, Франция и Италия. В момента в тези страни с огъня се борят стотици пожарникари. \r\n„Засега туроператорите не се получавали жалби от туристи, както и откази от пътувания. Не се наблюдава и снижаване на туристическия поток“, заяви Ломидзе. Според нея обикновено пожарите избухват на места далеч от руските туристи. „Възможно е пожарите да влияят на европейските туристи, защото те често се спират във вътрешността на страната, докато нашите туристи избират за почивка винаги крайбрежието, а там горски пожари не се случват“, посочи тя.\r\n„В момента пожарите в Южна Европа не влияят нито на настроението на руските туристи, нито на търсенето на туристически пакети в средиземноморските страни“, уточни Ломидзе Виктор Турмаков", "date": "2017-07-18", "title": "АТОР: Пожарите в Южна  Европа не влияят на търсенето на руските туристи към страните от региона"}
{"url": "http://www.focus-news.net/news/2017/07/18/2416615/ria-novosti-kray-komandorskite-ostrovi-e-registrirano-zemetresenie-s-magnitud-74.html", "text": "Земетресение с магнитуд 7,4 по скалата на Рихтер е регистрирано в Берингово Море на 233 км. от село Николское в руската Камчатска област, предаде РИА Новости, позовавайки се на Геологическата служба на САЩ.\r\nТрусовете са регистрирани в 2:34 часа българско време. Епицентърът е на 233 км. от разположеното на един от Командорските острови село Николское на дълбочина от 48,3 км. \r\nНяма информация за разрушения и жертви. Съществува опасност от появата на вълни-цунами в радиус от 300 км. от епицентъра.  Виктор Турмаков", "date": "2017-07-18", "title": "РИА Новости: Край Командорските острови е регистрирано земетресение с магнитуд 7,4"}
{"url": "http://www.focus-news.net/news/2017/07/18/2416616/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Министърът на финансите на Армения Вардан Арамян заяви по време на обсъждането на програмата за бюджета в периода 2018-2020 г., че страната планира да увеличи разходите си за отбрана с 26-27 млрд. драма (93,11 – 96,69 млн. лева), пише Независимая газета.\r\n„Разходите за отбрана до 2020 г. ще съставят 4% от БВП“, заяви министърът. „Ние винаги сме акцентирали върху приоритетността на разходите за отбранителни цели, защото трябва да съхраняваме военния баланс, което осигурява фактора на мира“, добави той.\r\nНа полигона Капустин Яр край Астрахан руската армия приключва подготовката на тактическо учение, чиято кулминация ще бъде изстрелването на ракети „Искандер-М“. Стрелбата ще се извърши от ракетната бригада на Източния военен окръг. Съединението през юни получи на въоръжение повече от десет съвременни ударни системи, пише Российская газета.\r\nОперативно-тактическият комплект „Искандер“ е наистина уникална техника. За една минута тя може да изстреля два боеприпаса, в това число крилата ракета и ги направлява по време на целия полет. Освен това по своята мощност въоръжението на „Искандер“ е еквивалентно на ядрена бомба. И обикновената и крилатата ракета летят около 500 км. и носят боен заряд от половин тон. Боеприпасът набира височина от 20 до 50 км и отклонението от целта не надвишава седем метра. Непредсказуемата траектория и невидимостта за радарите чрез „стелт“ технология правят „Искандер“ на практика неуязвима за американските „Пейтриът“.\r\nНесъмнено достойнство на „Искандер“ е неговата мобилност, а също така и възможността на комплекса да се поставят десет вида войни глави – осколъчно-фугасна, проникваща и други.\r\nПрез февруари 2017 г. министърът на отбраната на Русия Сергей Шойгу заяви, че до края на годината руските въоръжени сили ще бъдат окомплектовани напълно с ракетния комплекс.\r\n Руският посланик в САЩ Сергей Кисляк може да заеме място в Съвета на федерацията след завръщането си в Русия, пише Ведомости.\r\nНовото назначение на Кисляк трябва да се състои след регионалните избори през септември, но за това трябва да го назоват като кандидат за сенатор.\r\nСергей Кисляк ще се завърне в Москва на 22 юли. Той е посланик в САЩ вече девета година. По време на престоя си във Вашингтон американските медии го наричаха „проводник на руско влияние“. \r\nРуският министър на външните работи Сергей Лавров заяви, че Русия и САЩ са направили всичко, за да отчетат напълно интересите на Израел за сигурността при създаването на зоните за деескалация на конфликта в Южна Сирия, предаде Взгляд.\r\nМинистър-председателят на Израел Бенямин Нетаняху категорично е против условията на съгласуваното между Русия и САЩ примирие в южната част на Сигурност. Своето недоволство той изложи в Париж на срещата си с президента на Франция Еманюел Макрон.\r\nИзраел се опасява, че прекратяването на огъня може да създаде условия за засилването на влиянието на Иран в пограничните региони. „Израел се обяви срещу споразумението, защото се смята, че в него недобре е оказана невъзможността или нежеланието за присъствие в зоните на ирански войски и съветници“, заяви израелският политолог и бивш ръководител на специалните служби „Натив“ Яков Кедми.\r\nДемаршът на Израел не поставя под заплаха преговорите. Тази страна не е гарант на примирието в Сирия.", "date": "2017-07-18", "title": "Преглед на някои от основните теми в руския  печат (Агенция „Фокус“)"}
{"url": "http://www.focus-news.net/news/2017/07/18/2416622/tass-na-rusko-kitayskite-ucheniya-v-baltiysko-more-shte-uchastvat-okolo-deset-koraba.html", "text": "Около десет руски и китайски кораби ще участват в първа фаза на учението „Морско взаимодействие 2017“, което ще премине в Балтийско море между 21 и 28 юли, предаде  ТАСС.\r\n„От 21 до 28 юли във водите на Балтийско море ще премине първи етап от двустранното руско-китайско военноморско учение „Морско взаимодействие 2017%. За него ще бъдат задействани около 10 кораба и съда от различни класове, повече от десет самолета и хеликоптери на ВМС на Русия и на Китай“, пише в официално заявление на руското министерство на отбраната. „Основни цели на учението са повишаване на ефективността на взаимодействието между двете флоти за противодействие срещу заплахите за сигурността в морето, тренирането на взаимодействието между екипажите на руските и на китайските бойни кораби, засилване на дружбата и сътрудничеството между ВМС на двете страни“, пише още там. \r\n На 21 юли отряд китайски кораби ще пристигнат на пристанището в Балтийск, където ще се състои тържествена среща и няколко протоколни мероприятия. Активната фаза на маневрите ще премине от 24 до 27 юли.  Виктор Турмаков", "date": "2017-07-18", "title": "ТАСС: На руско-китайските учения в Балтийско море ще участват около десет кораба"}
{"url": "http://www.focus-news.net/news/2017/07/18/2416620/mohamad-dzhavad-zarif-iran-bi-izpolzval-raketniya-si-arsenal-edinstveno-za-samootbrana.html", "text": "Иранският външен министър Мохамад Джавад Зариф заяви, че страната ще прибегне към използване на своя ракетен арсенал единствено при самоотбрана, предаде ТАСС.\r\n„Ракетите са основа на нашата отбрана. Ние никога няма да ги използваме за нещо друго, различно от самоотбрана. Необходими са ни наши ракети, че да сме сигурни, че втори Саддам Хюсеин няма да ни нанесе удар“, отбеляза Зариф. \r\nМинистърът подчерта, че Техеран не разработва ракети, които са способни да пренасят ядрена бойна глава. „Ние нямаме никакви ядрени бойни глави“, заяви той.  Виктор Турмаков", "date": "2017-07-18", "title": "Мохамад Джавад Зариф: Иран би използвал ракетния си арсенал единствено за самоотбрана"}
{"url": "http://www.focus-news.net/news/2017/07/18/2416618/reuters-mohamad-dzhavad-zarif-izrazi-nadezhda-voynata-v-yemen-da-ne-dovede-do-konflikt-mezhdu-iran-i-sauditska-arabiya.html", "text": "Иранският външен министър Мохамад Джавад Зариф заяви, че се надява войната в Йемен да не подпали пряка конфронтация между Иран и Саудитска Арабия и изрази надежда, че те могат да работят заедно, за да разрешат конфлика в страната, както и този в Сирия, предаде Reuters.\r\nНа въпрос дали се притеснява от възможен директен сблъсък между Техеран и Рияд Зариф заяви: „Със сигурност се надяваме това да не се случи. Не трябва да се бием, нямаме нужда да се бием. Ние не трябва да се изключваме едни-други от Близкия изток“. \r\n„Надяваме се,  макар и да не сме съгласни един с друг относно ситуацията в Йемен и в Сирия, че можем да работим заедно, за да прекратим тези ситуации“, заяви Зариф. „Иран е сериозен партньор за всички страни, които се борят срещу общия враг, защото ние вярваме, че в края на краищата, екстремистите са значителна заплаха за всички“, добави той. Виктор Турмаков", "date": "2017-07-18", "title": "Reuters: Мохамад Джавад Зариф изрази надежда войната в Йемен да не доведе до конфликт между Иран и Саудитска Арабия"}
{"url": "http://www.focus-news.net/news/2017/07/18/2416621/pregled-na-mezhdunarodnite-novini-do-6-chasa-agentsiya-fokus.html", "text": "В понеделник Министерството на вътрешните работи на Черна гора поиска международна помощ за потушаването на силните горски пожари.\r\n„Ние наистина смятаме, че е необходимо още веднъж да призовем... за помощ..., за да опитаме заедно да разрешим настоящия проблем, тъй като такъв пожар ние не помним“, коментира кметът на община Херцег Нови пред националната телевизия на страната.\r\nСилният вятър от север пречи на противопожарните служби и разпалва огъня близо до Бигово в района на Котор. Властите уточниха, че към момента на място има изпратени седем пожарни и 21 пожарникари.\r\nОсвен това продължава пожарът в Тиват, откъдето сутринта бяха евакуирани около 300 туристи и местни жители. По време на спасителната операция един от пожарникарите описа ситуацията като „катастрофална“.\r\n*** В понеделник турският парламент одобри удължаването на извънредното положение в страната с още три месеца.\r\nТурция обяви извънредно положение на 21 юли 2016 г. след неуспешния опит за преврат.\r\nПравителството отбеляза, че причината за поддържането на извънредното положение е водената борба срещу тероризма и по-конкретно срещу организацията „Фето“, която беше обвинена от властите на страната за организирането на преврата. \r\n*** Азербайджанският президент Илхам Алиев заяви по време на среща с латвийския си колега Раймондс Вейонис, че „Латвия подкрепя териториалната цялост на Азербайджан“.\r\n„Мога да кажа, че този въпрос е подкрепян от целия свят“, посочи Алиев. Според него в подписаната между двете страни декларация за стратегическо сътрудничество са намерили място много важни въпроси по разрешаването на конфликта в Нагорни Карабах.\r\n„Отбелязва се, че този конфликт трябва да се разреши в рамките на съответната резолюция на Съвета за сигурност на ООН и въз основа на териториалната цялост и суверенитета на Азербайджан. Това е справедлива позиция и съм благодарен за нея“, заяви азербайджанският президент. \r\n*** Петима египетски полицейски служители загинаха, а шестима други бяха ранени след като две поставени край път експлозива бяха детонирани на полуостров Синай.\r\nПолицейските служители са загинали в град Ариш, след като техният брониран автомобил преминава покрай бомбата. Трима са били ранени. На място е пристигнало второ превозно средство и тогава и втората бомба бива задействана, ранявайки трима. Според военни източници терористите са детонирали експлозивите чрез дистанционно управление.\r\nВсе още никоя терористична организация не е поела отговорност за атентата, но се смята, че зад него стои „Ислямска държава“.\r\n***. Специалният пратеник на ООН за Ирак Ян Кубис заяви, че е загрижен относно ръста на отмъщенията в Мосул срещу цивилни, чиито роднини са били терористи на „Ислямска държава“.\r\n„Наблюдава се ръст на подкрепата към колективните наказания срещу семействата, които се смятат за свързани с „Ислямска държава“, заяви Кубис. Той добави, че иракчаните, за които се смята, че имат връзки с терористите, са станали жертва на „гонения, конфискуване на имущества и прочее мерки на възмездие“. Той призова иракския министър-председател Хайдер ал Абади да предприеме „спешни мерки“, за да спре нападенията, посочвайки, че действия срещу цивилни без доказателства нарушават конституцията на Ирак и неговите задължения според международното право.\r\nКубис също така предупреди Съвета за сигурност на ООН, че бъдещето на Мосул е „наистина голямо предизвикателство“ и добави, че правителството ще трябва да извърши много работа, за да превърне военната победа в града в стабилност. Той постави ударение върху върховенството на закона и развитието като необходими за това.\r\n*** Земетресение с магнитуд 7,4 по скалата на Рихтер е регистрирано в Берингово Море на 233 км. от село Николское в руската Камчатска област.\r\nТрусовете са регистрирани в 2:34 часа българско време. Епицентърът е на 233 км. от разположеното на един от Командорските острови село Николское на дълбочина от 48,3 км.\r\nНяма информация за разрушения и жертви. Съществува опасност от появата на вълни-цунами в радиус от 300 км. от епицентъра.\r\n***. Венецуелската опозиция призовава към 24-часова общонационална стачка в четвъртък, 20 юли, срещу президента Николас Мадуро и неговия план да преработи конституцията\r\nПлановете за „масивния протест“ бяха обявени в понеделник от един от лидерите на опозицията Фреди Гевара. Протестът ще се основе върху референдума, проведен от опозицията в неделя, който отхвърли идеята на Мадуро да преработи конституцията.\r\n***", "date": "2017-07-18", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/07/18/2416625/futbol-barselona-obyavi-rekordni-708-mln-evro-pechalba.html", "text": "Испанският футболен клуб Барселона обяви в рекордна печалба в размер на 708 млн. евро за сезон 2016/2017, предаде  AFP.\r\nИспанският отбор съобщи, че печалбата е с 13 млн. повече от предвидената според бюджетните планове за периода. Заплатите на Леонел Меси, Луис Суарес и Неймар съставят около 66% от разходите на отбора. \r\nБарселона сочи, че финансовите резултати съответстват на стратегическия плана на отбора да достигне печалба от един милиард евро до 2021 г. Виктор Турмаков", "date": "2017-07-18", "title": "Футбол: Барселона обяви рекордни 708 млн. евро печалба"}
{"url": "http://www.focus-news.net/news/2017/07/18/2416624/plovdiv-vremenno-e-ogranicheno-dvizhenieto-v-ednata-lenta-na-pat-ii-86-bachkovo-narechenski-bani-na-1-km-predi-yugovsko-hanche-v-posoka-smolyan-poradi-svlachishte.html", "text": "Временно е ограничено движението в едната лента на път II-86 Бачково - Нареченски бани, на 1 км преди Юговско ханче, в посока Смолян, поради свличане на скална маса върху пътното платното. Това съобщиха от пресцентъра на Агенция \"Пътна инфраструктура\".", "date": "2017-07-18", "title": "Пловдив: Временно е ограничено движението в едната лента на път II-86 Бачково - Нареченски бани, на 1 км преди Юговско ханче, в посока Смолян, поради свлачище"}
{"url": "http://www.focus-news.net/news/2017/07/18/2416617/afp-donald-tramp-predupredi-venetsuela-che-ya-grozyat-silni-i-nezabavni-ikonomicheski-deystviya.html", "text": "Президентът на САЩ Доналд Тръмп заплаши Венецуела с „икономически действия“, ако президентът ѝ Николас Мадуро реши да промени конституцията. Тръмп нарече Мадуро „лош водач, който мечтае да стане диктатор“, предаде  AFP.\r\n„САЩ няма да стоят настрани, докато Венецуела се срива“, заяви Тръмп. „Ако Мадуро свика конституционно събрание на 30 юли, САЩ ще предприемат силни и незабавни икономически действия“, добави той. \r\nПрезидентът похвали опозицията на Венецуела, която проведе референдум срещу плановете на Мадуро. „Вчера венецуелският народ даде ясно да се разбере, че подкрепя демокрацията, свободата и върховенството на закона. И въпреки това техните смели и силни действия продължават да бъдат игнорирани от един лош водач, който мечтае да стане диктатор“, заяви Тръмп.  Виктор Турмаков", "date": "2017-07-18", "title": "AFP: Доналд Тръмп предупреди Венецуела, че я грозят силни и незабавни „икономически действия“"}
{"url": "http://www.focus-news.net/news/2017/07/18/2416626/ria-novosti-17-dushi-sa-zaginali-pri-navodneniya-v-afganistan.html", "text": "17 души са загинали при наводненията, предизвикани от проливните дъждове в околностите на афганистанската столица Кабул, предаде РИА Новости.\r\nСпоред губернатора на столичната администрация Мохамад Фахим Мусазай много хора са понесли финансови загуби, защото наводнението е нанесло щети на къщи и реколта. Той добави, че делегация от Кабул е посетила пострадалите и им е предоставила парична помощ. Виктор Турмаков", "date": "2017-07-18", "title": "РИА Новости: 17 души са загинали при наводнения в Афганистан"}
{"url": "http://www.focus-news.net/news/2017/07/18/2416628/predstoyashti-sabitiya-v-stranata-za-18-yuli-agentsiya-fokus.html", "text": "*** \r\nДържавният глава Румен Радев и вицепрезидентът Илияна Йотова ще бъдат на посещение в град Карлово, където ще проведат среща с кмета на Община Карлово Емил Кабаиванов и с общинското ръководство. Президентът и вицепрезидентът ще участват в тържествената програма за отбелязване на 180 години от рождението на Апостола на свободата Васил Левски. Президентът и върховен главнокомандващ на Въоръжените сили ще приеме почетния строй на представителни части на Българската армия и ще произнесе тържествено слово. Румен Радев ще поднесе венец пред паметника на Апостола на свободата, след което ще се проведе тържествена заря по случай 180-годишнината от рождението на Васил Левски. \r\n***\r\nПрезидентът и върховен главнокомандващ на Въоръжените сили Румен Радев ще присъства на деня за високопоставени гости на Международното учение “Шабла 2017”. \r\n***\r\nВицепрезидентът Илияна Йотова ще посети град Левски по случай честването на 180-та годишнина от рождението на Апостола на свободата Васил Левски. Тя ще разговаря с кмета Любка Александрова и ще произнесе слово по време на тържествената програма. На паметника на Апостола на свободата ще бъдат поднесени венци и цветя. По-късно вицепрезидентът Илияна Йотова ще посети с. Лесичово и ще участва в церемония по откриване на паметен знак на Васил Левски.\r\n***\r\nОт 10.30 часа от Храм-паметника „Свети Александър Невски“ ще тръгне протестно шествие в подкрепа на Националната гражданска инициатива за промени в образователната система. Шествието ще продължи пред сградата на парламента, кръстовището на Софийския университет и ще приключи пред Националната библиотека „Св. св. Кирил и Методий“, където в продължение на два часа до 13.00 часа ще се проведат обсъждания, относно реализирането на предложените промени в системата на образованието.\r\n***\r\nОт 10.30 часа в националния пресклуб на БТА ще се състои пресконференция, на която ще бъдат дадени повече подробности за XXI Международен фолклорен фестивал „Витоша 2017” (21 – 25 юли, пл. „Знаме на мира“, кв. „Павлово“).\r\n***\r\nОт 11.00 часа в централата на \"Движение България на гражданите\" (ул. \"Г. Бенковски\" 7) ръководството на ДБГ ще даде пресконференция, на която ще обяви решенията на Националния съвет на партията, провел се през уикенда.\r\n***\r\nОт 11.00 часа в зала „Изток“, Народно събрание, Комисията по въпросите на децата, младежта и спорта съвместно с Държавната агенция за закрила на детето ще проведе Кръгла маса „Родителите – конфликтите – агресията и закрилата на децата“.\r\n***\r\nОт 11.00 часа в Борисовата градина пред бюст-паметника на Апостола на свободата ще се проведе тържествено честване на 180-годишнината от рождението на Васил Левски.\r\n***\r\nОт 11.30 часа в националния пресклуб на БТА ще се състои пресконференция, на която представители от Секция „Репродуктивни проблеми\" при сдружение „Диабет и предиабет\" и Пациентски организации „Заедно с теб\", ще изнесат данните от проучване сред хора, ползвали услугите на инвитро центровете.\r\n***\r\nОт 14.00 часа в зала \"Запад\" на Народното събрание главният прокурор Сотир Цацаров, Димитър Георгиев – председател на Държавна агенция „Национална сигурност” и Георги Начев – директор на Агенция за Държавна финансова инспекция, ще бъдат изслушани на Временната комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз.\r\n***\r\nОт 14.00 часа в зала „Триадица“ на гранд хотел София ще се проведе дискусия, посветена на доброволните формирования в страната. Зам.-министърът на вътрешните работи Красимир Ципов ще бъде модератор на събитието, което е посветено и на 18 юли – на този ден през 1936 година са положени основите на системата за защита на населението от бедствия, аварии и катастрофи.\r\n*** \r\nОт 15.00 часа софиянци в постоянната приемна на ул. „Леге“ №10, етаж 1 народният представител от „БСП за България“ Ирена Анастасова и общинският съветник Николай Николов ще бъдат на разположение на софиянци.\r\n***\r\nОт 18.00 часа в зала №1 на Централния военен клуб (бул. „Цар Освободител“ №7) столичните социалисти организират тържествено честване на 180-тата годишнина от рождението на Васил Левски. Преди това, в 17.00 часа, ще има поклонение и поднасяне на цветя пред паметника на Апостола в Борисовата градина.\r\n***\r\nОт 18.30 часа пред храма „Св. Седмочисленици“ СФСМВР ще даде началото на серия от регионални протести, предизвикани от исканията на служителите на МВР за по-високи заплати и нов закон за МВР.\r\n***\r\nОт 18.30 часа в Борисовата градина ще се състои концерт на Представителния духов оркестър при Академията на МВР.\r\n***\r\nОт 18.30 часа в зала 3 във „Витоша Парк Хотел“, Академията за мода организира вечер в памет на италианския дизайнер Джани Версаче във връзка с 20-годишнината от неговата трагична смърт.\r\n*** \r\nОт 20.00 часа с тържествен концерт в парка на Военна академия „Г. С. Раковски“ в София ще бъде отбелязана 180-годишнината от рождението на Апостола на свободата. \r\n***\r\nОт 10.00 часа на пл. „Константин Костенечки“ в село Костенец (Софийска област) ще бъде открита паметна плоча в чест Васил Левски, изработена с подкрепата на ВМРО. Събитието ще започне с водосвет, ще присъстват народни представители от парламентарната група на Обединени патриоти, членове и симпатизанти на ВМРО от региона.\r\n***\r\nВ 11.30 часа в Регионалния исторически музей ще бъде представена изложбата „Васил Левски – Апостолът на свободата“. \r\n***\r\nОт 10.00 часа на площад „Васил Левски”, Благоевград ще отбележи 180 години от рождението на Апостола на свободата Васил Левски. \r\n***\r\nОт 10.00 часа на спортен комплекс \"Пирин\" за поредна година ще се проведе състезание по дълъг скок под мотото \"Достойни за името на Апостола\".  \r\n***\r\nВ 10.30 часа в Регионална библиотека‚ Димитър Талев“- Благоевград ще се проведе рецитал по повод 180 години от рождението на Апостола на свободата Васил Левски.\r\n*** \r\nОт 11.30 часа, в залите на Регионален исторически музей – Благоевград ще бъде представена изложбата „Васил Левски – Апостолът на свободата“. \r\n***\r\nОт 17.00 часа в Регионалния исторически музей ще бъде открита международна изложба, в която ще участват световно известни художници.\r\n***\r\nОт 10.00 часа в Морската градина ще се състои брифинг във връзка с откриването на еднодневен информационен щанд на Европейския потребителски център България към Комисията за защита на потребителите.\r\n***\r\nОт 17.00 часа при възпоменателния паметник на летище Бургас – кв. „Сарафово“ ще се състои церемония в памет на жертвите на терористичния атентат от 2012 г., при който загинаха петима израелски и един български гражданин.\r\n***\r\nОт 19.30 часа на открита сцена „Охлюва“ ще се състои концерт „В памет на Апостола“ на Бургаския духов оркестър. В 21.00 часа пред бюст-паметника на дякон Левски в Морската градина ще започне тържественият ритуал в чест на годишнината от рождението му. Тържественият ритуал ще завърши с илюминация от 12 бели светлинни салюта в небето. От 21.40 часа на открита сцена „Охлюва“ бургазлии и гости на града ще могат да се докоснат до живота и делото на великия българин, пресъздадени в театралния спектакъл „Прости ни, Апостоле...“.\r\n***\r\nОт 10.00 часа пред Паметника на Васил Левски в Алеята на възрожденците ще се състои общоградско честване по повод 180 години от рождението на Васил Левски. \r\n***\r\nОт 14.00 до 16.00 часа в офиса на ПП ГЕРБ, ул. „Георги Бенковски“ №1, общинският съветник Пейчо Бюбюлев ще има приемен ден за граждани. \r\n***\r\nОт 18.00 часа на сцена \"Раковина\" в Морската градина ще се състои концерт по повод 180 години от рождението на Васил Левски.\r\n***\r\nОт 09.00 часа в Голяма зала на Общината ще се проведе пресконференция на Стопанска камара – Велико Търново.\r\n***\r\nОт 11.00 часа в Регионалния пресклуб на БТА, Българска стопанска камара ще даде пресконференция на тема „Подкрепа за заетостта и мобилността на работната сила в трансграничната зона България-Румъния“.\r\n***\r\nОт 11.00 часа в Медийния център на административната сграда кметът на Община Видин Огнян Ценков ще даде пресконференция по актуални въпроси. \r\n***\r\nОт 10.00 часа пред паметника на Апостола ще се състои ритуал по поднасяне на венци и цветя. В 10.30 часа в Народно читалище „Развитие 1896“ ще бъде открита изложба на икони, рисувани от ученици и учители от ОУ „Васил Левски“. От 11.10 часа в читалището ще се състои концерт на духов оркестър при НЧ „Развитие 1869”.\r\n***\r\nОт 18.30 часа в Младежки дом ще бъде представена книгата на Денис Олегов „Колелото на историята“.\r\n***\r\nОт 10.30 часа в Община Гоце Делчев и от 13.00 часа в Община Хаджидимово заместник областният управител на Благоевград Иван Стоянов ще се среща с граждани. \r\n*** \r\nВ 10.00 часа пред паметника на Васил Левски, гражданите и гостите на града ще се преклонят пред живота и делото на Апостола. \r\n***\r\nОт 09.30 часа на паметника на Васил Левски ще започне тържествено отбелязване на 180-годишнина от рождението на Апостола на свободата. \r\n***\r\nОт 9.00 часа в храм „Св. Николай“ ще се отслужи тържествена света литургия по повод 180 годишнината от рождението на Васил Левски. \r\n***\r\nОт 10.00 часа поднасяне на цветя на гроба на Гина Кунчева.\r\n***\r\nОт 10.15 часа Литийно шествие от храм „Св. Николай“ до пл. „20-ти юли“.\r\n***\r\nОт 10.30 часа на площад „20-ти юли“ ще се проведе церемония по издигане на знамената на Република България и град Карлово, посрещане на националния туристически поход „По стъпките на Васил Левски“.  \r\n***\r\nОт 11.15 часа в НМ „Васил Левски“ ще се състои литературно-музикална програма. \r\n***\r\nОт 16.00 часа в зала „Васил Караиванов“ ще се проведе Литературен салон.\r\n***\r\nОт 16.00 часа на пл. „20-ти юли“ ще започне концерт на художествените състави от структурите на СОСЗР. \r\n***\r\nОт 18.00 часа НЧ „Васил Левски – 1861“ премиера на театралния спектакъл „Разпитът“. \r\n***\r\nОт 20.20 часа в НМ „Васил Левски“ церемония по изнасяне на знамето на карловския революционен комитет. \r\n***\r\nОт 21.00 часа на пл. „Васил Левски“ ще се проведе Тържествен митинг-заря.\r\n***\r\nОт 09.00 часа от площад „Велбъжд” ще започне традиционният велосипеден поход до село Шишковци. \r\n***\r\nОт 10.00 часа в заседателната зала на Община Кюстендил ще се проведе месечно заседание между кметовете и кметските наместници на селата и представители на общинска администрация. \r\n***\r\nОт 11.00 часа пред паметника на Васил Левски ще бъдат отбелязани 180 години от Рождението на Апостола на свободата. \r\n***\r\nОт 11.30 до 13.00 часа, в офиса на ПП ГЕРБ, бул. „България\" №25, народният представител Кирил Калфин организира приемен ден за граждани. \r\n***\r\nОт 11.00 часа в присъствието на министъра на регионалното развитие и благоустройството Николай Нанков ще бъде демонстрирана технологията за обследване и рехабилитацията на язовир „Студена“. \r\n***\r\nОбщина Петрич ще раздаде 180 книжки „Моята първа книга за Васил Левски” по случай 180 години от рождението на Апостола. В 09.00 часа ще бъде открита постерна изложба, която ще покаже в 10 постера важните моменти от земния път на Апостола. В същия час на градския площад в Петрич ще започне празничен спектакъл. От 21.00 часа отново на градския площад ще се прожектира на открито за всички жители и гости на град Петрич игрален филм за Апостола на Свободата.\r\n***\r\nОт 10.00 часа в Централната алея в парк „Бунарджика“, пред паметника на Васил Левски ще се отбележи честването на 180-годинишнината от рождението на Апостола на свободата.\r\n***\r\nОт 11.00 часа в новия офис на фондация \"Пловдив 2019\" на ул. \"Райко Даскалов\" 2, етаж 2 - Заседателна зала ще се състои пресконференция, свързана с текущите дейности на фондацията.\r\n***\r\nОт 11.30 часа в заседателната зала на Община Пловдив ще се състои пресконференция във връзка отчитане дейността на Общинската и местните комисии за борба срещу противообществените прояви на малолетните и непълнолетните, гр. Пловдив през първото шестмесечие на 2017 г.\r\n***\r\nОт 16.00 до 18.00 часа в офиса на ПП ГЕРБ в район „Тракия” в блок 91, общинският съветник Иван Вичков, член на Постоянната комисия „Здравеопазване и социални дейности”, ще има приемен ден за граждани.\r\n***\r\nОт 9.30 часа при бюст-паметника на Апостола на свободата ще за почне Юбилейна програма, посветена на 180-годишнината от рождението на Васил Левски. Младежка театрална група „Валерий и приятели“ ще представят постановката от Антон Ашкерст - „В паметта на народа, поемата Левски”, а Надежда Стойкова от Исторически музей – Поморие ще поднесе приветствия за празника.\r\n***\r\nОт 10.00 до 12.00 часа в кв. „Дружба 3“, на зелената площ югозападно от кръстовището между бул. „Христо Ботев“ и бул. „Васил Левски“, ще бъде представена военна техника от състава на българските и американските въоръжени сили.\r\n***\r\nОт 10.30 часа в ППМГ „Васил Левски” в кв. „Райково” ще бъдат поднесени венци и цветя пред паметника на Апостола на свободата.\r\n***\r\nОт 9.00 часа в катедралния храм „Св. Димитър“ ще бъде отслужена Заупокойна света литургия в памет на Апостола. От 10.00 часа със Заупокойна панихида в памет на Дякон Игнатий ще започне общоградски ритуал по полагане на венци и цветя в знак на признателност пред паметника на Левски.\r\n***\r\nОт 10.00 часа в НЧ „Васил Левски 1921“ в с. Бъдеще ще се състои беседа и дискусия с ученици и граждани на селото за живота и делото на Апостола.\r\n***\r\nОт 09.00 часа, пред барелефа на Апостола на площад „Независимост” ще се състои ритуал за поднасяне на цветя в знак на признателност към живота и делото на Левски. Ученици от II СУ „Проф. Никола Маринов” ще изнесат литературна композиция „Нужен си и днес, Апостоле…”.\r\n*** \r\nОт 09.00 часа в църквата „Св. Възнесение Господне“ ще бъде отслужена панихида за Апостола и загиналите за Отечеството.\r\n*** \r\nОт 11.30 часа пред паметника на Васил Левски в центъра на Шумен с военен ритуал ще бъдат поднесени венци и цветя в знак на признателност пред подвига и саможертвата на националния герой.\r\n***\r\nОт 10.00 часа пред паметника на Васил Левски до едноименното училище с ритуал по поднасяне на венци и цветя Община Хасково ще почете 180-тата годишнина от рождението на Апостола на Свободата Васил Левски.\r\n***\r\nОт 11.00 часа в зала Хасково на Община Хасково ще се проведе информационен форум „Социално предприемачество – предизвикателства и възможности за развитие в Южен Централен район“.\r\n*** \r\nОт 14.00 часа в зала 203 в Общината ще заседава Постоянната комисия „Европейски проекти, международно сътрудничество и взаимодействие с НПО“. \r\n***\r\nОт 16.00 часа в зала 203 в Общината ще заседава Постоянната комисия „Младежки дейности и спорт”.", "date": "2017-07-18", "title": "Предстоящи събития в страната за 18 юли (Агенция „Фокус“)"}
{"url": "http://www.focus-news.net/news/2017/07/18/2416603/reuters-siriyskata-armiya-e-prevzela-novi-petrolni-kladentsi-v-provintsiyata-rakka.html", "text": "Сирийската армия, подкрепяна от местни паравоенни формирования, е превзела нови петролни полета в пустинята в югозападната част на провинцията Ракка от терористите от „Ислямска държава“, предаде  Reuters.\r\nСирийската армия съобщи, че е завзела петролното поле Дайлаа, намиращо се до газовото находище Замла.  В събота сирийската армия съобщи, че е поела контрол над петролните находища Уахаб, Ал Фахд, Дбайсан, Ал Ксеер, Абу ал Катат и Абу Каташ, както и над няколко села в пустинята, лежаща в югозападната част на провинцията Ракка. \r\nМеждувременно базираната в Лондон Сирийска обсерватория за правата на човека съобщи, че сирийската армия и проправителствените сили се намират край планинската верига Бушра – основното скривалище за терористите от „Ислямска държава“ на около 55 км. от град Деир ез Зор.  Виктор Турмаков", "date": "2017-07-18", "title": "Reuters: Сирийската армия е превзела нови петролни кладенци в провинцията Ракка"}
{"url": "http://www.focus-news.net/news/2017/07/18/2416629/predstoyashti-mezhdunarodni-sabitiya-za-18-yuli-agentsiya-fokus.html", "text": "Унгарският министър-председател Виктор Орбан посреща своя израелски колега Бенямин Нетаняху. \r\n*** Европейският комисар по икономическите въпроси Пиер Московиси провежда среща с министър-председателя на Португалия Антонио Коста и с управителя на Централната банка на Португалия Карлос Коста. \r\n*** Британският престолонаследник принц Уилям и неговата съпруга са на посещение в полския пристанищен град Гданск.\r\n** Съветът за сигурност на ООН обявява край на мисията на Световната организация в Хаити. \r\n*** Президентът на Франция Еманюел Макрон провежда среща с неговия швейцарски колега Дорис Лютард. \r\n***", "date": "2017-07-18", "title": "Предстоящи международни събития за 18 юли /Агенция „Фокус“/"}
{"url": "http://www.focus-news.net/news/2017/07/18/2416627/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес над северозападната половина от страната ще преобладава слънчево време. На места в източните райони все още ще превалява, като до вечерта валежите и там ще спрат, а облачността ще се разкъса и намалее. Ще духа до умерен, в югоизточните райони – временно силен северен вятър. Ще е по-топло с максимални температури между 24° и 29°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554;\r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна – Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: от п.в. „Карнобат“ до п.в. „Ветрен“ от км 324+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 20.07.2017 г.; от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 31.07.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока София от км 21+940 до км 28+340 поради ремонтни дейности на км 24+700. Движението се осъществява двупосочно в дясното платно /посока Варна/. В последния работен ден преди празничен /почивен/ ден от 10:00 часа до последния празничен /почивен/ ден до 10:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 10:00 часа до 10:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; област Шумен: от км 367+705 до км 373+700 Каспичан-Невша – движение с повишено внимание, поради косене на тревни площи. Срок до 19.07.2017 г.; от км 353+000 до км 355+000 в района \tна Белокопитово – ремонтни дейности на асфалтовата настилка. Краен срок 19.07.2017 г.; област Варна: от км 422 до км 407, посока София – ръчно косене, движение с повишено внимание. Срок до 18.07.2017 г.; П.В. Летище при км 422+000 – почистване на банкети и рязане на храсти. Движение с повишено внимание. Срок до 18.07.2017 г.\r\nАМ „Струма“: област Кюстендил: тунел Дупница и двете посоки от км 56+000 до км 56+600 – движението да се извършва в изпреварващата лента за движение,  поради профилактика на осветителните и обслужващи системи в тунела. Срок до 19.07.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: поради техническа профилактика временно се спира трафика за всички превозни средства преминаващи в двете посоки по Дунав мост-2 – Видин-Калафат на дата 18.07.2017 г. от 10.00 ч. до 11.00 ч., както и на дата 24.07.2017 г. от 13.00 ч. до 15.00 ч.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: от км 414+000 до км 426+000 Струмяни-начало АМ Струма – движение в една лента, поради косене и рязане на храсти. Движението се извършва в свободната лента съгласно поставените пътни знаци. Срок до 21.07.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.; област Плевен: Българене-разклон Славяново от км 46+000 до км 66+000 – ремонт на пътната настилка, движение в една лента поетапно спрямо поставените знаци. Срок до 21.07.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: от км 3+191 до км 6+545 в с. Брестница – движение в една лента, поради ремонтни дейности. Движението се извършва в свободната лента. Срок до 21.07.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; област Търговище: от км 238+000 до км 246+000 Търговище-Белокопитово – движение с повишено внимание, поради изсичане на храсти. Срок до 21.07.2017 г.; област Бургас: Карнобат-Соколово от км 446+000 до км 456+000 – полагане на напречна маркировка. Срок 21.07.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.07.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.07.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г Обзор-Поморие от км 168+100 до км 224+900 – почистване на отпадъци. Срок до 31.07.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-проход „Предел“ от км 10+000 до км 21+500 – движение в една лента, поради косене и рязане на храсти. Движението се извършва в свободната лента съгласно поставените пътни знаци.Срок до 21.07.2017 г.; път II-19 разклон Елешница-разклон Гостун от км 48+000 до км 52+000 – движение в една лента, поради косене и рязане на храсти. Движението се извършва в свободната лента съгласно поставените пътни знаци.Срок до 21.07.2017 г.; път II-84 разклон Аврамово-Дагоново от км 61+500 до км 90+000 – движение в една лента, поради косене и рязане на храсти. Движението се извършва в свободната лента съгласно поставените пътни знаци.Срок до 21.07.2017 г.;път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път II-106 Благоевград-граница Македония от км 5+000 до км 24+500 – движение в една лента, поради косене и рязане на храсти. Движението се извършва в свободната лента съгласно поставените пътни знаци.Срок до 21.07.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път II-198 с.Марино поле-Петрич от км 62+000 до км 70+000 – движение в една лента, поради косене и рязане на храсти. Движението се извършва в свободната лента съгласно поставените пътни знаци.Срок до 21.07.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-99 от км 0+000 до км 20+500 Бургас-Созопол –хоризонтална маркировка. Срок до 21.07.2017 г.; път III-705 Мъдрино-Сунгурларе  от км 12+000 до км 24+000 – полагане на маркировка. Движение с повишено внимание. Срок 21.07.2017 г.; път III-5392 от км 11+000 до км 17+900 Камено-Братово – хоризонтална маркировка. Срок до 21.07.2017 г.; път III-6008 от км 0+000 до км 7+800 в участъка Джъмбо-надлеза на Лукойл – хоризонтална маркировка. Срок до 21.07.2017 г.; път III-6008 от км 13+000 до км 14+300 в участъка надлез Българово-Камено – хоризонтална маркировка. Срок до 21.07.2017г.; път III-7909 от км 4+000 до км 12+500 Горно Езерово-Братово – хоризонтална маркировка. Срок до 21.07.2017г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – строително ремонтни дейности. Движението на МПС се осъществява в свободната лента. Срок до 16.04.2018 г.; път III-904 Старо Оряхово- Гроздьово от км  0+000 до км 17+377,07 – строително ремонтни дейности. Движението на МПС да се осъществява в свободната лента.Срок до 17.12.2018 г.; път III-2008 Повеляново-Езерово-Варна от км 4+700 до км 17+000 – полагане на хоризонтална маркировка. Движение с повишено внимание. Срок до 20.07.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Враца-Оходен от км 3+900 до км 26+500 – полагане на напречна пътна маркировка. Движение в една лента двупосочно. Срок 22.07.2017 г.; път III-101 Криводол-Бойчиновци от км 21+000 до км 28+000 – частични ремонти на асфалтовата настилка. Срок до 18.07.2017 г.; път III-103 Мездра-Роман от км 0+000 до км 35+065 – ремонт на слаби места в основата. Поетапно затваряне на една от лентите. Срок: 31.07.2017 г.; път III-133 Бързина-Манастирище км 21+380 – направа на водосток. Движение в една лента двупосочно. Срок до 22.07.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 22.07.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.07.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мост от км 13+360 до км 13+960 – движение в една лента, поради извършване на частични ремонтни дейности. Срок до 20.07.2017 г.; път II-5904 Крумовград-Ивайловград  от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г.; \r\nРемонтни дейности: \r\nПът ІІ-35 от км 25+450 до км 44+739 Плевен-Ловеч движение с повишено внимание – косене по банкети. Срок до 20.07.2017г.; път IІІ-358 Шипково-Рибарица от км 22+400 до км 34+500 – движение с повишено внимание, поради частични ремонти на настилката. Срок до 20.07.2017 г.; път ІIІ-402 от км 0+000 до км 30+548 Български извор-Добродан движение с повишено внимание – косене на банкети и рязане на храсти. Срок до 21.07.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т., поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.07.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма:\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІІ-811 Ракита-Брезник от км 29+000 до км 33+000 – частични ремонтни дейности на асфалтовата настилка. Движението е сигнализирано с необходимите пътни знаци. Срок до 20.07.2017 г.  \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно. Срок до 20.07.2017 г.\r\nРемонтни дейности: \r\nПът ІІ-21 Русе-Мартен от км 1+565 до км 6+050 – движение с повишено внимание, поради косене на тревни площи в средна разделителна ивица. Срок до 20.07.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІ-86 граница ОПУ Пловдив-м. Рожен от км 53+960 до км 87+620 – поради  косене на тревни площи, МПС да се движат с повишено внимание, съобразно създадената организация на движение. Срок до 21.07.2017 г.; път ІІ-86 Средногорци-Рудозем от км 122+200 до км 129+500 – поради косене на тревни площи, МПС да се движат с повишено внимание, съобразно създадената организация на движение. Срок до 21.07.2017 г.; път ІІІ-197 в с.Борино от км 70+100 до км 70+500 – движение в една лента, поради  срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-843 Сърница-граница ОПУ Пазарджик-Доспат от км 55+900 до км 59+900 – поради попълване на банкети машинно, МПС да се движат с повишено внимание в свободната лента, съобразно създадената организация на движение. Срок до 18.07.2017 г.; път ІІІ-865 Средногорци-границата ОПУ Кърджали от км 0+000 до км 15+150 – поради косене на тревни площи, МПС да се движат с повишено внимание, съобразно създадената организация на движение. Срок до 21.07.2017 г.; път ІІІ-866 Михалково-Кричим от км 67+000 до км 88+270 – поради косене на тревни площи и изсичане на храсти за видимост, МПС да се движат с повишено внимание, съобразно създадената организация на движение. Срок до 19.07.2017 г.; път ІІІ-868 Рудозем-Смолян от км 9+900 до км 22+260 – поради частични ремонти на асфалтовата настилка, МПС да се движат с повишено внимание в свободната лента, съобразно създадената организация на движение. Срок до 19.07.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Граница ОПУ Кърджали-Неделино от км 8+620 до км 16+848 – поради косене на тревни площи и изсичане на храсти за видимост, МПС да се движат с повишено внимание в свободната лента, съобразно създадената организация на движение. Срок до 21.07.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Чокманово-Смилян от км 0+000 до км 12+122 – поради косене на тревни площи, МПС да се движат с повишено внимание в свободната лента, съобразно създадената организация на движение. Срок до 19.07.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.;\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-66 Нова Загора-Стара Загора от км 39+000 до км 58+700 – движение в една лента, поради ремонтни дейности на асфалтова настилка. Срок до 19.07.2017 г.; път III-608 от км 51+000 до км 57+500 ¬– движение с повишено внимание, поради ремонтни дейности на асфалтова настилка. Срок до 20.07.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-07-18", "title": "Актуална пътна обстановка"}
{"url": "http://www.focus-news.net/news/2017/07/18/2416630/nimh-dnes-na-mesta-v-iztochnite-rayoni-vse-oshte-shte-prevalyava-no-do-vecherta-valezhite-shte-sprat.html", "text": "Днес над северозападната половина от страната ще преобладава слънчево време. Над югоизточната облачността ще е предимно значителна. На места в източните райони все още ще превалява, но до вечерта и там валежите ще спрат, а облачността ще се разкъса и намалее. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ) при Българската академия на науките (БАН). Ще духа до умерен, в югоизточните райони – временно силен северен вятър. Максималните температури ще са между 24° и 29°. Атмосферното налягане ще се задържи малко по-високо от средното за юли.   \r\nНад Черноморието ще има значителна облачност, с превалявания от дъжд, които по-късно вечерта ще спрат. Ще духа умерен и временно силен север-североизточен вятър, който вечерта ще отслабне. Максималните температури ще са между 23° и 26°. Температурата на морската вода е 22-24°.  Вълнението на морето ще е 3-4 бала, по-късно след обяд ще започне да отслабва.  \r\nНад планините облачността ще се разкъсва и намалява, след обяд до предимно слънчево. Значителна ще се задържи над Странджа и Сакар, където през деня все още ще превалява, а североизточният вятър ще е  силен. В останалите масиви вятърът ще е до умерен. Максималната температура на височина 1200 метра ще е около 16°, на 2000 метра – около 10°.", "date": "2017-07-18", "title": "НИМХ: Днес на места в източните райони все още ще превалява, но до вечерта валежите ще спрат"}
{"url": "http://www.focus-news.net/news/2017/07/18/2416632/cyprus-mail-kiparskiyat-vapros-shte-dominira-na-18-yuli-saveta-za-sigurnost-na-oon.html", "text": "Очаква се кипърският въпрос да доминира дневния ред на няколко срещи в централата на ООН във вторник, 18 юли, предвид инструктажа, който специалният пратеник на Световната организация за Кипър Еспен Барт Ейд и неговият специален представител Елизабет Шпехар ще изнесат, пише  Cyprus Mail.\r\nЧленовете на Съвета за сигурност ще имат възможност да чуят също така оценката на генералния секретар на ООН Антонио Гутереш относно преговорите за Кипър и ще могат да обменят мнения по последващите действия. Според дипломатически източници, Ейде, който е в Ню Йорк, ще се срещне със страните членки на Съвета за сигурност на ООН и с представители на трите страни гаранти Великобритания, Гърция и Турция.\r\nОсновният преговарящ от страна на  Кипър, посланик Андреас Мавроянис е започнал срещи със Съвета за сигурност, както и със секретариата на ООН, за да ги уведоми за преговорите. В близките часове се очаква Великобритания да представи проекторезолюция относно подновяването на мандата на мироопазващата мисията на Световната организация на острова. Виктор Турмаков", "date": "2017-07-18", "title": "Cyprus Mail: Кипърският въпрос ще доминира на 18 юли Съвета за сигурност на ООН"}
{"url": "http://www.focus-news.net/news/2017/07/18/2416631/prezidentat-i-glavnokomandvasht-na-vaorazhenite-sili-rumen-radev-shte-prisastva-na-denya-za-visokopostaveni-gosti-na-mezhdunarodnoto-uchenie-shabla-2017.html", "text": "Днес президентът и върховен главнокомандващ на Въоръжените сили Румен Радев ще присъства на деня за високопоставени гости на Международното учение “Шабла 2017”. Това съобщиха от прессекретариата на държавния глава.\r\nДържавният глава ще наблюдава бойни стрелби на формирования за ПВО от Българската армия, съвместни експериментални и бойни стрелби по въздушни и надводни цели с авиационни формирования от ВВС и ВМС, и стрелба с ракетни комплекси от Сухопътни войски. \r\nУчастие ще вземат и формирования от въоръжените сили на Република България, Република Сърбия, Украйна и САЩ.", "date": "2017-07-18", "title": "Президентът и главнокомандващ на Въоръжените сили Румен Радев ще присъства на деня за високопоставени гости на Международното учение “Шабла 2017”"}
{"url": "http://www.focus-news.net/news/2017/07/18/2416635/afp-donald-tramp-zayavi-che-shte-spazi-iranskoto-yadreno-sporazumenie-no-zaplashi-teheran-sas-sanktsii.html", "text": "Президентът на САЩ Доналд Тръмп заяви, че няма да отмени Ядреното споразумение с Иран, според което Техеран намали продукцията на ядрени материали в замяна на облекчаване на санкциите срещу него, предаде  AFP.\r\n„Условията са посрещнати въз основа на наличната на САЩ информация“, сочи анонимен представител на Белия дом. Той добави, че в момента се обмислят нови, неядрени санкции срещу Техеран.\r\n „Очакваме да приложим нови санкции, които ще затруднят иранските програми за ракети и бързи кораби“, посочи източникът.  Виктор Турмаков", "date": "2017-07-18", "title": "AFP: Доналд Тръмп заяви, че ще спази Иранското ядрено споразумение, но заплаши Техеран със санкции"}
{"url": "http://www.focus-news.net/news/2017/07/18/2416639/vitsepremierat-valeri-simeonov-uchastva-v-investitsionen-forum-mezhdu-stranite-ot-tsentralna-i-iztochna-evropa-i-kitay.html", "text": "Заместник министър-председателят по икономическата и демографската политика Валери Симеонов е на посещение в Прага, където участва в Инвестиционен форум в рамките на инициативата за сътрудничество между Китай и страните от Централна и Източна Европа „16+1“. Това съобщиха от правителствената информационна служба. Той ще направи изказване по време на официалното откриване на форума днес.\r\nБългарската делегация включва представители на Политическия кабинет на вицепремиера, Министерството на туризма, Изпълнителната агенция за насърчаване на малките и средните предприятия, Конфедерацията на работодателите и индустриалците в България, Българо-китайската асоциация за бизнес развитие, както и представители на бизнес сектора.\r\nФорумът се организира от Чешко-китайската камара за сътрудничество и се провежда под патронажа на президента на Чешката република Милош Земан и министър-председателя Бохуслав Соботка. В дневния ред са включени панелни дискусии по въпроси на сътрудничеството в областта на икономиката, енергетиката и новите технологии, финансите и банково дело, електронната търговия, туризма и авиацията, както и кръгли маси по въпроси на образованието и здравеопазването.", "date": "2017-07-18", "title": "Вицепремиерът Валери Симеонов участва в инвестиционен форум между страните от Централна и Източна Европа и Китай"}
{"url": "http://www.focus-news.net/news/2017/07/18/2416637/ministar-nikolay-nankov-shte-prisastva-na-demonstratsiya-na-tehnologiyata-za-rehabilitatsiya-na-yazovir-studena.html", "text": "Днес, от 11.00 часа, в присъствието на министъра на регионалното развитие и благоустройството Николай Нанков ще бъде демонстрирана технологията за обследване и рехабилитация на язовир „Студена“ в област Перник. Това съобщиха от пресцентъра на Министерство на регионалното развитие и благоустройството. Методът ще бъде приложен за първи път в България, като ще позволи ремонтните дейности да се извършват без да се източва водния обект, който водоснабдява района на Перник. \r\nРехабилитацията на съоръжението и на пречиствателната станция за питейни води към него е част от изпълнявания от Министерството на регионалното развитие и благоустройството „Проект за развитие на общинската инфраструктура“ чрез заемно споразумение от Световна банка.", "date": "2017-07-18", "title": "Министър Николай Нанков ще присъства на демонстрация на технологията за рехабилитация на язовир „Студена“"}
{"url": "http://www.focus-news.net/news/2017/07/18/2416640/sport-v-turskiya-grad-samsun-zapochvat-letnite-olimpiyski-igri-za-gluhi.html", "text": "С тържествена церемония ще бъдат открити  XXIII летни олимпийски игри за глухи, които ще се проведат в турския град Самсун, предаде ТАСС.\r\nВ течение на две седмици атлети с нарушения на слуха ще получат 220 комплекта награди в 21 спортни дисциплини сред които бадминтон, баскетбол, боулинг, волейбол, свободна борба, борба гръцко-римски стил,  колоездене, хандбал, голф, джудо, карате, лека атлетика, тенис на маса, плуване, плажен волейбол, стрелба, таекуондо и футбол.\r\nВ Турция ще се състезават повече от 3000 спортисти от 97 страни.  Виктор Турмаков", "date": "2017-07-18", "title": "Спорт: В турския град Самсун започват летните Олимпийски игри за глухи"}
{"url": "http://www.focus-news.net/news/2017/07/18/2416641/komisiyata-po-vaprosite-na-detsata-mladezhta-i-sporta-v-ns-organizira-kragla-masa-na-tema-roditelite-konfliktite-agresiyata-i-zakrilata-na-detsata.html", "text": "Комисията по въпросите на децата, младежта и спорта в Народното събрание (НС) организира кръгла маса „Родителите – конфликтите – агресията и закрилата на децата“, съвместно с Държавната агенция за закрила на детето (ДАЗД). Форумът ще бъде днес, от 11.00 часа, в зала „Изток” на парламента. Това съобщиха от пресцентъра на Народното събрание. Дискусията ще открие председателят на парламентарната комисия по въпросите на децата, младежта и спорта Славчо Атанасов. \r\nВ кръглата маса ще участват народни представители, представители на изпълнителната и на местната власт, на институции и неправителствени организации.", "date": "2017-07-18", "title": "Комисията по въпросите на децата, младежта и спорта в НС организира кръгла маса на тема „Родителите – конфликтите – агресията и закрилата на децата“"}
{"url": "http://www.focus-news.net/news/2017/07/18/2416642/denyat-18-yuli-v-balgarskata-istoriya.html", "text": "През 1331 г. българската войска, командвана от цар Иван Александър, побеждава ромеите в битката при Русокастро. През 1868 г. четата на Хаджи Димитър и Стефан Караджа, от 127 души, преминава в България при с. Вардим, Свищовско. Тя е подготвена от т.нар. Българско общество в Букурещ (продължител на идеите на Таен български централен комитет). През 1837 г. е роден Васил Иванов Кунчев (Левски), наричан още Дякона или Апостола През 1877 г. е проведен нов неуспешен опит на Предния отряд на генерал Гурко, да овладее Шипченския проход. Командващият Западния руски отряд ген. Криденер изпраща подразделение, което трябва да влезе в Плевен. Започва строителството на Втори мост над р. Дунав при Свищов. През 1899 г. - открита е ЖП линията Роман-Плевен (83 км). През 1908 г. - Яне Сандански издава манифест в подкрепа на младотурците. На 14 август е отпечатана негова Проектопрограма в духа на отоманизма. През 1956 г. - Несебър е обявен за архитектурно-исторически резерват. На 18 юли са родени: Апостолът на свободата Васил Левски, актьорът Кръстьо Лафазанов, Елин Пелин (псевдоним на Димитър Иванов Стоянов) - писател класик. На тази дата умират: математикът проф. Георги Брадистилов, Стефан Стамболов, български революционер, политик, поет и журналист, Хаджи Димитър, Спиро Джеров (С. Дж. Македонски) - деец на българското национално-освободително движение. \r\n2016 г.\r\nПрезидентът на Република България, присъжда орден „Стара планина“, първа степен на проф. д-р Огнян Бранков, „за изключително големите му заслуги в областта на здравеопазването, медицинската наука и практика в Република България и по повод 70 години от рождението му“\r\n2016 г.\r\nПрезидентът на Република България, присъжда орден „Стара планина“, с лента, г-н Борут Пахор, президент на Република Словения, „за изключителните му заслуги за развитието и задълбочаването на двустранните отношения между Република България и Република Словения“.\r\n2016 г.\r\nПрезидентът на Република България, присъжда орден „Стара планина“, първа степен на г-н Хосе Луис Тапиа Висенте, извънреден и пълномощен посланик на Кралство Испания в Република България, „за изключително големите му заслуги за развитието и укрепването на българо-испанските отношения“.\r\n2013 г.\r\nОфициално е открит мемориал на летище „Бургас“ в памет на загиналите при бомбения атентат година по-рано.\r\n2012 г.\r\nПри атентат в автобус с израелски туристи на летище Бургас загиват 8 човека, а десетки получават тежки наранявания.\r\n2008 г.\r\nПрезидентът на Република България присъжда Орден „Стара планина“ първа степен на Анатолий Потапов „за изключително големите му заслуги за развитието на отношенията между Република България и Руската федерация и по повод окончателното му отпътуване от страната“.\r\n2006 г.\r\nПостигнато е споразумение между Управителния съвет на “Пирогов” и протестиращите лекари за решаване на проблемите на болницата. До споразумвение се стига след среща, на която присъстват Съветът на директорите на болницата, зам.-министрите на здравеопазването д-р Атанас Додов и д-р Матей Матеев, както и представители на медицинските специалисти в “Пирогов” и на КНСБ. Решението на проблема представлява пакет от минимални лабораторни изследвания, минимални инструментални изследвания и консултация с двама специалисти, за да се установи състоянието на пациента. Ако случаят е спешен, то пациентът ще се лекува веднага в “Пирогов”, но ако не е, ще бъде поет от личния лекар.\r\n2006 г.\r\nПарламентарната комисия по правата на човека и вероизповеданията приема на първо четене промените в Закона за трансплантациите на органите, тъканите и клетките, предложени от правителството и от народните представители от НДСВ Борислав Китов и Лъчезар Иванов. Според предложенията донор става всеки, който не е посочил в здравната си книжка, че не желае да дарява органите си след смъртта си. Против тази промяна гласуват единствено депутатът от ДСБ Николай Михайлов и депутатът от СДС Иван Сотиров.\r\n2006 г.\r\nПрезидентът Георги Първанов прави внезапна проверка на полигона Змеево и се запознава с изпълнението на мерките за предотвратяване на замърсяването на Старозагорския регион. Началникът на поделението полк. Колев докладва, че в изпълнение на решенията, набелязани на заседанието при президента на 6 юни 2006 г., и разпорежданията на Министерството на отбраната и Генералния щаб е създаден регламент за взаимодействие с “Гражданското обединение Стара Загора”. До тогава на полигона са осъществени седем посещения от представители на сдружението и са извършени съвместни контролни замервания и не са регистрирани отклонения от нормите и замърсявания. Представителите на гражданското сдружение изразяват удовлетворение от доброто взаимодействие с ръководството на полигона. Представителите на сдружението запознават президента с констатирани от тях конкретни проблеми и препоръчват да се потърси възможност за мобилен контрол в района на полигона.\r\n2005 г.\r\nПрезидентът на Република България присъжда Орден „Стара планина“ първа степен на баронеса Хенриет ван Линден, извънреден и пълномощен посланик на Кралство Нидерландия в Република България „за изключително големите ѝ заслуги за развитието на отношенията на Република България с Кралство Нидерландия и по повод окончателното ѝ отпътуване от страната“.\r\n1997 г.\r\nВ деня на рождението на Васил Левски за първи път се чества празника на град Карлово. На този ден се провежда народен събор – “Ден на Васил Левски”, организиран от Община Карлово, Фондация “Васил Левски”, Националния музей “Васил Левски”, с традиционно литературно утро в родния дом на Левски, богата художествена програма, научни конференции, спортни и туристически състезания, изложби. Денят завършва с тържествен митинг и празнични илюминации на площада пред паметника на Апостола.\r\n1996 г.\r\nТридесет и седмото Народно Събрание приема Закон за радиото и телевизията. Законът урежда радио- и телевизионната дейност на територията на Република България и гарантира независимост на радио- и телевизионните оператори и на тяхната дейност от политическа и икономическа намеса.\r\n1992 г.\r\nС решение на Общинския съвет рождената дата на Васил Левски е обявена за празник на град Левски. Левски е град в Северна България. Намира се в Област Плевен и е административен център на община Левски. Старото име на Левски (до 1897 г.) е Караач (от турски — Черен бряст). През 1945 г.е обявен за град.\r\n1990 г.\r\nРъководството на БСП взема решение тялото на Георги Димитров да се извади от мавзолея и да се кремира. Георги Димитров е роден в с. Ковачевци, Радомирско през 1882 г. Той e български политик и държавник, деец на международното комунистическо движение. Член е на БРСДП от 1902 г. През 1913 г. е избран за народен представител, а на следващата година – за съветник в столичната община. До 1923 г. е ръководител на Общия работнически синдикален съюз. В годините между 1919-1920 г. застава начело на транспортната и на общата политическа стачка. Заедно с В. Червенков ръководи Септемврийските бунтове 1923 г. През 1929-1933 г. е ръководител на Западноевропейското бюро на Коминтерна. На 9 март 1933 г. заедно с Б. Попов и В. Танев е арестуван и обвинен в подпалването на Райхстага в Берлин. Прочува се с държанието си на Лайпцигския процес, след който получава съветско гражданство и заминава за Москва. От 1935 г. до 1943 г. е генерален секретар на Коминтерна. Той е 32-ия министър-председател на България (23.11.1946-02.07.1949 г.). Умира на 2 юли 1949 г. Мумията му е поставена в мавзолей в гр. София, сринат до основи през септември 1999 г.\r\n1972 г.\r\nС Указ на Държавния съвет за изменение на Указа за професионалната работа и правата на медико-санитарните работници се забранява частната лекарска практика.\r\n1969 г.\r\nПодписан е план за културно сътрудничество с Югославия.\r\n1967 г.\r\nПолитбюро на ЦК на БКП приема решение \"За по-нататъшно подобряване организацията и ръководството на задграничната пропаганда и културния обмен с чужбина\". От Комитета за приятелство и културни връзки с чужбина се отделя Издателството за литература на чужди езици и се обособява в Агенция за книгоиздаване на чужди езици. Ръководството и координацията на цялостната пропагандна дейност и на културния обмен с чужбина са предоставени на Министерството на външните работи.\r\n1956 г.\r\nНесебър е обявен за архитектурно-исторически резерват. Градът е един от най-старите в Европа и най-богат на архитектурни паметници от средновековието в България. Наследник е на древното тракийско селище Месабрия, основано през второто хилядолетие пр.н.е.\r\n1947 г.\r\nВъвежда се държавен спиртен монопол (изключително право на държавата да произвежда спирт и спитни напитки и да търгува с тях) с приетия от VI Велико Народно събрание закон за спирта и подсладените спиртни напитки и търговията с ракии и вино.\r\n1926 г.\r\nВ София е проведена конференция на изключените от БРСДП (Българската работническа социалдемократическа партия) дейци начело с Димо Казасов, Асен Цанков, д-р Петър Джидров и Георги Чернооков, подкрепили управлението на проф. Александър Цанков. Проф. Александър Цанков е политически и държавен деец, икономист. Роден е на 29 юни 1879 г. в Оряхово. Завършва право в СУ \"Св. Климент Охридски\", след което специализира държавни науки и политическа икономия в Мюнхен, Берлин и Бреслау (днес Вроцлав, Полша). След завръщането си в България редактира сп. \"Банков преглед\", а от 1907 г. постъпва в СУ \"Св. Климент Охридски\" като преподавател по политическа икономия. Титлата професор получава през 1919 г. Взема дейно участие и в политическия живот на страната. В края на XIX в. влиза в Българската работническа социалдемократическа партия, а след разцеплението й през 1903 г. минава към течението на широките социалисти. След постъпването си в университета напуска техните редове. Симпатизира на външнополитическия курс на радослависткото правителство за въвличането на България в Първата световна война 1914 г.-1918 г. на страната на Централните сили. По време на войната е заместник-директор на Дирекцията за стопански грижи и обществена справедливост. След края на Първата световната война влиза в новообразуваната организация Народен сговор и след убийството на Ал. Греков през май 1922 г. е издигнат за неин председател. Участва дейно в подготовката на държавния преврат на 9 юни 1923 г. и след неговия успех става министър-председател, като поема и Министерството на народното просвещение. Той е един от главните инициатори за образуването на новата политическа формация Демократически сговор през август 1923 г., но не успява да се наложи като неин лидер. През януари 1926 г. е принуден да подаде оставката на възглавявания от него кабинет, след което е избран за председател на ХXI Обикновено народно събрание. На същия пост е издигнат и след провеждането на изборите за ХXII Обикновено народно събрание. От 15 май 1930 г. до 29 юни 1931 г. е министър в кабинета на А. Ляпчев, като отново оглавява Министерството на народното просвещение. При извършеното през 1932 г. разцепление на Демократическия сговор застава начело на едно от двете му течения, което скоро след това преобразува в самостоятелна политическа партия под името Народно социално движение и по хитлеристки образец се обявил за неин водач. След забраната на политическите партии от режима на деветнадесетомайците преминава към полулегална политическа дейност. Обявява се в опозиция на монархическия режим отдясно и ратува за по-тясно икономическо и политическо сближение на България с хитлеристка Германия. В началото на септември 1944 г. емигрира от България. Живее известно време в Германия и Австрия, а от 1949 г. - в Аржентина, където остава до края на живота си. Бидейки в емиграция, застава начело на ново правителство, което се опитва да концентрира усилията на всички емигранти от България против отечественофронтовската власт, но без успех. Поради напреднала възраст от началото на 50-те години се оттегля от активна политическа дейност. Като икономист научните му интереси са насочени към стопанската история на България и Европа.\r\n1908 г.\r\nЯне Сандански издава манифест в подкрепа на младотурците. На 14 август е отпечатана негова Проектопрограма в духа на отоманизма. Яне Сандански e роден в с. Влахи, Благоевградско през 1872 г. След поражението на Кресненско-Разложкото въстание 1878-1879 г. родителите му се преселват в Дупница и той получава началното си образование там. След това работи като просбописец, държавен чиновник и пр., като в същото време не престава да се самообразова. В националноосвободителната борба на българите от Македония Сандански се включва в края на 90-те години на XIX век. Неколкократно той преминава с чети в Македония с цел да съдейства за ускоряването на процеса за изграждането на революционни комитети в различните селища. Заедно с това полага усилия и за набавяне на оръжие и средства за организацията. Една от най-дръзките му акции в тази насока е известната афера \"Мис Стоун\". На 21 август 1901 г. по шосето между Банско и Горна Джумая Елена Стоун и нейната придружителка Катерина Цилка, са отвлечени. Похитителите искат откуп от Турция, който, заради натиска от страна на Великите сили, получават. С получените на 18 януари 1902 г. 14 500 златни турски лири е предвидено закупуването на оръжие. Яне Сандански не одобрява взетото от Солунския конгрес решение за въстание в Македония и Одринско през пролетта на 1903 г. Въпреки това не се противопоставя и се включва дейно в подготовката на Илинденско-Преображенското въстание 1903 г. След гибелта на Гоце Делчев Сандански се утвърждава като един от лидерите на левицата във Вътрешната македоно-одринска революционна организация. Благодарение на неговите усилия, въпреки погрома на въстанието, в следващите няколко години това течение взема надмощие в организацията. В отсъствието на Христо Матов и д-р Татарчев по време на Рилския конгрес на организацията през 1905 г. левицата се опитва да наложи своите възгледи във взетите от конгреса решения и приетия нов устав. Марксистите Д. Хаджидимов и Н. Харлаков се включват към групата на Серския революционен окръг и оказват влияние върху поведението на Сандански. Левичарите настояват за над националност и децентрализация в Организацията. През декември 1906 г. е свикан конгрес на ВМРО, на който Сандански и привържениците му поставят начало на разцеплението в Организацията. В борбата си срещу десницата Сандански стига до крайност и през ноември 1907 г. нарежда убийството на двама от неините водители - Иван Гарванов и Борис Сарафов. С това поставя началото на братоубийствената война между двете течения, която не стихва и след края на Първата световна война 1914-1918 г. На Кюстендилския конгрес от март 1908 г. Яне Сандански е изключен от организацията и е осъден на смърт. След Младотурската революция през юни 1908 г. и Сандански излиза от нелегалност и на много места повереното му оръжието е предадено на властите. Само след две години младотурците започват мащабна кампания за унищожаване на ВМРО. По това време Сандански продължава да получава всеки месец пари от турците. Той става един от основателите и водителите на Народната федеративна партия, която застава зад идеята за независима Македония в рамките на южнославянска федерация.\r\nСандански се изявява като открит противник на личния режим на цар Фердинанд I. Убит е близо до Роженския манастир, край Мелник на 22 април 1915 г.\r\n1899 г.\r\nОткрита е ЖП линията Роман-Плевен (83 км).\r\n1893 г.\r\nПроизвеждат се избори за Седмо ОНС. Те са спечелени от управляващите народнолиберали.\r\n1882 г.\r\nТодор Икономов подава оставка като председател на Държавния съвет. Тодор Икономов е политически, държавен и обществен деец, публицист, редовен член е на Българското книжовно дружество (днес БАН). Роден в с. Жеравна, Сливенско през 1838 г. Първоначално учи в Сливен при С. Доброплодни и в София при С. Филаретов. През 1861 г. заминава за Русия и следва в Духовната академия в Киев. След завръщането си, работи като учител в Шумен и в Тулча. Изявява се като един от най-видните възрожденски педагози – пише множество статии по въпросите на образованието, издава учебници, съдейства за налагането на новобългарския език. Взема участие в църковната борба и в изграждането на новата българска църква след издаването на султанския ферман от 1870 г. Икономов е избран е да представлява Тулчанската община на Църковно-народния събор в Цариград (1871 г.). Там участва в издаването на сп. \"Читалище\" и редактира в. \"Турция\". Изразява интересите на умерените и заможни представители на българската буржоазия и подкрепя идеята за създаване на дуалистична турско-българска държава. През 1872 г. се завръща в Тулча и работи като секретар в Епархийския съвет. След Освобождението участва в изработването на Търновската конституция (1879 г.), като застава на консервативни позиции. Заема редица важни държавни постове: префект на Сливен и Бургас, министър на вътрешните работи (19 януари–24 март 1880 г.), кмет на София, окръжен управител на Шумен, председател на Държавния съвет, министър на обществените сгради, пътищата и съобщенията (20 септември 1883 г.– 29 юни 1884 г.). Русофил по убеждения, Икономов е подложен на преследване по време на управлението на Стефан Стамболов (1897 г.–1894 г.). Установява се да живее в Шумен и се отдава на книжовна дейност. Умира на 28 октомври 1892 г.\r\n1877 г.\r\nПроведен е нов неуспешен опит на Предния отряд на генерал Гурко, да овладее Шипченския проход. Командващият Западния руски отряд ген. Н. Криденер изпраща подразделение, което трябва да влезе в Плевен. Започва строителството на Втори мост над р. Дунав при Свищов.\r\n1868 г.\r\nЧетата на Хаджи Димитър и Стефан Караджа, състояща се от около 127 души преминава в България при с. Вардим, Свищовско. Тя е подготвена от т.нар. Българско общество в Букурещ (продължител на идеите на Таен български централен комитет). Съществуват документални сведения, показващи, че членовете на Българското общество са предвиждали едновременно с четата на Хаджи Димитър и Стефан Караджа в българските земи да се прехвърлят и други по-малки чети, сформирани в различни крайдунавски селища. Румънските власти обаче вземат мерки, за да предотвратят подобни четнически акции, които могат да ги злепоставят пред европейската дипломация.\r\n1850 г.\r\nОт името на населението във Видинския санджак българските старейшини подават до Високата порта прошение, с което настояват за валия да бъде назначен Али Риза паша.\r\n1331 г.\r\nБългарската войска, командвана от цар Иван Александър, побеждава ромеите в битката при Русокастро. В началото на лятото българите навлизат изненадващо в Североизточна Тракия и възвръщат властта си над черноморските градове и областта около Диампол (Ямбол), завладени от Андроник ІІІ Палеолог след битката при Велбъжд (Кюстендил). Императорът се отправя срещу тях и установява армията си в близост до Русокастро. Започналите преговори завършват със споразумение, но българският владетел го нарушава. Срещу ромеите са изпратени татарските му съюзници, току-що пристигнали на бойното поле. Ромеите са разбити. Победа позволява на цар Иван Александър да диктува условията на последвалите преговори.На тази дата са родени:\r\n1961 г.\r\nРоден е актьорът Кръстьо Лафазанов. Завършва НАТФИЗ в класа на Елка Владова, специалност \"Актьорско майсторство\". Работи във Варненския куклен театър, в младежки театър, \"Ла Страда\", а от 1993 г. е в Народен театър \"Иван Вазов\". По-известни роли: Подселников в \"Театрален дует\", Дойката в \"Ромео и Жулиета\", Дон Кихот в \"Дон Кихот\" и др. Лафазанов (заедно с Мая Новоселска) е голямата звезда в нашумелия спектакъл на Теди Москов “Улицата\". Носител е на наградата на Съюза на артистите в България за млад актьор през 1986 г., носител на втора награда от прегледа на бълг. драма и театър – 1989 г. и на наградата Аскеер за изгряваща звезда през 1991 г. и др. Филми: \"Граница\" (1994), \"Приятелите на Емилия\" (1996), \"14 целувки\" (1997), \"Дунав мост\" (1999), \"Пратеникът на кралицата\" (2000), \"Кралят елен\" (2002), \"Рапсодия в бяло\" (2002). Автор на книгата \"Пълнолудие, или Две кофи смях\" (1999 г., съавтор) и др.\r\n1877 г.\r\nРоден е Елин Пелин (псевдоним на Димитър Иванов Стоянов) - български писател класик. Родом е от с. Байлово, Софийско. През 1895 г. напуска гимназията и става учител в родното си място. Следващата година кандидатства в Рисувалното училище, но не е приет. За пръв път печата през 1895 г. От 1899 г. е в София, където работи като журналист, издава сп. \"Селска разговорка\". От 1903 г. с помощта на проф. Ив. Шишманов е назначен на служба в Университетската библиотека, а през 1906-1907 г. командирован във Франция. От 1926 г. до 1944 г. е уредник на музея \"Иван Вазов\" в столицата. Участва в редактирането на в. \"Българан\", сп. \"Слънчоглед\", в. \"Развигор\", детски издания. Член е на БАН от 1940 г. Негови съчинения: \"Разкази\" (т. I, II, 1904 г., 1911 г.), \"Гераците\" (1911 г.), \"Пижо и Пендо\" (1917 г.), \"Сборник от разкази\" (1923 г.), \"Земя\" (1928 г.), \"Ян Бибиян. Невероятни приключения на едно хлапе\" (1933 г.), \"Ян Бибиян на луната\" (1934 г.), \"Под манастирската лоза\" (1936 г.) и др. Елин Пелин е един от най-популярните български автори за деца. Умира на 3 декември 1949 г.\r\n1837 г.\r\nРоден е Васил Иванов Кунчев (Левски), наричан още Дякона или Апостола. Той учи в родния си град – Карлово, а след това в Стара Загора. През 1858 г., с помощта на вуйчо си Василий, Левски приема монашество под името Игнатий, а година по-късно става дякон. На 3 март 1862 г., под влияние на идеите на Г. С. Раковски, Васил Кунчев заминава за Сърбия и постъпва в Първа българска легия в Белград, като участва в сраженията за Белградската крепост. В този период получава прозвището Левски, заради проявената храброст и ловкост. След разпускането на легията Левски се присъединява към четата на дядо Ильо войвода. През 1863 г. се прехвърля в Румъния, но след кратък престой се завръща в България. От 1864 до 1866 г. учителства в с. Войнягово и организира \"патриотични дружини\" за бъдещото въстание. През 1867 г. Левски е знаменосец на четата на Панайот Хитов, следващата година заедно с него се връща в Сърбия и постъпва във Втора легия. След разпускането й прави опит да премине в България с чета, но е заловен от сърбите и затворен в Зайчар. Така неуспехът на четническата тактика го довежда до идеята, че изходът на национално -освободителната борба е в пренасяне на нейния център в България. Идеята му се състой в изграждане на революционни комитети вътре в самите български земи, които да се превърнат в центрове българската революция. Тази идея той изразява най-напред в едно писмо до Панайот Хитов, а след това я прави достояние и на други дейци от българската революционна емиграция в Румъния. В резултат на 11 декември 1868 г.и на 1 май 1869 г. Левски предприема две обиколки из страната. За първата си обиколка той получил известна материална подкрепа от Българското общество в Букурещ, а за втората бил подпомогнат от либералната група \"Млада България\", която го снабдила и със специална прокламация на български и турски език, издадена от името на \"Привременно правителство в Балкана\". На 26 август се завръща в Букурещ, за да участва в създаването на БРЦК, но тъй като идеите му не са приети от революционерите в Румъния на 26 май 1870 г. Левски напуска Букурещ и се завръща в България с цел да организира и изгради мрежа от революционни комитети. Успява да привлече за свои помощници редица революционни дейци като Хр. Иванов-Големия, Т. Пеев, С. Младенов, отец Матей Преображенски (Миткалото), Ив. Драсов, Ив. Атанасов-Арабаджията и др. Функциите на централен комитет или т. нар. Привременно правителство възлага на Ловешкия комитет. За връзка с емиграцията в Турну Магуреле е създадено задгранично представителство на ВРО. Успехите на Левски в изграждането на революционната организация променят отношението на Българския революционен централен комитет в Букурещ към него. През 1871 г. от Румъния са му изпратени като помощници Ангел Кънчев и Димитър Общи. С изградената вътре в страната революционна организация Левски застанал изцяло в подкрепа на Любен Каравелов и неговата борба против привържениците на либералното течение в БРЦК. През втората половина на 1871 г. той изработил проектопрограма и проектоустав на БРЦК и ги изпратил до революционните комитети за обсъждане и мнение. По негова инициатива в края на април и началото на май 1872 г. в Букурещ било свикано първото Общо събрание на БРЦК, на което Левски получава и специално пълномощие за действие в българските земи. Възгледите на Апостола за изграждане на ВРО и нейните задачи са изложени в изработената от него \"Нареда на работниците за освобождението на българския народ\" (1871 г.). В уводната и част е формулирана целта на организацията: \"С една обща революция да се направи коренно преобразование на сегашната държавна деспотско-тиранска система и да се замени с демократска република (народно управление). На същото това място, което нашите прадеди със силата на оръжието и със своята кръв (са) откупили, в което днес безчовечно беснеят турските кесаджии и еничари и в което владее правото на силата, да се издигне храм на истината и прaвата свобода, а турският чорбаджилък да даде място на съгласието, братството и съвършеното равенство между всички народности. Българи, турци, евреи и др. ще бъдат равноправни във всяко отношение: било във вяра, било в народност, било в гражданско отношение, било в каквото и да било. Всички ще спадат под един общ закон, който по вишегласие на всички народности ще се изработи.\" За всяко отклонение от тази цел \"Наредата\" предвиждала смъртно наказание. Останалите и параграфи се отнасят до организационната структура на ВРО, правата и задълженията на революционните дейци и наказанията за извършените от тях провинения.След като получава пълномощието от БРЦК. Васил Левски се завръща в България и продължава по-нататъшното изграждане на ВРО. Основава нови комитети не само в Северна, но и в Южна България, включително и в Македония. Точно когато дейността му достига своя най-голям размах на 22 септември 1872 г. в Арабаконашкия проход (дн. Ботевградски проход), Средна Стара планина, въпреки забраната от негова страна, е ограбена турска пощенска кола. Акцията е организирана от Общи, взети са 125 000 гроша, които трябвало да бъдат използвани за нуждите на Вътрешната революционна организация. В отговор турските власти предприемат масови арести на населението в този край, задържани са и голям брой членове на революционните комитети в Тетевен, Орхание (дн. Ботевград), Етрополе, Ловеч и близките край тях села. Действията на турските власти са улеснени до голяма степен от признанията, които прави Димитър Общи след залавяне му. Благодарение на тях властта попада и по следите на В. Левски. За да бъде предпазена от пълно унищожение ВРО, БРЦК иска от Апостола да вдигне въстание в България. Той обаче отказва, тъй като въпреки постигнатите успехи смята, че подготовката за въстание не е достатъчна. С риск на живота си от Пазарджик Левски се отправил към Ловеч, за да може да прибере и запази архивите на организацията. След това има намерение да се прехвърли в Румъния. На 26 декември 1872 г. пристига в Къкринското ханче, откъдето възнамерява да тръгне за Търново и Букурещ. При пътуването от Ловеч до Къкрина е придружаван от Никола Цветков.\r\nНа 27 декември 1872 г. Левски е заловен от турските власти. Първоначално е отведен за разследване в Търново, а след това е изправен пред специален съд в София. Първият разпит е проведен на 4 януари 1873 г. от комисия начело с Али Саиб паша. Пред съдиите Апостолът прехвърля цялата вина за дейността на ВРО върху себе си и предотвратява задържането на други нейни дейци. На 7 януари е организирана очна ставка с Димитър Общи и Атанас Попхинов. На следващия ден за одобрение специалната комисия изпраща до великия везир в Цариград присъдата на членовете на Революционния комитет в с. Голям извор, Тетевенско, участвали в обира при Арабаконак. В края на януари и началото на февруари група комитетски дейци от Чирпанско и Старозагорско замислят план за освобождаването на Васил Левски. Под ръководството на Атанас Узунов се подготвя чета, която трябва да спре влака за Одрин и да освободи Левски. Замисълът не довежда до съществен резултат.\r\nЛевски е осъден на смърт чрез обесване. Със специална султанска заповед на Абдул Азис смъртната присъда на Апостола е потвърдена. Васил Левски е обесен на 19 февруари 1873 г. в покрайнините на София. Васил Левски се налага като лидер на ВРО, идеолог, организатор и ръководител на българското национално- освободително движение. Далновиден и талантлив организатор, той обобщава опита на революционното движение до този момент и пръв достига до съзнанието за необходимостта от предварителна подготовка чрез създаването на революционни комитети и пренасяне на центъра на организирането на националната революция в българските земи. Убеден демократ, Левски вярвал в силите на българите сами да извоюват своята свобода, защото \"който ни освободи, той ще ни зароби\". Проповядва идеята за \"свята и чиста република\", за общество и държава, в която всички \"да бъдат напълно свободни там, гдето живее българинът - в България, Тракия, Македония\".На тази дата умират:\r\n1977 г.\r\nУмира математикът проф. Георги Брадистилов (1904 - 1977). Роден е на 12 октомври 1904 г. в Панагюрище. Завършва Софийския университет през 1927 г., специализира в Сорбоната и в Мюнхенския университет (1937 - 1938); защитава докторат (1938). Професор е от 1943 г. В годините 1945 - 1953 г. е ръководител на катедра по математика в Държавната политехника. Ръководител е на катедра по висша математика и ректор на МЕИ (дн. Технически университет) в София в периода 1962 - 1966 г. Автор е на повече от 70 научни труда и на учебници по висша математика за инженери.\r\n1895 г.\r\nУмира Стефан Стамболов, български революционер, политик, поет и журналист. Той е роден на 12 февруари 1854 г. във Велико Търново. Образованието си започва в родния си град, по-късно учи в Одеската семинария (1870-1872 г.). Израства в обкръжението на революционери като Христо Иванов-Книговезеца, Отец Матей Преображенски, Христо Караминков – Бунето и участвува в почти всички прояви на борбата за политическа независимост през 70-те години на ХІХ в. – член е на Българския революционен централен комитет (БРЦК) в Букурещ и в Гюргево, изпълнява важна роля в подготовката на Старозагорското (1875 г.) и на Априлското въстание (1876 г.). След 1880 г. става подпредседател, а и председател на Народното събрание. В периода 1888-1894 г. е министър-председател. Допринася за Съединението на Княжество България и Южна Румелия. Участва е контрапреврата през 1886 г. Стефан Стамболов провежда ярко изразена националистична политика, способства за укрепване на дипломацията, на икономиката и на държавническата мощ на България. Влиза в конфликт с царска Русия и княз Фердинанд.\r\n1868 г.\r\nУмира Хаджи Димитър. Димитър Николов Асенов е син на преуспяващ занаятчия, който през 1842 г. заедно със съпругата си и синовете си пътуват до Ерусалим на хаджилък – от тогава Димитър става \"Хаджи\". Двама от братята му се сражават в Критското въстание 1866-1869 г., а най-малкият участва в четата му и загива. Чичовците му Стоян и Добри са известни народни хайдути, по-късно и войводи.\r\nХаджи Димитър учи в родния си град. След убийството на Али ефенди от Панайот Хитов и Ст. Люцканов през декември 1860 г. е принуден да се укрива и през пролетта на 1861 г. излиза хайдутин в четата на П. Хитов. С нея обикаля Балкана до есента на 1863 г. и известно време е знаменосец. Заедно с П. Хитов прекарва зимата на 1863-1864 г. в Сърбия, а през пролетта отива в Букурещ, където се среща с Г. С. Раковски. През лятото заедно със Ст. Люцканов Хаджи Димитър минава р. Дунав начело на чета от 12 души, но бързо се разделят. През 1866 г. заедно с Жельо Войвода, Стефан Караджа и чета от 20 души преминава в България, но и този път войводите се разделят. Заедно с няколко души Хаджи Димитър действа из Балкана до есента. През 1867 г. влиза като войвода в Тайния централен български комитет. На 6 юли начело на въоръжена чета от 129 души преминава р. Дунав при с. Вардим, Великотърновско, край устието на р. Янтра, заедно със Ст. Караджа. Тежко ранен, Ст. Караджа попада в ръцете на османските потери. С останалите около 40 четника Хаджи Димитър пробива обсадата и след няколко дни се установява на връх Бузлуджа. Тук четата е обградена от потери и редовна турска войска. На 18 юли следобед, след неколкочасово сражение, загиват почти всички. В боя е убит и Хаджи Димитър, главата му е занесена в Търново, а оръжието и книжата на четата са предадени на Мидхад паша.\r\n1868 г.\r\nУмира Спиро Джеров (С. Дж. Македонски) - деец на българското национално-освободително движение. Роден е около 1834/1836 г. в Битоля. Учи в гръцко училище; по-късно посещава Цариград, Смирна, Египет. От 1862 г. до 1866 г. е в затвора по обвинение в заговор. След освобождаването му, заедно с Ст. Везенков се опитва да организира антитурско движение в Крушевско. Участва в Критското въстание (1866-1869 г.). През 1867 г. се включва във Втора българска легия в Белград. След разпускането й се записва в четата на Х. Димитър и Ст. Караджа (1868 г.), в която е назначен за чл. на военния съвет. Загива в сражение с турската войска вероятно на връх Хаджи Димитър (Бузлуджа).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017-07-18", "title": "Денят 18 юли в българската история"}
{"url": "http://www.focus-news.net/news/2017/07/18/2416644/ria-novosti-kray-bregovete-na-peru-e-registrirano-zemetresenie-s-magnitud-66.html", "text": "Земетресение с магнитуд 6,6 по скалата на Рихтер е регистрирано край южното крайбрежие на Перу, предаде РИА Новости.\r\nТрусовете са регистрирани в понеделник в 21:05 часа местно време (5:05 сутринта на вторник българско време). Епицентърът се намира на южната част на остров на 104 км. западно от град Камана в южната част на Перу на дълбочина от 10 км. \r\nНяма данни за жертви и разрушения. Не е обявявана опасност за появата на вълни – цунами. Виктор Турмаков", "date": "2017-07-18", "title": "РИА Новости: Край бреговете на Перу е регистрирано земетресение с магнитуд 6,6"}
{"url": "http://www.focus-news.net/news/2017/07/18/2416633/otbelyazvame-180-godini-ot-rozhdenieto-na-apostola-na-svobodata-vasil-levski.html", "text": "На 18 юли се навършват 180 години от рождението на Апостола на свободата Васил Левски. Той е роден в град Карлово в много бедно семейство, в което твърде млад на Васил му се налага да стане глава на дома след смъртта на баща му. Много млад той прекрачва прага на манастира и става Дякон Игнатий, след което го напуска. Стига в Белград, където Раковски подготвя млади мъже в първата българска легия. Там Васил се откроява от всички с изключителните си физически и интелектуални умения.\r\nВасил Левски, Апостола на свободата, става един от идеолозите на българската национална революция. Велико негово дело е създаването на Вътрешната революционна организация.\r\nПредаден е през зимата на 1872 г. Заловен е в Къкринското ханче до Ловеч. Съден е в София. Обесен е на 19 февруари 1873 година.\r\nПо повод отбелязването на годишнината на 18 юли президентът Румен Радев ще посети град Карлово, където ще участва в тържествената церемония, с която ще бъде отбелязана 180-годишнината от рождението на Апостола.\r\nПо повод годишната в цялата страна се организират различни събития.", "date": "2017-07-18", "title": "Отбелязваме 180 години от рождението на Апостола на свободата Васил Левски"}
{"url": "http://www.focus-news.net/news/2017/07/18/2416646/api-ot-1000-do-1700-chasa-dvizhenieto-v-tunel-trayanovi-vrata-na-avtomagistrala-trakiya-shte-bade-dvuposochno-v-trabata-za-sofiya-poradi-remont-na-osvetlenieto.html", "text": "От 10.00 до 17.00 часа днес движението в тунел „Траянови врата“ на автомагистрала „Тракия“ ще е двупосочно в тръбата за София, съобщиха от пресцентъра на Агенция \"Пътна инфраструктура\". В тръбата за Пловдив преминаването ще е ограничено поради авариен ремонт на осветлението. Необходимо е шофьорите да карат внимателно и да спазват пътната сигнализация.", "date": "2017-07-18", "title": "АПИ: От 10.00 до 17.00 часа движението в тунел „Траянови врата“ на автомагистрала „Тракия“ ще бъде двупосочно в тръбата за София поради ремонт на осветлението"}
{"url": "http://www.focus-news.net/news/2017/07/18/2416645/navarshvat-se-5-godini-ot-atentata-na-letishte-sarafovo.html", "text": "Навършват се 5 години от атентата на летище „Сарафово”, при който загинаха 7 души. Терористичният акт стана на 18 юли 2012 година. Тогава алжирският гражданин Мохамед Хасан ел Хюсейни детонира взривно устройство в багажника на автобус, паркиран на летището и пълен с туристи от Израел. Сред шестимата загинали бе и българинът Мустафа Кьосов – шофьор на автобуса. Самият атентатор бе седмият загинал. Ранени бяха 35 души. 5 години след нападението, заради различни процедури, делото за атентата не успява да тръгне. Обвиняеми по него са Мелиад Фарах и Хасан ел-Хаджи Хасан, които са обявени за издирване с червена бюлетина на Интерпол, но местонахождението им остава все още неизвестно. Те са привлечени задочно в наказателния процес и са обвинени като помагачи на самовзривилия се Мохамед Хасан ел Хюсейни, като и на двамата са назначени служебни защитници от Бургаската адвокатска колегия. Следващият опит делото да тръгне ще бъде на 20 септември.", "date": "2017-07-18", "title": "Навършват се 5 години от атентата на летище „Сарафово”"}
{"url": "http://www.focus-news.net/news/2017/07/18/2416636/vitseprezidentat-iliyana-yotova-shte-uchastva-v-tarzhestvenoto-otbelyazvane-na-180-godini-ot-rozhdenieto-na-vasil-levski.html", "text": "Днес вицепрезидентът Илияна Йотова ще посети град Левски по случай честването на 180-та годишнина от рождението на Апостола на свободата Васил Левски. Това съобщиха от прессекретариата на държавния глава. В 10.35 часа вицепрезидентът ще разговаря с кмета Любка Александрова в сградата на Общината, а от 11.00 часа Илияна Йотова ще участва в тържествената програма и ще произнесе слово. В 11.35 часа на паметника на Апостола на свободата ще бъдат поднесени венци и цветя. \r\nВ 18.00 часа вицепрезидентът Илияна Йотова ще посети с. Лесичово и ще участва в церемония по откриване на паметен знак на Васил Левски.", "date": "2017-07-18", "title": "Вицепрезидентът Илияна Йотова ще участва в тържественото отбелязване на 180 години от рождението на Васил Левски"}
{"url": "http://www.focus-news.net/news/2017/07/18/2416648/denyat-18-yuli-v-svetovnata-istoriya.html", "text": "През 64 г. голям пожар унищожава две трети от Рим. Император Нерон набеждава за подпалвачи християните и ги подлага на гонения. През 1770 г. - руската армия, командвана от генерал Пьотр Румянцев, нанася тежко поражение на турците край река Прут. През 1789 г. - Робеспиер се присъединява към идеите на Френската буржоазна революция. Ватиканският съвет обявява догмата за непогрешимостта на папата по въпросите на морала и вярата - 1870 г. През 1921 г. - Албер Калмет и Камий Герен откриват първата противотуберколозна ваксина. През 1925 г. - Адолф Хитлер издава първия том на “Моята борба”. През 1936 г. - с преврат в Испанско Мароко започва Гражданската война в Испания. През 1942 г. - извършени са успешни изпитания на първия реактивен изтребител – немския “Месермшит”. През 1971 г. - държавиците на Абу Даби, Дубай, Шарджа, Ум ал-Кувийн, Айман и Фуджейран създават Обединени арабски емирства (OAE). На 18 юли са родени: Джачинто Факети - италиански футболист, защитник, американският астронавт Джон Глен, Нелсън Мандела - водач на борбата на южноафриканския народ против апартейда, Андрей Андреевич Громико, руски общественик, дипломат и държавник, Уилям Мейкпийс Тъкъри - английски писател реалист. На тази дата умират: Бенито Пабло Хуарес - мексикански държавник и политик, национален герой на Мексико, Николай Иванович Новиков - руски писател, просветител, журналист, книгоиздател, Джейн Остин – английска писателка, Жан Антоан Вато - френски художник и гравьор, Микеланджело да Караваджо - италиански художник, основоположник на реализма в европейския живопис от ХVII в. \r\n2015 г.\r\nСаудитска Арабия арестува 431 потенциални членове на „Ислямска държава“, като осуетява шест атентата срещу джамии в провинция Аш Шаркия.\r\n2014 г.\r\nЗагиват 30 човека, а над 50 са ранени при военни стълкновения в района на международното летище в Триполи, Либия.\r\n2013 г.\r\nБомба избухнала в препълнена джамия на север от Багдад отнема живота на 20 души.\r\n2012 г.\r\nКим Чен Ун става маршал на Народната армия на Северна Корея.\r\n2012 г.\r\nЕвропейският съд по правата на човека поиска от Полша да разсекрети информацията за съществуване затвори на ЦРУ на територията на страната.\r\n2012 г.\r\nНа Каймановите острови се провежда референдум за промяна на избирателната система.\r\n2011 г.\r\nБившият журналист от „News of the World“ Шон Хор, който първи призна пред в. Ню Йорк Таймс, че е било обичайна практика незаконното подслушване в изданието по времето на Анди Коулсън, е открит мъртъв в къщата му в град Уотфорд, област Хартфордшър, Англия. Според признанията му журналистите са разполагали с полицейска технология за намирането на хора чрез засичане на мобилните им телефони. То е било предоставяно от служители на реда срещу заплащане.\r\n2011 г.\r\nФедералната космическа агенция на Русия извежда в орбита космическия радиотелескоп РадиоАстрон.\r\n2011 г.\r\nЗа главнокомандващ войските на САЩ и НАТО в Афганистан е назначен армейски генерал Джон Ален. Миротворческите сили на НАТО в Афганистан се състоят от 100 хиляди американци и още 50 хиляди военнослужещи от другите държави членки на НАТО.\r\n1998 г.\r\nОколо 3 000 души загиват в Папуа Нова Гвинея в резултат на удар от цунами.\r\n1994 г.\r\nВ Буенос Айрес, Аржентина, е извършен атентат срещу Еврейския център. Експлозия унищожава сградите на няколко еврейски организации. Убити са 85 души, а над 200 са ранени.\r\n1972 г.\r\nЕгипет иска от СССР да отзове своите 20 хил. военни съветници от страната, обвинявайки Москва, че не е доставила обещаните оръжия.\r\n1971 г.\r\nДържавиците на Абу Даби, Дубай, Шарджа, Ум ал-Кувийн, Айман и Фуджейран създават Обединени арабски емирства (OAE). Преди откриването на петрола по тези земи през 1950 г., ОАЕ била група от силно изостанали и неразвити държави под протекцията на британското правителство. Петролната индустрия довежда до бърз икономически разтеж и модернизация, което помага на емирствата да се освободят от контрола на Британия през първата половина на 70-те години на XX век. По– голямата част от петрола на страната е открит в Абу Даби, което го прави най-богатото и силно между седемте емирства. Със стабилна икономика, поддържана от нефтената индустрия, ОАЕ се славят с един от най-високите стандарти на живот в света. Конституцията на ОАЕ, приета с независимостта през 1971 г. временно, а през 1996 г. окончателно, постановява федерално правителство, като оставя много власт на емирствата. Правителството има изпълнителна, законодателна и съдебна власт, като изпълнителната има най-големи правомощия. В страната няма политически партии и избори.\r\n1968 г.\r\nСъздадена е компанията “Интел” – най-големият производител на микропроцесори за персонални компютри. \"Интел\" е основана през 1968 г. от Гордън Мур и Робърт Нойс. Четвъртият служител в компанията е Андрю Гроув, който е начело на компанията през по-голямата част на `80-те и `90-те години на ХХ век. Той е останал в историята като ключовата фигура в \"Интел\". Към края на `90-те години \"Интел\" е вече една от най-големите и най-успешни корпорации в света.\r\n1942 г.\r\nИзвършени са успешни изпитания на първия реактивен изтребител германския “Месермшит”. Германският авиоконструктор и индустриалец Вили Месершмит (1898 - 1978 г.) конструира множество военни самолети, хеликоптери и планери, между които изтребителите “Ме-109” (в германските ВВС в периода 1935 - 1945 г.), “Ме-110”, “Ме-115”, “Ме-262” (реактивен) и др. Основател на фирмата “Месершмит” (1923).\r\n1936 г.\r\nС преврат в Испанско Мароко започва Гражданската война в Испания. Генерал Франко застава начело на бунта на военните срещу републиканското правителство. Под ръководството на Франко по време на Гражданската война (1936 - 1939) републиката е свалена. Франко установява фашистка диктатура (1939) и въпреки симпатиите му към силите на Оста запазва неутралитета на Испания по време на Втората световна война. Собствеността и привилегиите на Църквата са възстановени и Испания е обявена за монархия (1947); Франко е провъзгласен за доживотен регент. През 1969 г. съдът одобрява предложението му след неговата смърт за крал на Испания да бъде издигнат принц Хуан Карлос I Бурбон (което става на 22 ноември 1975 г.). Кралство Испания е държава в Югозападна Европа, заема по-голямата част от Пиренейския п-в. Площ - 504 780 кв. км. Население - 39 600 000 ж. (1996 г.), испанци, каталонци, баски и др.; 97% католици. Официален език – испански. Столица - Мадрид. Парична единица - евро (до 2002 песета). Административно разделена Испания е разделена на 50 провинции, влизащи в състава на автономните области: Андалусия, Арагон, Астурия, Балеарски о-ви, Канарски о-ви, Кантабрия, Кастилия-Леон, Кастилия-Ла Манча, Каталуния, Естремадура, Галиция, Мадрид, Мурсия, Навара, Валенсия, страната на баските-Ла Риоха. Конституционна монархия. Законодателният орган е двукамарен парламент (Генерални кортеси). Най-старите жители на Испания са келтиберийците - резултат от смесването на келти и ибери. Финикийците и гърците основават селища по неините брегове, развива се търговията. През III в. пр. Хр. Картаген завладява страната. Римляните изместват картагенците и Испания остава римска провинция до нахлуването на аланите, свевите и вандалите. Вандалите се установяват в областта, наречена на тяхно име - Андалусия (409 г.). По същото време вестготите основават държава, която е унищожена в 711 г. от нахлулите от Африка араби (битката при Херес). Оттогава до ХV в. историята на Испания се свежда до борбата на Кордовския халифат срещу установилите се в Астурия християни. Християните успяват постепенно да създадат няколко кралства (Арагон, Кастилия, Леон, Навара) и да се изравнят по сила с мюсюлманите. През 1492 г. Фердинанд и Изабела Католици, чийто брак обединява (1469 г.) под един жезъл Арагон и Кастилия, завладяват Гренада и изгонват маврите от п-ва. Победата над маврите съвпада с откриването на Америка. Създадената испанска монархия достига апогея си и най-голямото си колониално разширение при Карл V и Филип II, които владеят Австрия, Холандия и почти цяла Южна Америка (Карл V казвал, че в неговата империя слънцето никога не залязва). Двамата владетели създават силна монархия. След падането на австрийския владетелски дом (1700 г.), чиито последни представители са свидетели на икономически упадък на кралството, на испанския престол се възкачват Бурбоните. В лицето на Филип V, те възстановяват благосъстоянието на страната, но са прогонени от Наполеон I, който назначава за испански крал брат си Жозеф Бонапарт (1804 г.). След Реставрацията през 1814 г. Фердинанд VII дава клетва да спазва конституцията, но абсолютната монархия е възстановена (1823 г.). По същото време испанските колонии в Южна Америка се обявяват за независими републики. През 1833 г. кралица Изабела сменя на трона Фердинанд VII и остава владетелка цели 35 години. Избухналата през 1868 г. революция дава изпълнителната власт на маршал Серано до възкачването на Амедей I (1870 г.), който абдикира през 1873 г. Обявена е републиката; карлистите вдигат въстание, което е потушено в полза на Алфонс ХII. Роденият след смъртта му син е провъзгласен за крал от деня на рождението си под името Алфонс ХIII (1886 г.); царува под регентството на майка си Кристина. През 1898 г. Испания влиза във война със САЩ и губи колониите си Куба, Пуерто Рико и Филипинските острови. Алфонс ХIII е принуден да освободи престола и да напусне страната през 1931 г. Установената република е силно антиклерикална и враждебно настроена към собствениците на земя. Фалангистите под ръководството на Франко по време на Гражданската война (1936-1939 г.) свалят републиката. Франко установява фашистка диктатура (1939 г.) и въпреки симпатиите му към силите на Оста запазва неутралитета на Испания по време на Втората световна война. Собствеността и привилегиите на Църквата са възстановени и Испания е обявена за монархия (1947 г.); Франко е провъзгласен за доживотен регент. През 1969 г. съдът одобрява предложението му след неговата смърт за крал на Испания да бъде издигнат принц Хуан Карлос I Бурбон (което става на 22 ноември 1975 г.). Съгласно конституцията от 1978 г., Испания е обявена за наследствена конституционна монархия. През 1983 г. се преобразува в държава, състояща се от 17 автономни области, които имат свое правителство и парламент. На проведените през 1996 г. парламентални избори спечелва Консервативната партия; на 6 май е съставено правителство начело с Хосе Мария Аснар Лопес. През 1955 г. Испания влиза в ООН, а през 1959 г. - в ЕИО.\r\n1925 г.\r\nАдолф Хитлер издава първия том на “Моята борба”.\r\n1921 г.\r\nАлбер Калмет и Камий Герен откриват първата противотуберколозна ваксина.\r\n1870 г.\r\nВатиканският съвет обявява догмата за непогрешимостта на папата по въпросите на морала и вярата.\r\n1789 г.\r\nРобеспиер се присъединява към идеите на Френската буржоазна революция. Максимилиан Мари Изидор де Робеспиер е роден през 1758 г. Той е един от ръководителите на Великата Френска революция. Учи в колежа \"Луи Велики\" в Париж, след което завършва Юридическия факултет на Сорбоната. Робеспиер се смята за ученик и последовател на Жан-Жак Русо. След 1781 г. е адвокат в Арас и защитава подсъдими на политически процеси. От 1783 г. е член на Араската академия за наука и изкуство. Избран е за депутат в Генералните щати от третото съсловие на Арас. Привърженик е на радикалните идеи и действия по аграрния въпрос. Робеспиер се налага като лидер на якобинците. Теоретически обосновава революционно-демократичната диктатура и терора като главно оръжие на революцията. Робеспиер става жертва на заговор на своите политически противници, които организират преврат на 27 срещу 28 юли 1794 г. Осъден е на смърт и на 28 юли 1794 г. е гилотиниран.\r\n1770 г.\r\nРуската армия, командвана от генерал Пьотр Румянцев, нанася тежко поражение на турците край река Прут.\r\n64 г.\r\nГолям пожар унищожава две трети от Рим. Изгарят 10 от 14-те квартала на града. Император Нерон набеждава за подпалвачи християните и ги подлага на гонения.\r\nНерон е римски император (от 54 г.) от Юлиево-Клавдиевата династия. Той е син на Гней Домиций Агенобарб и на Агрипина. Осиновен от Клавдий, който го прави свой наследник и поверява възпитанието му на философа Сенека и вожда на преторианците Бур. Става император след смъртта на Клавдий, за чиято дъщеря се оженва през 53 г. До 62 г. управлява с помощта на сената. За да се освободи от твърдото влияние на майка си и съперничеството на законния син на Клавдий - Британик, убива и двамата. Започва терор, репресии и конфискуване на имуществото на противниците си. Срещу него се надигат сенатът (заговорът на Пизон, 64 г. сл. Хр.) и гражданите на Рим. Нерон обвинява християните в подпалването на Рим (64 г.) и ги подлага на гонения. Избухват въстания в Галия и Испания; част от римските провинции признават за император управителя на Испания Галба (68 г.). Изоставен от Сената и преторианците, Нерон избягва от Рим и се самоубива.На тази дата са родени:\r\n1942 г.\r\nРоден е Джачинто Факети - италиански футболист, защитник. Играч на “Тревильо” (1956-1959 г.) и “Интер” - Милано (1960-1978 г.). Шампион на страната (1963 г., 1965 г., 1966 г., 1971 г.) и носител на купата (1978 г.). В шампионата е изиграл 475 мача, в които е вкарал 59 гола. Носител на КЕШ (1964 г., 1965 г.) и на Междуконтиненталната купа (1964 г, 1965 г.). В националния отбор има 94 мача с 3 гола. Участник на 3 СП (1966 г., 1970 г., 1974 г.) и на ЕП (1968 г.). Обявен за футболист на Италия през 1968 г. Включен е в отбора на ФИФА за прощалния мач на Яшин (1971 г.). Сред най-добрите италиански защитници, капитан на “Скуадра адзура” в 70 мача. От януари 2004 г. е президент на “Интер”. Умира на 4 септември 2006 г. в Милано, Италия.\r\n1921 г.\r\nРоден е американският астронавт Джон Глен. Завършва Летателното училище при Авиационно-тренировъчния център на ВМФ в Тексас (1943), след което служи в различни части на ВМФ. През 1954 г. завършва Училището за летци изпитатели на ВМФ в щата Мериленд. През 1957 г. извършва непрекъснат трансконтинентален полет със свръхзвуков самолет. От 1959 г. е в групата на астронавтите към НАСА. На 20 февруари 1962 г. за първи път в САЩ извършва полет около Земята (5 часа) с космическия кораб \"Меркурий\".\r\n1918 г.\r\nРоден е Нелсън Мандела - водач на борбата на южноафриканския народ против апартейда. Президент на ЮАР (1994 - юни 1999). С активна политическа дейност се занимава от 1944 г., когато става член на Младежката лига на АНК; оглавява кампанията за неподчинение на расистките закони (1952 г.). През 1956 г. попада в списъка на 156-те човека, обвинени в държавна измяна и арестувани от властите в ЮАР. От 1960 г. е в нелегалност, а от 1961 г. ръководи военната организация на АНК. През 1962 г. отново е арестуван и е осъден на 7 години затвор; през 1964 г. получава доживотна присъда. Нелсън Мандела прекарва 18 години в затвора на о. Робън (1964-1982 г.), през 1982 г. е преместен в затвора в Кейптаун, където остава 6 г., след което е хоспитализиран заради туберкулоза. Мандела става най-известният политически затворник в света, води се кампания за неговото освобождаване. През 1985 г. той отхвърля предложението на президента П. Бота да бъде освободен, но да се откаже от каузата си. Освободен е на 1 февруари 1990 г., след като в системата на апартейд започва криза. През 1993 г. с Де Клерк получава Нобелова награда за мир. През 1994 г. е избран за президент на ЮАР в първите общонационални избори с участието и на чернокожото население. През 1996 г. под негово ръководство е разработена и приета новата конституция на ЮАР. Автор е на книгите: “Няма лек път към свободата” (1965), “Готов съм да умра” (1979) и др.\r\n1909 г.\r\nРоден е Андрей Андреевич Громико, руски общественик, дипломат и държавник. Той заема постовете министър на външните работи (1957-1985 г.), председател на Президиума на Върховния съвет на СССР (1985-1988 г.); посланик в САЩ и в Куба (1943-1946 г.), постоянен представител на СССР в Съвета за сигурност на ООН (1946-1952 г.), посланик във Великобритания (1952-1953 г.). Известен и авторитетен дипломат е от времето на \"студената война\". Участва в много сесии на ООН. Той е един от създателите на Варшавския договор. Автор е на много статии и научни изследвания в областта на международните икономически и политически отношения. Умира през 1989 г. в Москва.\r\n1811 г.\r\nРоден е Уилям Мейкпийс Тъкъри - английски писател реалист. По-важни негови романи и социологични трудове: “Книга за снобите” (1846-1847 г.); романът “Панаир на суетата” (1847-1848 г.); “Нашата улица” (1848 г.); “Д-р Бърч и младите му приятели” (1849 г.); “Пенденис” (2 т., 1848-1850 г.); “Хенри Езмънд” (3 т., 1852 г.). Умира на 24 декември 1863 г.На тази дата умират:\r\n1872 г.\r\nУмира Бенито Пабло Хуарес - мексикански държавник и политик, национален герой на Мексико. Роден е 21 март 1806 г. в Сан Пабло Гелатао, Оахака. Завършва духовна семинария през 1827 г. и юридически науки през 1833 г. в гр. Оахака, където по-късно работи като адвокат. Като губернатор (1847-1852 г.) на щата Оахака изиграва важна роля в организацията на съпротивата срещу интервенцията на американска войски по време на Американо-мексиканската война (1846-1848 г.). Бори се срещу диктатурата на А. Сантана, заради което е изгонен от страната. През 1854 г. се завръща в Мексико. Заема поста министър на правосъдието и култовете (1855 г.) в революционното правителствово на Х. Алварес. Той е един от авторите на конституцията (1857 г.) и на редица антиклерикални закони. През 1858-1861 г. е начело на правителството, ръководи разгрома на реакционерите в периода на Гражданската война (1858-1860 г.). Участва активно в разработването на законите за реформата от 1859 г. През 1861-1872 г. е президент на страната. Ръководи борбата срещу англо-френско-испанската интервенция и вътрешната реакция, завършила с пълна победа на мексиканския народ. Рожденият му ден – 21 март е национален празник в Мексико.\r\n1818 г.\r\nУмира Николай Иванович Новиков - руски писател, просветител, журналист, книгоиздател. Роден е на 27 април 1744 г. През 1769 г. основава в Москва сп. \"Живописец\", което след 5 години е забранено от цензурата по подозрение, че поддържа връзки с франкмасонството. Редактира също \"Московски ведомости\". Създава училища, печатници и книжарници. Основава Дружеството на приятелите на науката. Затворен е през 1792 г. по заповед на Екатерина II и е пуснат на свобода в началото на царуването на Павел I. По-важни съчинения: \"Руска историческа библиотека\" и \"Речник на руските писатели\".\r\n1817 г.\r\nУмира Джейн Остин – английска писателка. Родена е на 16 декември 1775 г. в малко село в Хемпшир. Творчеството й се състои от шест книги - “Убеждение”, “Мансфийлд Парк”, “Разум и чувства” и “Гордост и предрасъдъци”. След смъртта й сестра й Касандра публикува двата ръкописа на “Нортхангърското абатство”и “Убеждение”.\r\n1721 г.\r\nУмира Жан Антоан Вато - френски художник и гравьор. През ранните си години работи като художник-копист. Приятелството му с художниците К. Жило и К. Одран развиват интереса му към театъра и декоративното изкуство. Вато получава звание академик за голямата картина \"Поклонение на остров Кифера\" (1717 г., Лувър). По-късно сюжетите му стават свързани с общо съдържание - театрални сцени и \"галантни празници\". Вато създава картините \"Венециански празник\", \"Празникът на любовта\" и \"Обществото в парка\" (Дрезденска картинна галерия), \"Радостите на живота\" (\"Колекция Уолас\", Лондон), \"Жил\" (Лувър, Париж) и др.\r\n1610 г.\r\nУмира Микеланджело да Караваджо - италиански художник, основоположник на реализма в европейския живопис от ХVII в. Учи в Милано (1584-1588 г.). Пристига в Рим (между 1589 г. и 1593 г.), където работи до 1606 г. След това живее и работи в Неапол (1607-1610 г.), на о. Малта и в Сицилия (1608-1809 г.). Творчеството на Карваджо възниква като опозиция на господстващите направления в италианското изкуство от края на ХVI и началото на ХVII в. Ранните му произведения (1592-1598 г.) се характеризират с ярък колорит и прозрачна светлосянка, точно предаване на всички подробности на моделите. Микеланджело Карваджо създава картините - “Малкият болен Вак”(галерия Боргезе, Рим);”Юноша с кошница плодове”(галерия Боргезе, Рим); “Кошница с плодове” (1596 г., пинакотека Амброзиана, Милано), “Врачка”(Лувър, Париж). Карваджо създава картини на религиозна тематика: “Почивка по пътя към Египет”(галерия Дория Памфили, Рим). В края на ХVI в. се оформя оригиналната живописна система на Карваджо. Други произведения: “Призоваването на апостол Матей” и “Мъчението на апостол Матей” (1599-1600 г.); “Разпъването на апостол Петър” и “Превръщането на Савел” (1600-1601 г.); “Полагане в ковчега” (1602-1604 г., пинакотека Ватикана); “Погребението на св. Лучия” (1608 г.).За изготвянето на историческата справка на Агенция “Фокус” са използвани следните източници:\r\n Енциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017-07-18", "title": "Денят 18 юли в световната история"}
{"url": "http://www.focus-news.net/news/2017/07/18/2416649/ria-novosti-v-ekvador-ot-nachaloto-na-godinata-sa-konfiskuvani-poveche-ot-56-tona-narkotitsi.html", "text": "Властите на Еквадор от началото на годината са конфискували 56,38 тона наркотици, като по-голямата част по време на операции, свързани с международния наркотрафик, предаде РИА Новости.\r\n„Ние водим борба срещу търговията на наркотици. От началото на годината сме иззели 56,38 тона по времето на 5381 операции“, заяви вътрешният министър на Еквадор Сесар Навас. Той отбеляза, че в рамките на операциите са задържани 6152 заподозрени.  Виктор Турмаков", "date": "2017-07-18", "title": "РИА Новости: В Еквадор от началото на годината са конфискувани повече от 56 тона наркотици"}
{"url": "http://www.focus-news.net/news/2017/07/18/2416638/afp-sadat-v-turtsiya-vze-reshenie-da-zadarzhi-grupa-pravozashtitnitsi-pod-strazha.html", "text": "Съдът в Турция взе решение шестима правозащитници, включително и директорът на регионалния отдел на „Амнести Интернешънъл“ , да останат под стража по дело, което неправителствените организации наричат „извращение на правосъдието“, предаде  AFP\r\nДиректорът на „Амнести Интернешънъл“ Адил Есер бе задържан на 5 юли заедно със седем други активисти и двама чуждестранни преподаватели по време на работилница на тема компютърна сигурност и управление на информация в разположения южно от Истанбул остров Буюкада.\r\n„Шестима остават задържани под стража, четирима са освободени под правосъден контрол“, заяви служителят от „Амнести Интернешънъл“ – Турция Андрю Гарднър.   Виктор Турмаков", "date": "2017-07-18", "title": "AFP: Съдът в Турция взе решение да задържи група правозащитници под стража"}
{"url": "http://www.focus-news.net/news/2017/07/18/2416650/diskusionen-forum-za-sastoyanieto-na-dobrovolnite-otryadi-v-balgariya-shte-se-provede-v-stolitsata.html", "text": "Днес, от 14.00 часа, в зала „Триадица“ на гранд хотел София ще се проведе дискусия, посветена на доброволните формирования в страната. Това съобщиха от пресцентъра на МВР. Зам.-министърът на вътрешните работи Красимир Ципов ще бъде модератор на събитието, което е посветено и на 18 юли – на този ден през 1936 година са положени основите на системата за защита на населението от бедствия, аварии и катастрофи. Доклад за състоянието на доброволните формирования в България ще бъде представен от гл. комисар Николай Николов, директор на ГД „Пожарна безопасност и защита на населението“. В кръглата маса участие ще вземат представители на Националната асоциация на доброволците в Р България, БЧК, OFF-Road обществото, доброволните формирования на София и Вълчедръм. Приветствие към участниците ще поднесат министърът на вътрешните работи Валентин Радев, председателят на Комисията по вътрешна сигурност и обществен ред Цветан Цветанов, кметът на град София Йорданка Фандъкова и Благой Станчев, парламентарен секретар на Националното сдружение на общините в Република България.", "date": "2017-07-18", "title": "Дискусионен форум за състоянието на доброволните отряди в България ще се проведе в столицата"}
{"url": "http://www.focus-news.net/news/2017/07/18/2416651/nimh-zhalt-kod-za-silen-vyatar-i-silno-morsko-valnenie-e-obyaven-za-tsyaloto-chernomorie.html", "text": "Жълт код за силен вятър и силно вълнение на морето е обявен за цялото Черноморие, сочи справка на сайта на Националния институт по метеорология и хидрология (НИМХ) към Българската академия на науките (БАН). Ще духа умерен и временно силен север-североизточен вятър, който вечерта ще отслабне. Максималните температури ще са между 23° и 26°. Температурата на морската вода е 22-24°. Вълнението на морето ще е 3-4 бала, по-късно след обяд ще започне да отслабва. Жълтият код означава потенциална опасност и повишена вероятност за опасни метеорологични явления, които могат да причинят щети. От НИМХ препоръчват да се следи прогнозата за времето и да не се предприема неоправдан риск, особено при извършване на дейности, които зависят от времето.", "date": "2017-07-18", "title": "НИМХ: Жълт код за силен вятър и силно морско вълнение е обявен за цялото Черноморие"}
{"url": "http://www.focus-news.net/news/2017/07/18/2416652/narodniyat-predstavitel-ot-bsp-za-balgariya-irena-anastasova-i-obshtinskiyat-savetnik-nikolay-nikolov-shte-provedat-priemna-za-grazhdani.html", "text": "Днес, от 15.00 до 17.00 часа, народният представител от „БСП за България“ Ирена Анастасова и общинският съветник Николай Николов ще бъдат на разположение на софиянци в постоянната приемна на ул. „Леге“ №10, етаж 1. Това съобщиха от пресцентъра на БСП - София. Желаещите могат да се запишат предварително на телефон 02/987 20 86.", "date": "2017-07-18", "title": "Народният представител от „БСП за България“ Ирена Анастасова и общинският съветник Николай Николов ще проведат приемна за граждани"}
{"url": "http://www.focus-news.net/news/2017/07/18/2416634/prezidentat-rumen-radev-shte-poseti-karlovo-po-povod-otbelyazvaneto-na-180-godini-ot-rozhdenieto-na-vasil-levski.html", "text": "Президентът Румен Радев ще посети Карлово по повод отбелязването на 180 години от рождението на Васил Левски. Това съобщиха от прессекретариата на държавния глава. Държавният глава Румен Радев и вицепрезидентът Илияна Йотова ще бъдат на посещение в град Карлово, където ще проведат среща с кмета на Община Карлово Емил Кабаиванов и с общинското ръководство.\r\nПрезидентът Румен Радев и вицепрезидентът Илияна Йотова ще участват  в тържествената програма за отбелязване на 180 години от рождението на Апостола на свободата Васил Левски. Честванията ще се проведат на пл. „Васил Левски“ в Карлово.\r\nПрезидентът и върховен главнокомандващ на Въоръжените сили ще приеме почетния строй на представителни части на Българската армия и ще произнесе тържествено слово. Румен Радев ще поднесе венец пред паметника на Апостола на свободата.", "date": "2017-07-18", "title": "Президентът Румен Радев ще посети Карлово по повод отбелязването на 180 години от рождението на Васил Левски"}
{"url": "http://www.focus-news.net/news/2017/07/18/2416643/voenni-podrazdeleniya-na-balgarskata-armiya-shte-vzemat-uchastie-v-otbelyazvaneto-na-180-godini-ot-rozhdenieto-na-apostola-na-svobodata.html", "text": "180-годишнината от рождението на Апостола на свободата Васил Левски ще бъде отбелязана в цялата страна с поредица от прояви с участието на представителни военни подразделения на Българската армия. Център на тържествата е родният град на Апостола – Карлово. Това съобщиха от пресцентъра на Министерството на отбраната. Днес, от 21.00 часа, на площад „Васил Левски“ ще се състои тържествен митинг (заря) с участието на военнослужещи от 61-ва механизирана бригада. На него ще присъства заместник-началникът на отбраната генерал-лейтенант Пламен Атанасов.\r\nНа 18 юли Националният военноисторически музей (НВИМ) ще публикува за първи път на официалната си интернет страница архива за издирване гроба на Апостола на свободата. В него са събрани спомени и сведения за вероятното място на гроба на Левски, проучвания на различните хипотези за мястото на обесването му и гроба, както и анализ на автентичността на данните. Днес входът за постоянната хронологична и външна експозиция на НВИМ ще е на половин цена, а гостите на музея ще могат да видят лични вещи на Апостола.\r\nПочетни караули от Военноморските сили, 68-ма бригада „Специални сили“ и Сухопътните войски ще участват във военни ритуали и тържествени мероприятия по поднасяне на венци и цветя в градовете Варна, Бургас, Пловдив, Стара Загора, Хасково, Ямбол, Шумен, Плевен, Асеновград, Ловеч, Казанлък и други населени места.", "date": "2017-07-18", "title": "Военни подразделения на Българската армия ще вземат участие в отбелязването на 180 години от рождението на Апостола на свободата"}
{"url": "http://www.focus-news.net/news/2017/07/18/2416623/croatia-week-pozhar-priblizhava-harvatskiya-grad-split.html", "text": "Природни пожари са бушували през нощта в покрайнините на град Сплит, вторият по големина в Хърватия, пише   Croatia Week.\r\nВ борбата с пожара участват стотици спасители, военни и доброволци. Най-сложна е ситуацията югоизточно от града от страна на курортния район Подстрана, където борбата се води, да не се допусне огъня до жилищните сгради. Населението на крайните квартали „Жрновица“  и „Стожанац“ е евакуирано. Около  250 легла са подготвени в спортен комплекс „Спаладиум  Арена“ за евакуираните. \r\nКметът на Сплит Андро Крстулович-Опара съобщи след полунощ, че „най-лошото е зад нас, Сплит е спасен“, но скоро след това заради засилване на вятъра ситуацията се влошава рязко. В момента огънят е унищожил няколко обекта в покрайнините на града.  Виктор Турмаков", "date": "2017-07-18", "title": "Croatia Week: Пожар приближава хърватския град Сплит"}
{"url": "http://www.focus-news.net/news/2017/07/18/2416655/pregled-na-osnovnite-temi-v-dobrudzhanskiya-pechat.html", "text": "„Кметът и министър Нено Димов направиха първа копка от водния цикъл на Добрич“, съобщава на първа страница вестник „Нова добруджанска трибуна“. Проектът, който е на стойност близо 115 млн. лв., е най-мащабният за Общината. На церемонията са присъствали народни представители, областният управител на Добрич, председателят на Общинския съвет. Водосвет е отслужил Варненският и Великопреславски митрополит. При полицейска акция е разбита е наркогрупа. Сред задържаните има и добричлии, съобщава изданието. Наркогрупата е действала на територията на Варна и Добрич. Работата по установяване и документиране на цялостната престъпна дейност на групата продължава. Ден за високопоставени гости е обявен на Международното военно учение, което се провежда край Шабла. На събитието ще присъстват министърът на отбраната Красимир Каракачанов, началникът на отбраната генерал-лейтенант Андрей Боцев и неговите заместници вицеадмирал Емил Евтимов и генерал-лейтенант Пламен Атанасов. Гостите ще наблюдават действията на българските чуждестранни формирования за противовъздушна отбрана и на тези от българската тактическа авиация. \r\nТемата за започналото изпълнение на проекта за водния сектор на Добрич е водеща и за другия регионален вестник „Добруджанска трибуна“. Собственият принос на Общината за реализирането на проекта е в размер на 9 601 000 лв. Част от средствата са предоставени от кохезионния фонд на ЕС, а останалата сума е национално съфинансиране в размер на почти 13 млн. лв. „Третата в света ледена пързалка на топло море е край Кранево“, съобщава всекидневникът. Другите две са в Сочи и Дубай. На нея в момента тренират от руския национален отбор по фигурно пързаляне. Заедно с ледената пързалка е бил открит и 5-звезден хотел. Техни собственици са руснаци. Комисия е обсъдила бъдещето на крепостта край фара в Шабла, съобщава изданието. Предложено е да придобие статут на обект с национално значение. Междуведомствената комисия е назначена със заповед на зам.-министъра на културата Амелия Гешева. Комисията е заседавала от 11 до 13 юли в община Шабла. Председател на комисията е Дойчин Грозданов, главен експерт археолог в Националния институт за недвижимо културно наследство Укрепеното селище при нос Шабла е късноантично.", "date": "2017-07-18", "title": "Преглед на основните теми в добруджанския печат"}
{"url": "http://www.focus-news.net/news/2017/07/18/2416647/sluzhitelite-v-mvr-zapochvat-seriya-ot-regionalni-protesti-s-iskane-za-po-visoko-zaplashtane.html", "text": "Протестните действия за по-високо заплащане на служителите в МВР продължават и след митинга, който се проведе на 5 юли 2017 г. в град София. Това съобщиха от Синдикалната федерация на служителите в MВР (СФСМВР). Започва серия от регионални протести, като началото ще бъде поставено в София днес, 18 юли, в 18.30 часа пред храма „Св. Седмочисленици“. Ще последват регионални протести във Варна (20 юли 2017 г.), Добрич (25 юли 2017 г.) и Гоце Делчев (27 юли 2017 г.) \r\nПротестите ще продължат в Бургас, Благоевград, Перник и други градове. Действията са организирани от регионалните структури на СФСМВР и в тях ще участват и членове на други синдикални организации в МВР.", "date": "2017-07-18", "title": "Служителите в МВР започват серия от регионални протести с искане за по-високо заплащане"}
{"url": "http://www.focus-news.net/news/2017/07/18/2416656/gd-granichna-politsiya-2-km-ot-tovarni-avtomobili-se-e-obrazuvala-na-gkpp-lesovo-i-na-gkpp-dunav-most-vidin-na-izhod.html", "text": "2 км от товарни автомобили се е образувала на ГКПП „Лесово“ и на ГКПП \"Дунав мост\" - Видин, на изход. Това съобщиха от пресцентъра на ГД „Гранична полиция“. Информацията за трафика на българските гранични контролно-пропускателни пунктове е към 6.00 часа. На ГКПП \"Капитан Андреево\" има колона 1 км от товарни автомобили на изход. На българо-гръцка граница трафикът е интензивен на КГПП \"Кулата\" от леки автомобили. На ГКПП \"Дунав мост\" - Русе има интензивно движение на изход и на вход от товарни автомобили. На ГКПП \"Калотина\" има интензивно движение на вход от леки автомобили. На българо-сръбска и българо-македонска граница трафикът е нормален на всички ГКПП.", "date": "2017-07-18", "title": "ГД „Гранична полиция“: 2 км от товарни автомобили се е образувала на ГКПП „Лесово“ и на ГКПП \"Дунав мост\" - Видин, на изход"}
{"url": "http://www.focus-news.net/news/2017/07/18/2416658/haskovo-informatsionen-forum-na-tema-sotsialno-predpriemachestvo-shte-se-provede-v-grada.html", "text": "Информационен форум „Социално предприемачество – предизвикателства и възможности за развитие в Южен Централен район” ще се проведе днес, от 11.00 часа, в зала \"Хасково\" на Община Хасково, съобщиха от пресцентъра на Общината. Форумът е организиран от Националната федерация на работодателите на инвалиди (НФРИ). Тя обхващаща 80 предприятия за хора с увреждания от социалната икономика, съвместно с Министерство на труда и социалната политика, Община Хасково и Областна Администрация - Хасково. Заместник-министърът на труда и социалната политика д-р Султанка Петрова вече е потвърдила участието си във форума. Очаква се да присъстват представители на местните власти от областта, граждански организации, социални партньори, социални предприятия и др.\r\nУчастието на организациите ще спомогне за формиране на дискусия, на която участниците ще имат възможност да споделят вижданията и идеите си, като по този начин ще се откроят силните и слабите страни и ще се конкретизират насоките за действие.\r\nЦелта на форума е да се подобри видимостта на социалното предприемачество. Главен акцент в работата на форума, целящ осигуряване на информация и дискусия, е изграждането на една по-интегрирана среда за създаването на работни места за хора в неравностойно положение с устойчив характер.\r\nЩе бъдат представени предизвикателствата пред социалната икономика и добри практики на предприятия за хора с увреждания, които осигуряват устойчиви работни места на територията на Южен централен район. Тези предприятия съществуват в един уникален модел, чрез който се реализира интегрирана заетост на несубсидирани работни места.", "date": "2017-07-18", "title": "Хасково: Информационен форум на тема „Социално предприемачество” ще се проведе в града"}
{"url": "http://www.focus-news.net/news/2017/07/18/2416659/stolichnite-sotsialisti-organizirat-chestvane-na-180-godini-ot-rozhdenieto-na-vasil-levski-v-tsentralniya-voenen-klub.html", "text": "Столичните социалисти организират в София тържествено честване на 180-ата годишнина от рождението на Васил Левски. Това съобщиха от пресцентъра на ГС на БСП - София. Събитието ще се състои от 18.00 часа, в зала №1 на Централния военен клуб (бул. „Цар Освободител“ №7). Преди това, в 17.00 часа, ще има поклонение и поднасяне на цветя пред паметника на Апостола в Борисовата градина.", "date": "2017-07-18", "title": "Столичните социалисти организират честване на 180 години от рождението на Васил Левски в Централния военен клуб"}
{"url": "http://www.focus-news.net/news/2017/07/18/2416663/pregled-na-osnovnite-temi-v-blagoevgradskiya-pechat.html", "text": "Водещо заглавие на вестник „Струма“ е „Офшорката „Рила спорт“ на царистите Сл. Стайков и благоевградската ексдепутатка Марина Дикова пипната в незаконно ползване на вода за хижа „Рилски езера“. Друго заглавие е „Лекарите от Дупница скочиха на съветника К. Костадинов за обидите „търтеи“, „мързеливци“, „пияници“, искат извинение“. В статията пише, че въпросният Костадин Костадинов е директор на частната болница в Дупница. В ежедневника има и статия за това, че Прокуратурата е започнала разследване на смъртта на подполковник Пл. Пацов, като се разпитват доктори в Спешно отделение, защо не са го настанили за лечение. Друго заглавие от ежедневника е „Съветниците в Кресна и Струмяни прекъсват летните отпуски, за да решат ще стават ли акционери срещу 5000 лв. годишно в МБАЛ „Югозападна болница“. Друга статия от първа страница е за разкопаване на Алеята на здравето за Бачиново за подмяна на често авариращ водопровод.", "date": "2017-07-18", "title": "Преглед на основните теми в благоевградския печат"}
{"url": "http://www.focus-news.net/news/2017/07/18/2416654/haskovo-s-ritual-po-podnasyane-na-ventsi-i-tsvetya-gradat-shte-otbelezhi-180-ata-godishnina-ot-rozhdenieto-na-vasil-levski.html", "text": "С ритуал по поднасяне на венци и цветя Община Хасково ще почете 180-ата годишнина от рождението на Апостола на свободата - Васил Левски. Това съобщиха от пресцентъра на Община Хасково. Церемонията е с начален час 10.00 пред паметника на Васил Левски до едноименното училище.", "date": "2017-07-18", "title": "Хасково: С ритуал по поднасяне на венци и цветя градът ще отбележи 180-ата годишнина от рождението на Васил Левски"}
{"url": "http://www.focus-news.net/news/2017/07/18/2416665/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nНа 18 юли 2017 г. (вторник), във връзка с изпълнение на инвестиционен проект за реконструкция на уличен водопровод на бул. „Джавахарлал Неру“ жк. „Люлин“ 7, се налага спиране на водоподаването от 9.00 до 21.00 часа на клиентите на „Софийска вода”, живеещи в района на:\r\nжилищни блокове с номера 706; 707; 708; 709; 710; 711; 711A; 712; 713; 714; 715; 720; 721; 722; 750; 751; 751А; 752;\r\nпо бул. „Джавахарлал Неру“ от  ул. „Индира Ганди“ до бул. „Луи Пастьор“;\r\nпо бул. „Царица Йоана“ от ул. „Ген. Асен Николов“  до бул. „Луи Пастьор“; бул. „Луи Пастьор“ №30;\r\nпо ул. „Йордан Антонов“ от ул. „Индира Ганди“ до ул. 703-та.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: на паркинга между бл. 712 и бл. 713. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nНа 18 юли 2017 г. (вторник), във връзка с подмяна на хидрофорна уредба до бл. 8 кв. „Полигона“, се налага спиране на водоподаването от 10.00 до 19.00 часа на клиентите на „Софийска вода”, живеещи в района на:\r\nбл. 7, бл. 8, бл. 9, бл. 10, бл. 11 – висока зона.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  пред бл. 8.\r\nНа 18 юли 2017 г. (вторник), във връзка с подмяна на спирателен кран на ул. „София“ гр. Банкя, се налага спиране на водоподаването от 9.00 до 12.00 часа на клиентите на „Софийска вода”, живеещи в района на:\r\nпо ул. „София“ от ул. „Момина сълза“ до ул. „Иванянско шосе“, ул. „Еделвайс“;\r\nпо ул. „Ангел Каралийчев“ от ул. „София“ до ул. „Морава“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „София“  ъгъла с ул. „Ангел Каралийчев“.\r\nНа 18 юли 2017 г. (вторник), във връзка с подмяна на водомерен възел на ул. „Богова стъпка“ кв. „Бояна“, се налага спиране на водоподаването от 10.00 до 14.00 часа на клиентите на „Софийска вода”, живеещи в района на:\r\nул. „Богова стъпка“, ул. „Илия Кутев“, ул. „Църковна“, ул. „Георги Рилски“, ул. „Цветна“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Богова стъпка“  ъгъла с ул. „Илия Кутев“.\r\nНа 18 юли 2017 г. (вторник), във връзка с подмяна на сградно водопроводно отклонение на ул. „Райко Жинзифов“ кв. „Крива река“, се налага спиране на водоподаването от 9.00 до 18.00 часа на клиентите на „Софийска вода”, живеещи в района на:\r\nпо ул. „Райко Жинзифов“ от ул. „Даскал Манол“ до ул. „Св. Георги Софийски“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Райко Жинзифов“ №24.\r\nНа 18 юли 2017 г. (вторник), във връзка с подмяна на водомерен възел на бул. „Шипченски проход“ жк. „Христо Смирненски“, се налага спиране на водоподаването от 9.30 до 16.30 часа на клиентите на „Софийска вода”, живеещи в района на:\r\nбул. „Шипченски проход“ №63 №65.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Шипченски проход“ №63 .\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-07-18", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/07/18/2416657/tarzhestveno-chestvane-na-180-godishninata-ot-rozhdenieto-na-vasil-levski-shte-se-provede-v-borisovata-gradina-v-stolitsata.html", "text": "Днес, от 11.00 часа, в Борисовата градина пред бюст-паметника на Апостола на свободата ще се проведе тържествено честване на 180-годишнината от рождението на Васил Левски. Това съобщиха от пресцентъра на Столична община.\r\nВ програмата, организирана от Столична община, ще участват актьорите Мариус Донкин и Красимира Кузманова, Теодосий Спасов, мъжки камерен хор „България” и Гвардейският представителен духов оркестър.", "date": "2017-07-18", "title": "Тържествено честване на 180-годишнината от рождението на Васил Левски ще се проведе в Борисовата градина в столицата"}
{"url": "http://www.focus-news.net/news/2017/07/18/2416666/faz-v-mosul-sa-arestuvani-20-simpatizanti-na-islyamska-darzhava-sred-tyah-ima-grazhdani-na-germaniya-rusiya-turtsiya-i-kanada.html", "text": "След ареста в иракския град Мосул на 20 поддръжници на близкоизточната радикална групировка „Ислямска държава“, на преден план излиза въпросът дали петима от тях не са  граждани на Германия, пише националният ежедневник Die Frankfurter Allgemeine Zeitung.\r\nОфицер на иракските сили за борба с тероризма  съобщи, че сред арестуваните може би е 16-годишно момиче, обявено за изчезнало през лятото на 2016 г., след като е приела исляма. Момичето е от малко градче, разположено в близост до саксонската столица Дрезден. \r\n„Има нови доказателства в полицията, които ще бъдат проверени\", заяви главният прокурор на Лоренц Хаас. \"Ако то (момичето) се появява отново и самоличността му е ясно определена, разследването да бъде възобновено\", увери Хаас.\r\nТвърди се, че момичето е било в контакт с членове на „Ислямска държава“, с които е общувало в интернет пространството. Прокуратурата в Дрезден ги разследва за подготовка на сериозно подривна насилие.\r\nИракски офицер поясни, че арестуваните 20 жени са намерени в тунел на „Ислямска държава“. Те са били въоръжени с оръжия и взривни колани, с които да атакуват иракските войски. Сред задържаните жени има граждани на Русия, Турция, Канада и Чечения.Тереза Герова", "date": "2017-07-18", "title": "FAZ: В Мосул са арестувани 20 симпатизанти на „Ислямска държава“, сред тях има граждани на Германия, Русия, Турция и Канада"}
{"url": "http://www.focus-news.net/news/2017/07/18/2416653/sakam-da-kazham-makedoniya-dogovorat-s-balgariya-e-saglasuvan-deputatite-v-skopie-shte-go-razgledat-pri-zatvoreni-vrati.html", "text": "Министър-председателят Зоран Заев ще представи проектодоговора за добросъседство между Македония и България на заседание на парламентарната комисия по външна политика. Заседанието ще бъде затворена за обществеността, предава „Сакам да кажам“ .\r\nСпоред Конституцията, заседанията на парламента са публични. Парламентът може да реши да работи при затворени врати с мнозинство от две трети от общия брой народни представители.\r\nСлед завръщането от посещението си в България на 22 юни, Заев заяви, че няма да разкрива какво съдържа споразумението, постигнато в София, докато не бъде финализиран текстът, който би трябвало да бъде подписан. Но той все пак изчисти някои въпроси, които излязоха на дневен ред.\r\n„Договорът за добросъседство между Македония и България, ще бъде подписан на три езика, македонски, български и на английски език. Това, че българският премиер Бойко Борисов ще сложи подписа си на практика ще означава признаване на македонския език. За отстраняване на термини от учебниците ще решават експерти, но трябва да се изясни едва след като споразумението с България бъде подписано\", обясни македонският лидер.Тереза Герова", "date": "2017-07-18", "title": "„Сакам да кажам“ (Македония): Договорът с България е съгласуван, депутатите в Скопие ще го разгледат при затворени врати"}
{"url": "http://www.focus-news.net/news/2017/07/18/2416668/pregled-na-osnovnite-temi-v-starozagorskiya-pechat.html", "text": "„Задържаха Пацо Брадъра за незаконен хазарт“ е водещо заглавие от страниците на вестник „Старозагорски новини“. Бивш участник в телевизионното реалити шоу \"Биг Брадър\" е бил задържан за организирането на нелегални хазартни игри и залагания. Спецакцията, с участие на служители от териториалната служба \"Борба с организираната престъпност\", се е провела на 14 юли в Гълъбово. На място са били установени 11 участници в залаганията, белезниците са щракнали около китките на 34-годишния местен жител Панайот Кючуков. От ОД на МВР-Стара Загора уточняват, че имало данни незаконната дейност да се извършва от края на 2016 година. При извършените процесуално-следствени действия са иззети множество тестета карти, чипове, зарове, куфари, съдържащи пособия за хазартни игри, пари и др. Образувано е досъдебно производство за престъпление по чл. 327, ал. 1 от НК, а Кючуков е бил отведен за 24 часа в РУ \"Полиция\" - Гълъбово. На този етап няма повдигнати все още обвинения, няма и мерки за неотклонение по разпореждане на прокуратурата. През почивните дни са били проведени множество разпити, включително и пред съдия, уточниха запознати с разследването. 34-годишният Панайот Кючуков нашумя с участието си в \"Биг Брадър\" през 2012 години, тогава той се сдоби с прозвището Пацо. Впоследствие гълъбовецът привлече медийното внимание, хвалейки се със славата си сред нежния пол, където завоеванията му за сравнително кратък период от време надхвърлили 600 бройки. От няколко години той е назначен за ръководител на Общински дневен център за деца и младежи с увреждания. От МВР-Стара Загора отказаха да уточнят дали незаконните хазартни игри са се провеждали в помещенията на Центъра. Според служителите в социалното заведение, шефът им в понеделник бил на работа, но се намирал извън службата и не носел мобилния си телефон. „Хасковлии сменят урановата си вода с казанлъшка“, пише още изданието.  Заради кризата с урана, която жителите на Хасково преживяват, на пазара в града с монумента на Света Богородица са луднали по казанлъшката вода \"Севтополис\". \"Тази вода е отскоро там, но наистина стана много популярна. Не само заради проблема, който имат хасковлии, а и защото е минала през зеолит и има доказано благодатно въздействие върху човешкото здраве и дълголетие. След специалната обработка зеолитната вода излиза с променена молекулна решетка, обогатена от свойствата на минералните камъни\", сподели за медията ни собственикът на завода и управител на фирма \"Зеолит Уотър Къмпани\" Христомил Рахманлиев. Преди 4 години предприемчивият казанлъчанин бие сонда на място в южната част на Казанлък и започва да черпи вода от бликналия извор. Построява завод с името на древния град, основан от тракийския цар Севт III, който е столица на Одриското царство от 320 г. пр. Хр., и започва да произвежда два вида зеолитна вода - изворна и трапезна. \"Зеолитът е обявен за минерал на ХХ век. Едно от полезните му действия е детоксикацията. Освен това той изчиства черния дроб, нормализира обмяната на веществата, потиска развитието на туморните клетки на молекулярно ниво\", обясни силата на минерала, който доставя от с. Бели пласт, собственикът на \"Светополис\". Той сподели и технологията за производство на живителната вода. Питейната течност се извлича от извора, поставя се в огромни съдове, в които има зеолитни късове, и под налягане минава през прецизния филтър на минерала. \"Изворът ни е с дълбочина 84 метра и от него добиваме изключително чиста вода, годна за пиене в естественото й състояние. Водата от него бе анализирана и изследвана в акредитираната за това лаборатория на Българската академия на науките. Тя може да се пие и от деца\", добави Рахманлиев. \"Севтополис\" се предлага в търговската мрежа в 19-литрови галони за диспенсър и в бутилки от половин до 10 литра. Цената се определя от дистрибуторите. Според наблюденията на Рахманлиев, в София галоните вървят на цена от 8 до 10 лв., а в Хасково ги купуват за 3.40 лв. \"Водата е подходяща за пиене от хора на всякаква възраст. Няма ограничения за количествен дневен прием, тъй като от нея има само полза\", заяви Христомил Рахманлиев.  „Впечатляващ успех на младите ни математици в Сингапур“ е друго заглавие от страниците на вестника. С 14 медала българските деца се завръщат в Родината. Три от тях са за Стара Загора плюс вицешампионска купа. Четиринадесет ученици прославиха България в третото издание на Сингапурската олимпиада на математическото предизвикателство (Singapore International Math Olympiad Challenge - SIMOC). Награждаването на победителите се е състояло на 16 юли в залата на Kултурния център на Сингапурския университет. В престижната световна математическа надпревара са участвали близо 1 000 ученици от 16 страни. \"В олимпиадата участие взеха 14 ученици от втори до осми клас от Добрич, Габрово, Русе, Пловдив, Варна, Стара Загора и София. Те завоюваха това право след спечелени квоти за участие в състезанието, проведено през април в София, Стара Загора и Варна\", информира за медията ни математикът Любомир Любенов - координатор за Сингапурската математическа олимпиада. По думите му, третото участие на България е завършило с впечатляващ успех - 7 златни, 1 сребърен и 6 бронзови медала. \"Шампион сред шестокласниците от 16-те страни стана Константин Георгиев от Математическата гимназия \"Баба Тонка\" в Русе, а негов подгласник също е българин - Мирослав Минчев от ПМГ \"Гео Милев\" - Стара Загора\", удовлетворен е от постигнатото учителят Любенов. Старозагорските математически надежди са спечелили три медала и една купа от световния математически форум в Сингапур. Със златен медал се връща Мирослав Минчев, а с бронзов - Теодор Танков, и двамата от ПМГ \"Гео Милев\". В отборното класиране Мирослав Минчев е завоювал бронзов медал, а в общото класиране се е окичил с вицешампионската титла.", "date": "2017-07-18", "title": "Преглед на основните теми в старозагорския печат"}
{"url": "http://www.focus-news.net/news/2017/07/18/2416667/blagoevgrad-pochistvane-i-dezinfektsiya-na-rezervoarite-i-vodoprovodnata-mrezha-se-izvarshva-v-6-naseleni-mesta-v-oblastta.html", "text": "Почистване и дезинфекция на резервоарите и водопроводната мрежа се извършва в 6 населени места в областта. Това съобщи за Радио „Фокус“ - Пирин Зоя Драгова, технически секретар във „Водоснабдяване и канализации“ ЕООД – Благоевград. Почистването се извършва по предварителен график. От днес започва почистването в селата Крупник, Полена и Черниче в община Симитли като то ще продължи до 17.00 часа на 19 юли. До тогава се почистват резервоарите в село Теплен, община Хаджидимово. До 17.00 часа на 20 юли ще продължи дезинфекцията и в село Плетена, община Сатовча. Днес започва почистването и на резервоар „Голак“ в Разлог. Зоя Драгова отбеляза, че в посочения период, изброените населени места ще бъдат с нарушено водоподаване и водата няма да бъде годна за питейни нужди.\r\nНатали СТЕФАНОВА", "date": "2017-07-18", "title": "Благоевград: Почистване и дезинфекция на резервоарите и водопроводната мрежа се извършва в 6 населени места в областта"}
{"url": "http://www.focus-news.net/news/2017/07/18/2416670/gen-kircho-kirov-v-stranite-ot-balkanskiya-region-sashtestvuvat-usloviya-za-radikalizatsiya-na-litsa-ot-maltsinstvata.html", "text": "В страните от Балканския регион съществуват условия за радикализация на лица от малцинствата. Това каза в сутрешния блок „Добро утро, България“ на Радио „Фокус“ бившият директор на Националната разузнавателна служба ген. Кирчо Киров. По димите му на територията на държави като Албания, Косово, Македония, Черна гора и България са идентифицирани т. н. „спящи клетки“, към които се числят бойци единаци, които в даден момент могат да представляват сериозна опасност за местното население. \"Не липсват бойци в редиците на ИДИЛ, дошли именно от тези балкански страни, които след пораженията на групировката можем да очакваме, че ще се завърнат в родните си места\", добави той. „Всичко това показва, че в страните от Балканския полуостров, в това число и България, съществуват условия за радикална дейност и активизация на такива клетки и лица към тях. Това са явления, останали от разпада на бивша Югославия, като те продължават да имат своето активно действие и до днес. Територията на балканските страни освен като зона, която е потенциална за извършване на терористични актове, следва да се разглежда и като зона, през която преминават и намират логистична подкрепа лица, чиито стремежи са насочени и към различни европейски страни“, обясни ген. Кирчо Киров. Той обърна внимание, че въпреки материалните загуби на групировката „Ислямска държава“ в районите от Близкия изток, джихадистите нямат намерение на преустановят атаките си в други части на света, като напротив разширяват обхвата на своята дейност. \"След загубите на ИДИЛ на бойното поле следва по-трудната битка с идеологията на групировката\", коментира ген. Киров.", "date": "2017-07-18", "title": "Ген. Кирчо Киров: В страните от Балканския регион съществуват условия за радикализация на лица от малцинствата"}
{"url": "http://www.focus-news.net/news/2017/07/18/2416661/blagoevgrad-s-bogata-programa-gradat-shte-otbelezhi-180-godini-ot-rozhdenieto-na-apostola-na-svobodata-vasil-levski.html", "text": "Благоевград ще отбележи 180 години от рождението на Апостола на свободата Васил Левски с тържествен ритуал по полагане на цветя пред бюст-паметника на революционера. Това съобщиха от пресцентъра на Община Благоевград. Жители и гости на Благоевград ще отдадат почит и ще се преклонят пред героизма на Левски днес, от 10.00 часа, на площад „Васил Левски”. Богатата програма в памет на Васил Левски продължава в 10.30 часа с рецитал в Регионална библиотека \"Димитър Талев“ - Благоевград.\r\nЗа поредна година паметта на Дякона ще бъде почетена и с организиране на състезание по дълъг скок под мотото \"Достойни за името на Апостола\". Инициативата има за цел да отдаде почит към делото и идеалите на Левски. Организатори на инициативата са община Благоевград и Лекоатлетически клуб \"Джордан\". Състезанието ще се проведе днес, от 10.00 часа, на спортен комплекс \"Пирин\". Записване за участие се провежда на място, без възрастови ограничения. \r\nВ деня, отбелязващ рождението на Васил Левски жители и гости на града ще могат да видят подредена изложба в чест на Дякона в залата на Регионален исторически музей- Благоевград, която ще бъде открита в 11.30 часа. \r\nВасил Иванов Кунчев е роден на 18 юли 1837 г. в град Карлово, в семейството на Иван Кунчев Иванов и Гина Василева Караиванова.\r\nВасил Иванов Кунчев, известен като Васил Левски е български национален герой. Той е идеолог и организатор на българската национална революция, основател на Вътрешната революционна организация (ВРО). Известен е и като Апостола на свободата, заради организирането и разработването на революционна мрежа за освобождаване на България от османско иго. Неговата мечта е чиста и свята република, в която всички да имат равни права, независимо от своята народност и вероизповедание. Създадената от него революционна мрежа е основата, върху която стъпват организаторите на Априлското въстание през 1876 г. \r\nВ съвременна България личността на Левски се възприема като най-ярката и най-откроена сред българските революционери. Образът на Левски нееднократно е поставян на българските регулярни и юбилейни банкноти и монети.\r\nЗаради своята ловкост и храброст по време на сраженията с турците за белградската крепост получава името Левски (според легендата е направил „лъвски“ скок по време на военни упражнения в Сърбия).", "date": "2017-07-18", "title": "Благоевград: С богата програма градът ще отбележи 180 години от рождението на Апостола на свободата Васил Левски"}
{"url": "http://www.focus-news.net/news/2017/07/18/2416672/plovdiv-obshtinskite-savetnitsi-ot-pp-gerb-provezhdat-priemni-za-grazhdani.html", "text": "Общинските съветници от ПП ГЕРБ в Пловдив провеждат приемни за граждани. Това съобщиха от пресцентъра на ПП ГЕРБ.\r\nОбщинският съветник от ПП ГЕРБ в Общински съвет – Пловдив, Иван Вичков ще приема граждани днес, от 16.00 до 18.00 часа, в офиса на ПП ГЕРБ в район „Тракия”в блок 91. Иван Вичков е член на Постоянната комисия „Здравеопазване и социални дейности”.\r\nНа 19 юли 2017 г., ще се проведат приемни с граждани на общински от ПП ГЕРБ в Общински съвет - Пловдив, както следва:\r\n- Радослава Ташкова, председател на Групата на ПП ГЕРБ и заместник-председател на Общински съвет - Пловдив, ще се срещне с граждани, от 16.00 до 18.00 часа, в офиса на ПП ГЕРБ в район „Южен” на ул. ”Академик Петър Динеков” №1А. \r\n- Георги Василев, от 16.00 до 18.00 часа, в офиса на ПП ГЕРБ в район „Южен” на ул. ”Академик Петър Динеков” №1А; \r\n- Д-р Аргир Аргиров, от 17.30 до 18.30 часа, в офиса на ПП ГЕРБ в район „Южен” на ул. ”Академик Петър Динеков” №1А; \r\n- Ани Лафчиева, от 17.00 до 18.30 часа, в офиса на ПП ГЕРБ в район „Източен” на ул. ”Коста Паница” №5;\r\n- Емил Русинов, от 17.30 до 19.00 часа, в офиса на ПП ГЕРБ в район „Източен” на ул. ”Коста Паница” №5. \r\nВ четвъртък, 20 юли 2017 г. общинските съветници от ПП ГЕРБ в Пловдив ще проведат приемни с гражданите, както следва:\r\n- Петър Попов, от 17.30 до 19.00 часа, в офиса на ПП ГЕРБ в район „Западен” на ул. ”Царевец” №9; \r\n- Ясен Михайлов, от 17.30 до 19.00 часа, в офиса на ПП ГЕРБ в район „Западен” на ул. ”Царевец” №9; \r\n- Гошо Къчков, от 17.30 до 19.00 часа, в офиса на ПП ГЕРБ в район „Северен” на бул. ”Марица” №91; \r\n- Пенчо Малинов, от 17.00 до 18.30 часа, в офиса на ПП ГЕРБ в район „Източен” на ул. ”Коста Паница” №5;\r\n- Веселин Маневски, от 16.00 до 18.00 часа, в офиса на ПП ГЕРБ в район „Южен” на ул. ”Академик Петър Динеков” №1А.", "date": "2017-07-18", "title": "Пловдив: Общинските съветници от ПП ГЕРБ провеждат приемни за граждани"}
{"url": "http://www.focus-news.net/news/2017/07/18/2416660/der-spiegel-federalnoto-pravitelstvo-v-berlin-shte-podkrepi-deniz-yudzhel-pred-espch.html", "text": "Федералното правителство на Германия подкрепи кореспондента на националния ежедневник Die Welt Дениз Юджел пред Европейския съд по правата на човека (ЕСЧП), съобщава изданието Der Spiegel.\r\nВ делото си срещу Турция германският журналист може да разчита на подкрепата на правителството в Берлин. В това най-напред увери федералният правосъден министър на Германия Хайко Маас, а по-късно – и Петер Алтмайер, ръководител на канцеларията на канцлера. \r\n„От  155 дни Дениз Юджел е арестуван, от 140 дни е в строг тъмничен затвор. До момента не е повдигнато обвинение, представено пред него. Тази процедура по никакъв начин не конституционен процес. Поради тази причина, федералното правителство ще подкрепи действията на адвоката на Дениз Юджел пред ЕСПЧ\".\r\nМаас на свой ред продължи: „Ние ще положим максимални усилия, за да се работи за справедлив процес за Дениз Юджел\".\r\nТурското правителство обвинява германския журналист в разпространение \"терористична пропаганда\" заради работата му, припомнят от редакцията.Тереза Герова", "date": "2017-07-18", "title": "Der Spiegel: Федералното правителство в Берлин ще подкрепи Дениз Юджел пред ЕСПЧ"}
{"url": "http://www.focus-news.net/news/2017/07/18/2416662/smolyan-s-podnasyane-na-ventsi-i-tsvetya-pred-pametnika-na-vasil-levski-v-grada-shte-badat-otbelyazani-180-godini-ot-rozhdenieto-na-apostola.html", "text": "С поднасяне на венци и цветя пред паметника на Васил Левски ще бъдат отбелязани 180 години от рождението на Апостола. Това съобщиха от пресцентъра на Община Смолян. Днес в ППМГ „Васил Левски” в кв. \"Райково\", от 10.30 часа, ще бъдат поднесени венци и цветя пред паметника на Дякона. По повод годишнината в читалище „Кирил Маджаров” в кв. \"Устово\" се проведе тържествено събрание - концерт. Доц. Христо Гиневски говори за живота, делото и безсмъртието на Апостола на свободата. Смолянчани се поклониха пред Паметника на борците за свобода и паметната плоча на Илия Белковски – съратник на Левски. В тържеството взеха участие зам.-областният управител Адриян Петров, председателят на Общинския съвет инж. Димитър Кръстанов, съветници, директорът на дирекция „ХСД” в Община Смолян Валентина Василева и граждани. \r\nОрганизаторите на тържествата са Община Смолян, Общински комитет \r\n„В. Левски”, читалище „Кирил Маджаров” – кв. \"Устово\" и ППМГ „В. Левски” – кв. \"Райково\".", "date": "2017-07-18", "title": "Смолян: С поднасяне на венци и цветя пред паметника на Васил Левски в града ще бъдат отбелязани 180 години от рождението на Апостола"}
{"url": "http://www.focus-news.net/news/2017/07/18/2416664/vratsa-s-podnasyane-na-tsvetya-izlozhba-na-ikoni-i-kontsert-v-grada-shte-badat-otbelyazani-180-godini-ot-rozhdenieto-na-vasil-levski.html", "text": "Днес се навършват 180 години от рождението на Васил Левски. По този повод, от 10.00 часа, Община Враца организира ритуал по поднасяне на венци и цветя пред паметника на Апостола. Това съобщиха от пресцентъра на Община Враца. Поетична композиция за йеродякон Игнатий ще изпълнят възпитаници от ОУ „Васил Левски“.\r\nСлед тържественото честване, в 10.30 часа, в Народно читалище „Развитие 1896“ ще бъде открита изложба на икони, рисувани от ученици и учители от ОУ „Васил Левски“. Концерт, на който ще звучи българска и възрожденска музика ще бъде изпълнен пред сградата на читалището от Симфониета Враца.", "date": "2017-07-18", "title": "Враца: С поднасяне на цветя, изложба на икони и концерт в града ще бъдат отбелязани 180 години от рождението на Васил Левски"}
{"url": "http://www.focus-news.net/news/2017/07/18/2416673/mvr-edin-chovek-e-zaginal-a-24-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 24 са ранени при 22 тежки катастрофи в страната през изминалото денонощие. Това съобщиха от пресцентъра на МВР. В столицата са станали 6 тежки и 113 леки пътни инцидента,при които са пострадали 6 души. От началото на годината жертвите при инциденти на пътя са 315, а ранените - 4223.", "date": "2017-07-18", "title": "МВР: Един човек е загинал, а 24 са ранени при катастрофи в страната през изминалото денонощие"}
{"url": "http://www.focus-news.net/news/2017/07/18/2416669/ekathimerini-matyu-nimits-vizhda-shans-da-zapochnat-novi-pregovori-za-imeto-na-makedoniya.html", "text": "Матю Нимиц, специален посредник на ООН за разрешаване на т.нар. спор за името на Македония, заяви, че вижда нова възможност за подновяване на разговорите между Атина и Скопие, съобщава електронното издание Ekathimerini.\r\nВ понеделник той се срещна в Брюксел с външния министър на Гърция Никос Кодзиас, след което изрази мнение, че е възможно „постигане на решение“ в проточилия се проблем с гръцкия съсед, който използва името Македония.\r\nНимиц добави, че не очаква нищо важно да се случи скоро по въпроса, но би направил всичко възможно да се подновят преговорите. \r\nАмериканският дипломат посети Скопие наскоро, като след това отиде до Брюксел, за да се срещне с Кодзиас. След срещата, гръцкият външен министър обяви, че двамата с Нимиц ще поддържат връзка и ще се опитат да „отворят път за търсене на решение“. Той също така заяви, че преговорите в Брюксел били „сериозни и интересни“. \r\nСпоред някои дипломати, продължение на преговорите може да има през есента. Кодзиас трябва да посети Скопие през август, по покана на неговия македонски колега Никола Димитров.\r\nГръцкият външен министър каза още, че новото правителство в Скопие е показало „добри намерения“, които сега трябва да превърне в действия. Едно от желанията на Атина на първо време е преименуването на летището в Скопие, което в момента носи името „Александър Велики“.Тереза Герова", "date": "2017-07-18", "title": "Ekathimerini: Матю Нимиц вижда шанс да започнат нови преговори за името на Македония"}
{"url": "http://www.focus-news.net/news/2017/07/18/2416680/varna-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ - Варна Пейчо Бюлбюлев, Веселин Ангелов и доц. Антоанета Цветкова ще се срещнат с граждани в дните от 18 до 21 юли. Това съобщиха от пресцентъра на ПП ГЕРБ. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/600 015.\r\nПриемният ден на Пейчо Бюлбюлев е днес, на Веселин Ангелов – на 20 юли, на доц. Антоанета Цветкова – на 21 юли.", "date": "2017-07-18", "title": "Варна: Общинските съветници от ГЕРБ организират приемни за граждани"}
{"url": "http://www.focus-news.net/news/2017/07/18/2416677/pregled-na-osnovnite-temi-vav-velikotarnovskiya-pechat.html", "text": "„Идва край на сагата със сградата на Административния съд“, е заглавие от първа страница на областния всекидневник „Янтра Днес”. Близо 5 години след купуването на сградата, предвидена за Административния съд във Велико Търново, най-сетне са предприети реални стъпки за култивирането й и стартирането на ремонтни дейности. \r\n„Във ВТУ посрещнаха чужденци от 32 държави на 40-ия Международен семинар по българистика“, е друга тема от днешното издание. Чужденци от три континента ще изучават българските език, култура, традиции и обичаи в продължение на три седмици във Велико Търново. Повече от 100 са участниците, които пристигнаха от 32 държави за 40-то издание на Международния летен семинар по българистика. \r\n„Скандал в местната власт в Златарица“, пише още вестникът. Председателят на Общинския съвет в Златарица Стефан Бранзелов вече ще получава по-малка заплата и ще работи на 4 часа. Това реши местния парламент на последното си заседание. \r\n„17-годишен налетя на полицай в Елена“, е новина от криминалната хроника. На страниците на вестника ще откриете и статия, разказваща за безценни реликви, принадлежащи на Левски, притежава търновският музей.  \r\n„Аладин Кадура купи 6 къщи в Иванча, при него отдъхват всички чиновници от Палестина“, е заглавие от другия областен ежедневник - „Борба“. Аладин Кадура живее от 35 г. в България. Вече е на 58, има жена - търновка, на 26 години, и син на три годинки, но казва, че все още е … заклет ерген, защото брак не е сключвал нито с Рени, нито с предишната си жена, която също е българка и от която има две деца – Сара на 20 г. и Аладин – на 18 г. \r\n„С филм започна летният семинар на българистите във ВТУ“, е друга тема от всекидневника.  Един съдия, адвокат, журналистка, писателка, преподаватели по български език и студенти, които в момента изучават родната ни граматика, пристигнаха във ВТУ „Св. Св. Кирил и Методий“, където вчера започна 40-ото издание на Летния семинар за български език и култура. \r\n„Балон ще вози търновци в четвъртък“, пише още ежедневника. Как изглежда Велико Търново от 10 метра височина могат да видят любопитните търновци и гости на града. Приключението е само на 20 юли и само от 7 до 10 часа сутринта. \r\nНа страниците на  днешното издание е поместен и материал за портрет на Васил Левски, нарисуван с дарения, в Златарица.", "date": "2017-07-18", "title": "Преглед на основните теми във великотърновския печат"}
{"url": "http://www.focus-news.net/news/2017/07/18/2416681/stara-zagora-v-grada-shte-se-izvarshi-vtoro-praskane-sreshtu-komari.html", "text": "Повторното пръскане срещу комари в Стара Загора ще се извърши днес от 20.00 часа. Това съобщиха от пресцентъра на Община Стара Загора. Ще бъде използван препаратът против комари, мухи и папатаци на открито Цитрол 10/4 УЛВ. Община Стара Загора ще извърши обработката по административни бюра.\r\nЗаради постъпили сигнали на граждани, кметът Живко Тодоров разпореди да бъде извършено ново пръскане срещу комари, след първата дезинсекция от 6 юли т.г. \r\nМестата, където ще се извърши пръскане, ще бъдат обозначени. Карантинният период на препарата е 24 часа. Третото пръскане срещу комари ще бъде извършено в средата на м. август.\r\nДезинсекцията в административните бюра ще бъде координирана от общинските служители в съответното бюро.\r\nКонтролът и координацията на цялата процедура ще бъдат извършвани от Регионална здравна инспекция – Стара Загора.", "date": "2017-07-18", "title": "Стара Загора: В града ще се извърши второ пръскане срещу комари"}
{"url": "http://www.focus-news.net/news/2017/07/18/2416683/kyustendil-narodniyat-predstavitel-ot-gerb-kiril-kalfin-organizira-priemen-den-v-grada.html", "text": "Народният представител и областен координатор на ГЕРБ Кирил Калфин организира приемна за граждани днес в град Кюстендил. Това съобщиха от пресцентъра на ПП ГЕРБ. Приемният ден на депутата ще бъде от 11.30 часа до 13.00 часа в офиса на ПП ГЕРБ, намиращ се на бул. \"България\" №25. Записвания за приемната на Кирил Калфин могат да се направят и по-рано в офиса на партията в град Кюстендил.", "date": "2017-07-18", "title": "Кюстендил: Народният представител от ГЕРБ Кирил Калфин организира приемен ден в града"}
{"url": "http://www.focus-news.net/news/2017/07/18/2416679/blagoevgrad-istoricheski-muzey-petrich-shte-otbelezhi-180-godini-ot-rozhdenieto-na-vasil-levski-s-posterna-izlozhba-na-otkrito.html", "text": "Исторически музей – Петрич ще отбележи 180 години от рождението на Васил Левски с постерна изложба на открито. Това каза за Радио „Фокус“ – Пирин Сотир Иванов, директор на културната институция. Той обясни, че тази година ще представят в ежедневието на съвременните българи изложба, която ще бъде разположена на пред Централната зала на музея, която се намира на площад „Възраждане“. Постерите ще могат да бъдат видени днес от 12.30 до 20.30 часа, както и през следващите дни от 09.00 до 17.00 часа.\r\nСпоред Сотир Иванов чрез експонирането на изложба и то по този начин докато човек отива до кафето, на работа или се разхождате с неговите приятели ще може да видите нещо, което ще го провокира да си кажете: „Това са идеите на Левски, неговите действия, но част от това което той е направил е част от мен“.\r\nНатали СТЕФАНОВА", "date": "2017-07-18", "title": "Благоевград: Исторически музей – Петрич ще отбележи 180 години от рождението на Васил Левски с постерна изложба на открито"}
{"url": "http://www.focus-news.net/news/2017/07/18/2416675/montana-darzhavniyat-arhiv-v-grada-otkriva-izlozhba-po-povod-180-godini-ot-rozhdenieto-na-apostola.html", "text": "Държавен архив – Монтана открива изложба по повод 180 години от рождението на Апостола, съобщиха организаторите. Те посочиха, че Карловският музей на Васил Левски гостува в Монтана с изложбата под надслов „Всичко, което съм сторил, сторих го за Отечеството”. Официалното откриване е от 17.00 часа днес. В 9.30 часа днес пред паметника на Васил Левски в центъра на Монтана ще се проведе официална церемония по полагане на венци и цветя. В 10.00 часа, в Художествената галерия ”Кирил Петров” започва срещата – разговор на тема „Личността на Васил Левски 180 години след рождението му”.", "date": "2017-07-18", "title": "Монтана: Държавният архив в града открива изложба по повод 180 години от рождението на Апостола"}
{"url": "http://www.focus-news.net/news/2017/07/18/2416671/kyustendil-s-raznoobrazni-sabitiya-shte-badat-otbelyazani-180-godini-ot-rozhdenieto-na-vasil-levski-v-dupnitsa.html", "text": "С разнообразни събития ще бъдат отбелязани 180 години от рождението на Васил Левски в Дупница. Това съобщи за Радио „Фокус” – Кюстендил Христо Апостолов, експерт към Община Дупница. Програмата ще започне пред паметника на Апостола на свободата в Дупница. От 09.30 часа ще се състои рецитал на духовия оркестър, а от 10.00 часа ще започне и рецитал „180 години вяра в свободата”, в който ще участва вокална група при Основно училище „Христо Ботев” от село Самораново. След рецитала ще бъдат поднесени венци и цветя пред паметния знак. \r\n„Програмата ще продължи от 10.30 часа на 19 юли на площад „Свобода”, където ще се проведе ателието „Ако спечеля, печеля за цял народ”. То също е посветено на годишнината от рождението на Левски”, каза Христо Апостолов. По думите му от 18.00 часа в двора на джамията се организира концерт-пърформанс и пленер, в който ще се включат музиканти, художници и талантливи деца.\r\nВенцеслав ИЛЧЕВ", "date": "2017-07-18", "title": "Кюстендил: С разнообразни събития ще бъдат отбелязани 180 години от рождението на Васил Левски в Дупница"}
{"url": "http://www.focus-news.net/news/2017/07/18/2416685/afp-zapadat-i-rusiya-vlizat-v-bitka-za-kontrol-nad-gazovite-koridori-na-balkanite.html", "text": "Западът и Русия се борят за контрола над газовите коридори на Балканския полуостров – част от геополитическите им цели в нестабилния регион, коментира информационната агенция AFP.\r\nМосква претърпя редица неуспехи на Балканите. Черна гора се присъедини към НАТО, докато новото социалдемократическо правителство на Македония изглежда се отдалечава от предишната си проруска позиция.\r\nНо докато Западът може да предложи на балканските държави стимули като перспективата за членство в Европейския съюз или инвестиции на местно равнище, Русия винаги може да изиграе енергийната карта.\r\nПриродният газ съставлява една четвърт от потреблението на енергия в държавите от Общността, а през 2016 г. руският гигант \"Газпром\" достави една трета от него. На Балканите зависимостта от газовите доставки в бъдеще само ще се увеличава, тъй като електроцентралите, захранвани с въглища, са затворени  под натиска на Брюксел.\r\nХърватия вече е член на ЕС, но останалите държави от Западните Балкани - Албания, Босна, Македония, Черна гора, Косово и Сърбия - са на различни етапи по пътя към присъединяване към Общността.\r\n\"В Сърбия, Босна, България и Македония Русия се опитва да превърне зависимостта от доставките на газ в политическа зависимост и да възпрепятства интеграцията им към Запада\", заяви Тимъти Лес, ръководител на консултантската кантора за политически рискове \"Нова Европа\".\r\nВъпреки това поне за момента руското влияние в енергийния сектор на Балканите е ограничено от липсата на инфраструктура. Без газопроводи, Москва не може да извършва доставки в повечето от страните в региона, подчертава Лес. Именно тук Западът се надява да надвие Русия като подкрепи конкурентни за нея проекти.\r\nКонкурентните интереси на Запада и Русия на газовия пазар на Балканите служат само за увеличаване на геостратегическото значение на региона.\r\n\"Югоизточна Европа се намира на кръстопътя на енергийни коридори, свързващи Изтока и Запада. Регионът не ги интересува като икономически ресурс, но става все по-важен като транзитна територия за други стратегически пазари в Европа и за съхранението на природен газ\", припомни бившият министър на външните работи на Албания Паскал Мило.\r\nСпоред анализатори Западът е уверен, че трябва да реагира на използването на енергия от Москва като средство за контрол в региона.\r\n\"След няколко години, в които Русия печели в енергийната игра, Западът изглежда придобива предимството\", коментира Тимъти Лес, припомняйки, че редица проекти за пренос на газ, които в крайна сметка ще намалят енергийната зависимост на региона от Русия, вече са в ход.\r\nТрансадриатическият газопровод, подкрепен от ЕС, за да бъдат възможни доставките на азерски газ през Турция до Гърция, Албания и през Адриатическо море до Италия, се очаква да заработи през 2020 г. По отношение на капацитета - 10 млрд. кубически метра годишно – Трансадриатическият газопровод може да не изглежда толкова важен от икономическа гледна точка.\r\n\"Това е по-скоро геополитически проект, който може да подобри, макар и само минимално, газовата сигурност в ЕС\", каза Никола Мазучи, изследовател във френския мозъчен тръст IRIS. Западът търси начин да стигне до Кавказ, а един ден дори може да се добере залежите в Каспийско море или Близкия изток, като заобиколи руската територия, изрази увереност Мазучи. \r\nЕС и САЩ са готови да разширят Трансадриатическия газопровод, за да създадат \"газов пръстен\", който преминава през Албания, ерна гора, Босна и Херцеговина - до Хърватия.\r\nЗаедно с планирания хъб за втечнен природен газ (LNG) в северния хърватски остров Крък, частично финансиран от ЕС, той ще създаде силна конкуренция между Запада и Русия.\r\nПрез май седем балкански държави - Албания, Босна, България, Хърватия, Косово, Македония и Черна гора - подписаха споразумение за съвместно разработване на тръбопровод за природен газ, който може да намали зависимостта им от Русия. Проектът е подкрепен от американската агенция за развитие USAID, припомня агенцията.Тереза Герова", "date": "2017-07-18", "title": "AFP: Западът и Русия влизат в битка за контрол над газовите коридори на Балканите"}
{"url": "http://www.focus-news.net/news/2017/07/18/2416676/natsionalniyat-voennoistoricheski-muzey-publikuva-arhiva-si-za-izdirvaneto-groba-na-vasil-levski.html", "text": "За първи път днес, по повод 180-ата годишнина от рождението на един от най-великите синове на България, Националният военноисторически музей (НВИМ) ще публикува на официалната си интернет страница архива за издирването гроба на Васил Левски, създаден по повод инициатива на Главния военен музей за издирване на останките на Апостола. Това съобщиха от пресцентъра на НВИМ. В него са събрани спомени и сведения за вероятното място на гроба на Левски, проучвания на различните хипотези за мястото на обесването му и гроба, както и анализ на автентичността на данните. В електронен вид архивът ще бъде достъпен за всички, които проявяват интерес по темата.\r\nДнес експозицията на Националния военноисторически музей ще работи извънредно, а входът за постоянната хронологична и външна експозиция ще е на половин цена. Гостите на музея ще могат да видят косите на Левски, запазени от майка му, кръстчето, което е носил постоянно, тасчето за вода, личния му револвер „Гасер“, както и част от архива.", "date": "2017-07-18", "title": "Националният военноисторически музей публикува архива си за издирването гроба на Васил Левски"}
{"url": "http://www.focus-news.net/news/2017/07/18/2416688/pss-usloviyata-v-planinite-ne-sa-podhodyashti-za-turizam.html", "text": "Условията в планините не са подходящи за туризъм. Това съобщиха за Агенция \"Фокус\" от Планинската спасителна служба (ПСС) при БЧК. На повечето места времето е мъгливо и мокро. На места в Централна Стара планина превалява дъжд. Тази сутрин дъжд е валяло и в района на хижа \"Алеко\" на Витоша. Днешният ден не е подходящ за туризъм в планините.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-07-18", "title": "ПСС: Условията в планините не са подходящи за туризъм"}
{"url": "http://www.focus-news.net/news/2017/07/18/2416689/blagoevgrad-v-grada-shte-bade-predstavena-gostuvashta-izlozhba-ot-italiya.html", "text": "Изключителна изложба очаква почитателите на изобразителното изкуства днес. Тя ще бъде открита от 17.00 часа в Регионален исторически музей. Това съобщиха от пресцентъра на Община Благоевград. Историята на гостуващата изложба от Италия започва с изтъкнатия творец и дългогодишен преподавател във Факултета по изкуствата на ЮЗУ „Н. Рилски“ – Благоевград доц. д-р Здравка Лисийска. Тя е забелязана на форум в Милано от местни художници, които проявяват интерес към нейните картини и към страната й. Общо 35 художници ще посетят Благоевград, за да представят съвременното изкуство на Италия пред българска аудитория.", "date": "2017-07-18", "title": "Благоевград: В града ще бъде представена гостуваща изложба от Италия"}
{"url": "http://www.focus-news.net/news/2017/07/18/2416691/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya-v-stolitsata.html", "text": "Акатист на св. крал Стефан Милутин ще се отслужи в митрополитската катедрала „Св. Вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин са в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.\r\nНикола ПЕТКОВ", "date": "2017-07-18", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата"}
{"url": "http://www.focus-news.net/news/2017/07/18/2416684/d-r-atanas-kambitov-kmet-na-blagoevgrad-delata-na-levski-tryabva-da-pomnim-i-da-sluzhat-kato-primer-za-nas-i-detsata-ni.html", "text": "Делата на Левски трябва да помним и да служат като пример за нас и децата ни. Това казва кметът на Община Благоевград д-р Атанас Камбитов в поздравителен адрес по повод 180 години от рождението на Васил Левски, които отбелязваме днес, съобщиха от пресцентъра на Община Благоевград. В поздравителния адрес на кмета Камбитов се посочва още: „Уважаеми съграждани, преди 180 години, на този ден  започва животът на Васил Левски. Безстрашна, изтъкана от смелост, гордост и величие личност, която днес познаваме като Дякона.  Неговите дела трябва да помним и да служат като пример за нас и децата ни. Пример за безкомпромисност, за родолюбие, за безгранична саможертва в името на мира и просъществуването на Родината. Васил Левски- безсилна е всяка дума, достатъчно е неговото име. Поклон! Да помним и почитаме!“", "date": "2017-07-18", "title": "Д-р Атанас Камбитов, кмет на Благоевград: Делата на Левски трябва да помним и да служат като пример за нас и децата ни"}
{"url": "http://www.focus-news.net/news/2017/07/18/2416687/stara-zagora-s-polagane-na-ventsi-i-tsvetya-v-znak-na-priznatelnost-pred-pametnika-na-levski-v-grada-shte-badat-otbelyazani-180-godini-ot-rozhdenieto-na-revolyutsionera.html", "text": "Тази година се навършват 180 години от рождението на Апостола на Свободата Васил Левски. По този повод Община Стара Загора организира общоградски ритуал по полагане на венци и цветя в знак на признателност пред паметника на Левски, съобщиха от пресцентъра на Общината. От 9.00 часа ще бъде отслужена Заупокойна света литургия в памет на Апостола в катедралния храм „Св. Димитър“.\r\nРитуалът ще започне от 10.00 часа със Заупокойна панихида в памет на Дякон Игнатий, отслужена от храмовото свещеничество на катедрален храм „Свети Димитър“. В него ще вземат участие Военният духов оркестър и почетен караул от Втора тунджанска механизирана бригада. \r\nПо повод годишнината Музеен обект „Хилендарски метох” ще бъде отворен безплатно за посетители с работно време от 09.30 до 17.30 часа. Там ще бъде организирана музейно-образователна програма за деца „Заветите на Апостола“, включваща беседа и занимателни кръстословици. \r\nУчастието в програмата е безплатно. Желаещите могат да направят заявка на телефони 042/919-214 и 0884477141.\r\nНародното читалище в село Бъдеще, което носи името на йеродякон Игнатий, ще отбележи 180-годишнината от рождението на Васил Левски с беседа и дискусия с ученици и граждани на селото за живота и делото на Апостола. Срещата ще се състои на 18 юли от 10.00 часа в НЧ „Васил Левски 1921“, с. Бъдеще.", "date": "2017-07-18", "title": "Стара Загора: С полагане на венци и цветя в знак на признателност пред паметника на Левски в града ще бъдат отбелязани 180 години от рождението на революционера"}
{"url": "http://www.focus-news.net/news/2017/07/18/2416693/valuta-i-zlato-za-nad-900-000-leva-sa-zadarzhani-ot-mitnicheski-sluzhiteli-na-mp-kalotina.html", "text": "Валута и злато с левова равностойност над 900 000 лева са задържани от митнически служители на Митнически пункт (МП) Калотина при четири отделни случая от последните дни. Това съобщиха от пресцентъра на Агенция \"Митници. 50 000 недекларирани евро задържаха митнически служители от митнически пункт Калотина при проверка на лек автомобил с турска регистрация. На 14 юли 2017 г. на трасе „входящи леки автомобили и автобуси\" пристигнала кола с немска регистрация, управлявана от турски гражданин. В автомобила пътували и съпругата и двете му деца. При щателна митническа проверка в купето на колата били открити общо 43 400 евро, предимно в едри купюри. У самия водач митническите служители открити още 6 600 евро, с което общата сума на задържаната валута достига  50 000 евро. По случая е образувано досъдебно производство по  описа на Митница Столична. Сключено е споразумение между подсъдимия и прокуратурата, което споразумение е одобрено от Районен съд Сливница. Наложено му е наказание- 5 месеца лишаване от свобода, което е отложено с 3 год. изпитателен срок. Укритата валута е отнета в полза на държавата.\r\nПри други два случая митнически служители от Митнически пункт Калотина иззеха съответно 181 750 евро и 200 950 евро от двама пътници - З.Б. и О.Е., с двойно гражданство - турско и белгийско. На 10 юли 2017 г., при влизане в страната през Митнически пункт Калотина, двамата не декларирали пренасяните от тях парични суми. Районна прокуратура Сливница е изготвила обвинителни актове по чл. 251, ал. 1 от НК.Предстои съдът да определи дата на съдебни заседания по образуваните дела.\r\nНаказание от пет месеца „лишаване от свобода\", с изпитателен тригодишен срок е наложено от съда на австрийския гражданин Ю.С. Той се е признал за виновен и е сключил споразумение с Районна прокуратура- Сливница за това, че на 6 юли 2017 г., около 20 ч., при влизане от Република Сърбия в Република България, на Митническия пункт Калотина, не изпълнил задължението си за деклариране на изделия от благородни метали. При митническата проверка у него били открити 29 предмета от жълто злато с общо тегло 964,83 гр., чиято стойност възлиза на 65 974,93 лв. Предметът на престъплението е отнет в полза на държавата.", "date": "2017-07-18", "title": "Валута и злато за над 900 000 лева са задържани от митнически служители на МП \"Калотина\""}
{"url": "http://www.focus-news.net/news/2017/07/18/2416692/blagoevgrad-obshtina-petrich-organizira-reditsa-proyavi-za-pochitane-zhivota-i-deloto-na-vasil-levski.html", "text": "Община Петрич раздаде 180 книжки „Моята първа книга за Васил Левски” по случай 180 години от рождението на Апостола. Това съобщиха от пресцентъра на Община Петрич. Днес Община Петрич организира редица прояви за почитане живота и делото на Васил Левски. В 09.00 часа ще бъде открита постерна изложба, която ще покаже в 10 постера важните моменти от земния път на Апостола. Експозицията ще остане действаща до 20.30 часа на същия ден. В този час на градския площад в Петрич ще започне празничен спектакъл, с участието на възпитаници на клуб \"Родолюбие\" и Младежки театър \"Маските\" при Центъра за подкрепа на личностно развитие – ОДК. Ще бъдат показани най-добрите творби на детското творчество - рисунки и постери, които са отличени в Общинския конкурс \"Моят любим герой-Левски\". На видео екран ще бъде излъчена и презентацията „Левски и свободата”, която е подготвена от Елена Таракова, ученичка в ПГИТ \"Проф. д-р Асен Златаров''. Презентацията е класирана на първо място също в Общинския конкурс посветен на Апостола.   \r\nОт 21.00 часа отново на градския площад ще се прожектира на открито за всички жители и гости на град Петрич игрален филм за Апостола на Свободата.", "date": "2017-07-18", "title": "Благоевград: Община Петрич организира редица прояви за почитане живота и делото на Васил Левски"}
{"url": "http://www.focus-news.net/news/2017/07/18/2416695/kyustendil-s-podnasyane-na-tsvetya-i-ventsi-v-grada-shte-bade-otbelyazana-180-godishnina-ot-rozhdenieto-na-vasil-levski.html", "text": "С поднасяне на цветя и венци ще бъде отбелязана 180-годишнина от рождението на Васил Левски в Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Честването ще започне от 11.00 часа пред паметника на Васил Левски в града. Отбелязването се организира от Община Кюстендил, като в него ще се включат представители на държавните институции, обществени организации, политически партии и сдружения, граждани на Кюстендил. Предвидена е и кратка литературна програма.\r\nВенцеслав ИЛЧЕВ", "date": "2017-07-18", "title": "Кюстендил: С поднасяне на цветя и венци в града ще бъде отбелязана 180-годишнина от рождението на Васил Левски"}
{"url": "http://www.focus-news.net/news/2017/07/18/2416698/kyustendil-kmetovete-na-selata-v-obshtinata-shte-provedat-mesechno-saveshtanie-s-predstaviteli-na-mestnata-administratsiya.html", "text": "Кметовете на селата в състава на община Кюстендил ще проведат месечно съвещание с представители на местната администрация. Това съобщи за Радио „Фокус” – Кюстендил Мирослав Миланов, началник на отдел „Канцелария и управление на общинската собственост” в Община Кюстендил. Месечното заседание ще започне от 10.00 часа в залата на Община Кюстендил. Сред основните теми, които ще бъдат обсъждани на заседанието, са започналата жътвена кампания и дейностите по прибирането на реколтата и пожарната безопасност. Ще бъдат обсъдени и заповеди, издадени във връзка с използването на питейна вода през летния сезон и снабдяването на местното население с дърва за огрев. В рамките на съвещанието ще бъдат обсъдени и текущи въпрос, касаещи взаимодействието на кметовете на селата с общинската администрация.\r\nВенцеслав ИЛЧЕВ", "date": "2017-07-18", "title": "Кюстендил: Кметовете на селата в общината ще проведат месечно съвещание с представители на местната администрация"}
{"url": "http://www.focus-news.net/news/2017/07/18/2416674/blagoevgrad-izlozhbata-vasil-levski-apostolat-na-svobodata-shte-bade-predstavena-v-regionalen-istoricheski-muzey.html", "text": "Изложбата „Васил Левски – Апостолът на свободата” ще бъде представена в Регионален исторически музей – Благоевград днес, от 11.30 часа. Това каза за Радио „Фокус“ – Пирин Елена Чалгънова, историк и уредник в благоевградския музей. Тя отбеляза, че културното събитие е посветено на 180 години от рождението на Дякона Левски и проследява в хронологичен аспект неговият живот и революционна дейност. В рамките на събитието ще бъдат връчени и грамоти на 13 ученици от благоевградските училища, които са взели участие в конкурс „Нарисувай ми Апостола“. По повод 180 – годишнина от рождението на Васил Левски, Регионален исторически музей – Благоевград ще работи с „Вход свободен“ за посетителите от 18 до 21 юли, включително.\r\nНатали СТЕФАНОВА", "date": "2017-07-18", "title": "Благоевград: Изложбата „Васил Левски – Апостолът на свободата” ще бъде представена в Регионален исторически музей"}
{"url": "http://www.focus-news.net/news/2017/07/18/2416682/plovdiv-s-poklonenie-pred-pametnika-na-levski-v-grada-shte-badat-otbelyazani-180-godini-ot-rozhdenieto-na-apostola-na-svobodata.html", "text": "С поклонение пред паметника на Левски в Пловдив се отбелязва 180-та годишнина от рождението на Апостола на свободата. Това съобщиха за Радио „Фокус“ – Пловдив от дирекция „Култура и културно наследство“ към Общината. Церемонията започва в 10.00 часа пред паметника на великия българин на централната алея на Бунарджика. По традиция ще участват представителни формирования от Пловдивския гарнизон, военен духов оркестър и венценосци. Слово ще произнесе носителят на Национална награда „Христо Г. Данов“ за 2017 година – българският поет, писател и драматург Недялко Славов. Водещ на честването на кръглата годишнина ще е Златко Павлов. За участие в общоградското честване на 180-та годишнината от рождението на Васил Левски са поканени народните представители от град Пловдив в 44-тото Народно събрание, областният управител Здравко Димитров, председателят на Общинския съвет Савина Петкова, началникът на гарнизон Пловдив, почетни консули, общински съветници, зам.-кметове, представители на армията, църквата, политически и обществени организации и граждани.\r\nКристиян ГАРОВ", "date": "2017-07-18", "title": "Пловдив: С поклонение пред паметника на Левски в града ще бъдат отбелязани 180 години от рождението на Апостола на свободата"}
{"url": "http://www.focus-news.net/news/2017/07/18/2416697/prokuror-rumyana-arnaudova-ne-mozhem-da-se-saglasim-che-darzhavata-ne-mozhe-da-se-spravi-s-agresiyata-sreshtu-lekarite.html", "text": "Категорично не можем да се съгласим, че държавата не може да се справи с това насилие. Това каза говорителят на главния прокурор Румяна Арнаудова в предаването „Денят започва“ по БНТ във връзка с вчерашната среща в Прокуратурата, целяща набелязване на мерки за ограничаване на насилието срещу медицински лица. „Вчерашната инициатива на главния прокурор целеше да се съберат на едно място всички възможни субекти, от които зависи подобряването на обстановката“, посочи Арнаудова. По думите ѝ непрекъснато има случаи на насилие – и на пътя, и в училищата. „Прокуратурата ще направи каквото е необходимо. Целта на вчерашната среща беше да се установи генезисът, както и възможностите на всяко едно от звената, за да се предотвратят такива деяния. Взе се решение споразумението, подписано през 2015 г., да се доразвие, като се предостави възможност на лекарите и на болничните заведения, в които има спешни приемни отделения, да имат пряка връзка с дежурен прокурор от съответната районна прокуратура“, каза тя. Според нея целта на тази бърза връзка е, не само получаване на информация, но и даване на указания от страна на прокурорите за максимално бързо запазване на доказателствата, докато дойде екип да разследва. „Да се искат най-тежките мерки за неотклонение, тогава, когато са налице условията за това, да се искат най-тежките наказателни санкции, когато законът го допуска. Единият от проблемите са ниските наказания. Прокуратурата ще положи усилия чрез наказателната репресията да постигне целите на наказанието, каквото и да е то“, допълни говорителят на главния прокурор. По думите ѝ осъдените за такива престъпления не са много. „В по-голямата част от случаите, извършителите на подобни деяния са под влияние на алкохол или наркотични вещества“, каза още Арнаудова.", "date": "2017-07-18", "title": "Прокурор Румяна Арнаудова: Не можем да се съгласим, че държавата не може да се справи с агресията срещу лекарите"}
{"url": "http://www.focus-news.net/news/2017/07/18/2416699/blizo-2-tona-markirano-gorivo-bez-dokumenti-za-proizhod-byaha-zadarzhani-na-mitnitsa-ruse.html", "text": "Близо 2 тона маркирано гориво без документи за произход бяха задържани от отдел „Митническо разузнаване и разследване\" на Митница \"Русе\" на 16 юли. Това съобщиха от пресцентъра на Агенция \"Митници\". Горивото е открито в микробус  с разградска регистрация, който е спрян за проверка на изхода на гр. Цар Калоян в посока Варна.  Петролният продукт е бил разпределен в два еднотонни пластмасови контейнери в товарното помещение на превозното средство и е бил маркиран със син маркер, т.е. е предназначен за зареждане на плавателни съдове.  Установеното точно количество на нефтопродукта е 1990 литра. Взети са проби за лабораторен анализ. Срещу водача на превозното средство ще бъде образувано административнонаказателно производство.", "date": "2017-07-18", "title": "Близо 2 тона маркирано гориво без документи за произход бяха задържани на Митница \"Русе\""}
{"url": "http://www.focus-news.net/news/2017/07/18/2416700/pss-vazrastna-zhena-e-pochinala-v-rayona-na-hizha-ribni-ezera-v-rila.html", "text": "През изминалото денонощие е регистриран смъртен случай в района на хижа \"Рибни езера\" в Рила. Това съобщиха за Агенция \"Фокус\" от Планинската спасителна служба (ПСС) при БЧК. Починала е възрастна жена, на пътеката от Кирилова поляна към хижа \"Рибини езера\", на около час от хижата. Предполага се, че е брала гъби или билки и е починала от инсулт.\r\nСигналът е подаден от чуждестранни туристи, слизайки от хижа \"Рибни езера\" в РПУ - Рила. За съжаление е минало много време от смъртта на жената до подаването на сигнала, тъй като в района липсва възможност за каквато и да е комуникация. Екип на ПСС и представител на полицията са отишли на място. Тялото на жената е транспортирано в болницата в град Рила.", "date": "2017-07-18", "title": "ПСС: Възрастна жена е починала в района на хижа \"Рибни езера\" в Рила"}
{"url": "http://www.focus-news.net/news/2017/07/18/2416694/gl-komisar-mladen-marinov-gl-sekretar-na-mvr-obstoyatelstvata-okolo-sluchaya-s-pochinaloto-momche-v-byala-sa-izyasneni-udarat-e-nanesen-ot-zadarzhanoto-litse-i-nyama-drugi-uchastnitsi.html", "text": "Според колегите всички факти и обстоятелства около случая са изяснени. До този момент те категорично казват, че няма друг участник. Ударът е нанесен от лицето, което е задържано. Това каза главният секретар на МВР главен комисар Младен Маринов във връзка със случая, в който 18-годишен младеж почина след побой пред дискотека в Бяла в предаването „Здравей, България“ по Нова телевизия. „Директорът на ОДМВР-Русе ми докладва незабавно след случая. Бяха предприети бързи действия и беше задържан извършителят и свидетели, които бяха разпитани пред съдия“, обясни той. По повод твърдения на жители на Бяла, че е имало и други хора, които са ударили починалото момче и то не е получило само един удар главен комисар Младен Маринов посочи: „Казвам, че всички свидетели са разпитани пред съдия, ако има други свидетели, могат да се обадят в районното“. Той допълни, че ако има такива свидетели, те ще бъдат разпитани и всеки нов факт ще бъде разгледан допълнително. „В Бяла случаят наистина е трагичен. Районното там поддържа дежурна част 24 часа, 7 дни в седмицата“, каза още главният секретар на МВР.", "date": "2017-07-18", "title": "Гл. комисар Младен Маринов, гл. секретар на МВР: Обстоятелствата около случая с починалото момче в Бяла са изяснени, ударът е нанесен от задържаното лице и няма други участници"}
{"url": "http://www.focus-news.net/news/2017/07/18/2416704/proekt-analizira-podzemnite-vodi-mezhdu-balgariya-i-gartsiya.html", "text": "Приключи проект „Проучване на трансграничните подземни водни тела между България и Гърция“, чийто обект на изследване бяха всички подземни водни тела, разположени на българска територия до границата ни с Гърция, които са слабо проучени в хидрогеоложко отношение. Това съобщиха от пресцентъра на Министерство на околната среда и водите.\r\nРазпространението на подземните води е независимо от държавните граници. В много райони на света тези ресурси се разпределят между две или повече страни. В отговор на възникващите проблеми при общото използване на водите заинтересованите държави и редица международни организации вече десетки години работят по координирани програми за рационално управление и използване на трансграничните водоносни хоризонти, приемани като естествени хидрогеоложки единици. \r\nВажен принос на проекта е определянето границите и обхвата на подземните водни тела на територията на България до границата с Гърция. В процеса на работа и за постигане на максимално добри резултати, беше събрана, обработена и въведена огромно количество информация в допълнение на наличната предоставена от Басейнови дирекции – Източнобеломорски и Западнобеломорски регион.\r\nПри изпълнението са използвани материали и информация от различни източници.  Приложени  са иновативни методи за оценка на количественото и химичното състояние. Направена е оценката на ресурсите и подхранването, анализирани са антропогенният натиск и въздействието върху свързаните екосистеми. Проектът беше изпълнен по програма ВG02 „Интегрирано управление на морските и вътрешните води“ на Финансовия механизъм на Европейското икономическо пространство 2009-2014 г., която се управлява от МОСВ.\r\nПолучените резултати от съвместната работа на екипите по проекта са широко използвани при изготвянето на Вторите планове за управление на речните басейни. Дадени са и препоръки за бъдещи дейности, подобряващи познанията и управлението на подземните водни тела.", "date": "2017-07-18", "title": "Проект анализира подземните води между България и Гърция"}
{"url": "http://www.focus-news.net/news/2017/07/18/2416705/stara-zagora-zlaten-i-srebaren-medal-specheliha-miroslav-minchev-i-teodor-tankov-ot-olimpiadata-po-matematika-v-singapur.html", "text": "Със златен и сребърен медал от Олимпиадата на математическото предизвикателство (Singapore International Math Olympiad Challenge - SIMOC), която се проведе в Сингапур от 14-ти до 17-ти юли т.г., се завърнаха Мирослав Минчев и Теодор Танков от Природо-математическата гимназия в Стара Загора. Това съобщиха от пресцентъра на Община Стара Загора. Шестокласникът Мирослав Минчев от Профилираната природо-математическа гимназия \"Гео Милев“ спечели златен медал в индивидуалния турнир, бронзов медал в отборното състезание и сребърна купа в комплексното класиране. Сред бронзовите медалисти е Теодор Танков от ПМГ - Стара Загора. за пореден път участието на двамата старозагорски ученици в математическата надпревара стана възможно с подкрепата на кмета на Община Стара Загора Живко Тодоров.\r\nТретото участие на България в престижната математическа проява завърши с впечатляващ успех - 7 златни, 1 сребърен и  6 бронзови медала. Участваха общо 14 ученици от 2 до 8 клас, от Стара Загора, Добрич, Габрово, Русе, Пловдив, Варна и София. Те завоюваха това право след спечелени квоти на участие в състезанието проведено през април в София, Стара Загора и Варна. \r\nВ олимпиадата участваха почти 1000 ученици от 16 страни. Награждаването на победителите в третото издание на Сингапурската олимпиада на математическото предизвикателство се състоя в залата на културния център на Сингапурския университет.\r\nСледващото участие на старозагорските математици е в откритото първенство на Азия, което ще се проведе от 3 до 6 август в Куала Лумпур - Малайзия.", "date": "2017-07-18", "title": "Стара Загора: Златен и сребърен медал спечелиха Мирослав Минчев и Теодор Танков от Олимпиадата по математика в Сингапур"}
{"url": "http://www.focus-news.net/news/2017/07/18/2416707/pregled-na-osnovnite-temi-vav-varnenskiya-pechat.html", "text": "„В детските градини във Варна има 181 незаети места“, е заглавие от пръва страница в днешния брой на варненския вестник „Черно море“. 181 са свободни места в детските градини за малчугани, родени през 2014 г., съобщиха от дирекция „Образование и младежки дейности“ в Община Варна. До края на месец август директорите на детски градини ще обявяват всяка седмица незаетите места, като графикът е публикуван в електронния регистър. \r\n„Правят надпревара за най-дългият „лъвски“ скок на IV буна“, е друго заглавие в броя. В деня на 180-годишнината от рождението на Апостола на свободата Васил Левски – 18 юли, от 19 часа в района на IV буна на варненския плаж, ще има надпревара за най-дългия „лъвски“ скок. Това съобщиха от Организацията на българските скаути. Оттам увериха, че са приготвили и много други забавни игри на открито. Младежки информационно консултантски център „Скаут“ кани всички да се включат в празника. \r\n„Министър Ангелкова инспектира 2 международни детски лагера“, информира изданието. Министърът на туризма Николина Ангелкова и извънредният и пълномощен посланик на Руската федерация в България Анатолий Макаров посетиха два детски лагера по Северното Черноморие. Там за ваканцията си в България идват основно подрастващи от Русия, съобщиха от пресслужбата на Министерството на туризма. \r\n„Млада дама е командир на най-голямата бойна машина на „Бриз 2017“, четем още в броя. Командирът на най-внушителния кораб във варненския пристан е 39-годишната Елеoнор Стак. На нейно подчинение е международен екипаж от 265 души. Освен англичани на борда на „Duncan” има представители на Шотландия, Уелс, Ирландия, Канада и САЩ.  Командирите на чуждестранните кораби, участващи в националното военноморско учение с международно участие „Бриз 2017”, изказаха благодарност на специална пресконференция за перфектната организация, даваща възможност за провеждане на учението. Отбелязаха, че Варна е много красив град и уточниха, че са впечатлени от посещението на над 1800 души в Деня на отворените врати. Командирите заявиха единодушно, че учението дава възможност за пореден път за взаимодействие и приятелство между отделните държави и българските военноморски сили. \r\n„Започна Седмицата на водното спасяване“, е друго заглавие в ежедневника. Седмица на водното спасяване стартира във Варна. В рамките на пет дни на плажовете ще бъдат проведени демонстрации и отиграване на инциденти, свързани с удавяне и спасяване. Целта е гражданите да се запознаят с опасностите и рисковете, които крият водоемите и да се придържат към правилата определени от спасителните органи. Постоянно се стремим чрез превенции да напомним на семействата и учителите  да запознават децата с правилата, които е необходимо да се спазват около и във водните басейни, заяви на пресконференция Илия Раев, председател на областната организация на БЧК – Варна. Организацията раздава ежегодно над 10 000 листовки, в които са описани правилата и какво не бива да се прави във водните басейни. Към община Варна работят две комисии, които отговарят за откриването на плажовете. До момента на територията на града и курортите са отворени 161 басейна за къпане. Те са  270 – 280  на брой, което означава, че поне 100 от тях работят нелегално, без необходимите сертификати за развиване на подобна дейност.", "date": "2017-07-18", "title": "Преглед на основните теми във варненския печат"}
{"url": "http://www.focus-news.net/news/2017/07/18/2416696/ria-novosti-rusiya-i-sasht-pochti-sa-reshili-vaprosa-za-diplomaticheskata-sobstvenost.html", "text": "Заместник външният министър на Руската федерация Сергей Рябков, заяви, че Москва „почти“ е достигнала споразумение с Вашингтон по въпроса за връщането на дипломатическата собственост. Това е съобщил кореспондент на новинарския канал CNN, предава РИА Новости.\r\nВисокопоставен представител на Белия дом съобщи за руската информационна агенция, че Вашингтон не смята да върне конфискуваната собственост без да получи „нещо в замяна“. От Кремъл на свой ред заявиха, че текущите условия на САЩ са неприемливи. \r\nВ свое обръщение, руският външен министър Сергей Лавров нарече конфискуването на руската собственост „грабеж посред бял ден“. \r\nЛавров осъди действията на американците, като каза, че действията тип „моето си е мое, а чуждото е общо“ не са приемливи, когато има действащо двустранно споразумение. Той изрази надежда, че в администрацията на Доналд Тръмп „все още има здравомислещи хора“. \r\nПо-рано бе съобщено, че Москва е готова да предприеме реципрочни действия в отговор. Става въпрос за идеята няколко десетки американски дипломати да бъдат екстрадирани, както и конфискация на част от дипломатическата собственост на САЩ. \r\nАгенцията напомня, че в края на декември 2016 г., администрацията на Барак Обама въведе санкции срещу Москва заради руската „намеса“ в американските избори и „репресии“ срещу техни дипломати в Русия. Като част от този пакет санкции бе и забраната за достъп до два комплекса от сгради, част от дипломатическите мисии на Руската федерация в Ню Йорк и Вашингтон. Резиденциите са част от дипломатическата собственост на Москва. Тереза Герова", "date": "2017-07-18", "title": "РИА Новости: Русия и САЩ „почти“ са решили въпроса за дипломатическата собственост"}
{"url": "http://www.focus-news.net/news/2017/07/18/2416706/sport-neymar-shte-pregovarya-s-pari-sen-zhermen.html", "text": "Нападателят на Барселона Неймар ще проведе преговори с Пари Сен Жермен за преминаването му във френския клуб.\r\nПо информация на AS тази седмица футболистът от националния отбор на Бразилия ще се срещне с президента на Пари Сен Жермен. Неймар може да се възползва от желанието на каталонския отбор да придобие полузащитника на френския клуб Марко Верати.\r\nПо-рано в медиите бе разпространена информация, съгласно която Пари Сен Жермен готов да плати за трансфера на Неймар сума в размер на 222 млн. евро.", "date": "2017-07-18", "title": "Спорт: Неймар ще преговаря с Пари Сен Жермен"}
{"url": "http://www.focus-news.net/news/2017/07/18/2416711/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-19-yuli.html", "text": "„Софийска вода” временно ще прекъсне водоснабдяването в някои части на столицата на 19 юли. Това съобщиха от пресцентъра на дружеството.\r\nНа 19 юли 2017 г. (сряда), във връзка с подмяна на сградно водопроводно отклонение на ул. „Преки път“ жк. „Бъкстон“, се налага спиране на водоподаването от 10.00 до 16.00 часа на клиентите на „Софийска вода”, живеещи в района на:\r\nпо ул. „Преки път“ от ул. „А. С. Пушкин“ до ул. „Ген. Александър Суворов“;\r\nпо ул. „Ген. Александър Суворов“ от ул. „Иван Сусанин“ до ул. „Околовръстен път“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Преки път“ ъгъла с ул. „Ген. Александър Суворов“.\r\nНа 19 юли 2017 г. (сряда), във връзка с подмяна на сградно водопроводно отклонение на ул. „Цар Иван Александър“ жк. „Света троица“, се налага спиране на водоподаването от 9.00 до 18.00 часа на клиентите на „Софийска вода”, живеещи в района на:\r\nпо ул. „Цар Иван Александър“ от ул. „Дебелец“ до ул. „Галичник“, ул. „Галичник“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Иван Александър“ пред магазин „Билла“.\r\nНа 19 юли 2017 г. (сряда), във връзка с изграждане на сградно водопроводно отклонение на ул. „Три уши“ жк. „Зона Б-19“, се налага спиране на водоподаването от 10.00 до 19.00 часа на клиентите на „Софийска вода”, живеещи в района на:\r\nпо ул. „Три уши“ от ул. „Димитър Петков“ до бул. „Инж. Иван Иванов“, бл. 11 и бл. 12(ниска и висока зона).\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Три уши“ ъгъла с ул. „Перник“.\r\nНа 19 юли 2017 г. (сряда), във връзка с изграждане на сградно водопроводно отклонение на ул. „Проф. Хараламби Тачев“ жк. „Лозенец“, се налага спиране на водоподаването от 9.30 до 18.30 часа на клиентите на „Софийска вода”, живеещи в района на:\r\nпо ул. „Проф. Хараламби Тачев“, ул. „Симеоново“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Проф. Хараламби Тачев“ ъгъла с ул. „Симеоново“.\r\nНа 19 юли 2017 г. (сряда), във връзка с изграждане на сградно водопроводно отклонение на ул. „Михаил Сарафов“ жк. „Сухата река“, се налага спиране на водоподаването от 9.00 до 16.00 часа на клиентите на „Софийска вода”, живеещи в района на:\r\nул. „Михаил Сарафов“ бл. 10.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тодорини кукли“ ъгъла с ул. „Михаил Сарафов“.\r\nНа 19 юли 2017 г. (сряда), във връзка с подмяна на сградно водопроводно отклонение на бул. „Ситняково“ жк. „Гео Милев“, се налага спиране на водоподаването от 10.00 до 16.30 часа на клиентите на „Софийска вода”, живеещи в района на:\r\nпо бул. „Ситняково“ от ул. „Марагидик“ до ул. „Гълъбец“;\r\nпо ул. „Гълъбец“ от бул. „Ситняково“ до ул. „Добромирка“, ул. „Добромирка“, ул. „Кадин връх“ №3.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гълъбец“ ъгъла с бул. „Ситняково“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-07-18", "title": "„Софийска вода” временно ще прекъсне водоснабдяването в някои части на столицата на 19 юли"}
{"url": "http://www.focus-news.net/news/2017/07/18/2416702/burgas-38-godishen-mazh-e-zadarzhan-za-shofirane-s-412-promila-alkohol.html", "text": "38-годишен мъж е задържан за шофиране с 4.12 промила алкохол. Това съобщиха от ОДМВР - Бургас. На 17 юли, около 22.20 часа, в Китен, служители от Районно управление - Приморско спрели за проверка лек автомобил „Фолксваген Голф”, с русенска регистрация, управляван от 38-годишен мъж с инициали Д. П. от Русе, като констатирали, че същият шофира след употреба на алкохол с концентрация - 4.12 промила. Д. П. е задържан за срок от едно денонощие. По случая е образувано бързо полицейско производство.", "date": "2017-07-18", "title": "Бургас: 38-годишен мъж е задържан за шофиране с 4.12 промила алкохол"}
{"url": "http://www.focus-news.net/news/2017/07/18/2416686/veliko-tarnovo-s-retsital-zaupokoyna-molitva-i-tseremoniya-gradat-otbelyaza-180-godini-ot-rozhdenieto-na-vasil-levski.html", "text": "С рецитал, заупокойна молитва и церемония Велико Търново отбеляза 180 години от рождението на Васил Левски. Това съобщиха от пресцентъра на Областна администрация – Велико Търново.  Областният управител проф. д-р Любомира Попова поднесе венец и букет пред паметника на Васил Левски. На церемонията, която се състоя в навечерието на рождената дата /18 юли 1837 г./ на Апостола на свободата, присъства и заместник областният управител Ивета Кабакчиева, заместник кметът на Велико Търново инж. Георги Камарашев, депутати, представители на институции, организации, сдружения, жители и гости на старата столица. Ученици от Езикова гимназия „Проф. д-р Асен Златаров“ и Средно училище „Емилиян Станев“, заедно с актрисата Стефка Петрова, представиха литературата композиция „Левски в сърцата ни“. Заупокойна молитва отслужи великотърновският митрополит Григорий.\r\nСлово за Апостола произнесоха началникът на НВУ „Васил Левски“ бригаден генерал Пламен Богданов заместник министърът на отбраната Атанас Запрянов. Програмата по случай 180-годишнината от рождението на великия български герой Васил Левски завърши с тържествена заря.", "date": "2017-07-18", "title": "Велико Търново: С рецитал, заупокойна молитва и церемония градът отбеляза 180 години от рождението на Васил Левски"}
{"url": "http://www.focus-news.net/news/2017/07/18/2416690/targovishte-gradat-shte-otbelezhi-180-godini-ot-rozhdenieto-na-levski.html", "text": "Днес Община Търговище тържествено ще отбележи 180-та годишнина от рождението на Апостола на свободата Васил Левски. Това съобщиха от Общината. Градът се включва в проявите, които ще почетат Годината на Левски в цялата страна. Ритуалът за поднасяне на цветя в знак на признателност към живота и делото на Левски ще се състои пред барелефа на Апостола на площад „Независимост”. Ученици от II СУ „Проф. Никола Маринов” ще изнесат литературна композиция „Нужен си и днес, Апостоле…”. Състезание по „Лъвски скок” ще организира Центърът за подкрепа за личностното развитие – Обединен детски комплекс (ЦПЛР – ОДК) в Търговище. От 10.00 часа на площад „Свобода“ в надпреварата ще могат да се включат деца и младежи, разделени в три възрастови групи – от 7 до 11 години, от 12 до 15 години и от 16 до 18 години. За по-малките организаторите ще предложат различни дейности като оцветяване, редене на пъзели, избор и препис на мисли на и за Левски и други. ЦПЛР – ОДК са нарекли проявите „Децата за Левски”. В „Славейковото училище” ще бъде изложена гостуваща изложба на Национален музей „Васил Левски” – гр. Карлово. От 19 часа в Регионална библиотека „Петър Стъпов” ще се състои „Вечер на Левски“ с представяне новата книга на Неда Антонова „Любовта и смъртта на Първия след Бога”. Творбата й е посветена на живота и делото на Васил Левски. В събитието ще вземе участие издателят Румен Леонидов.", "date": "2017-07-18", "title": "Търговище: Градът ще отбележи 180 години от рождението на Левски"}
{"url": "http://www.focus-news.net/news/2017/07/18/2416708/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "В началото на месец юли наводнение, предизвикано от проливни дъждове, придружени с градушки и гръмотевични бури, създадоха сериозни проблеми в Свищовска община. Има унищожени километри пътна настилка, новообразувани свлачища и компрометирани мостови съоръжения. Специална комисия вече оцени щетите и предстои внасяне на докладите в Министерски съвет, от където трябва да бъде отпусната помощ за ремонт. Кога се очаква да се случи това, ще попитаме кметът на Община Свищов Генчо Генчев. Отговорите очаквайте в предаването „Добре дошли в Свищов“ на Радио „Фокус“ – Велико Търново.  \r\nВ края на миналата седмица в свищовското село Хаджидимитрово бяха отбелязани 149 години от преминаването на четата на Хаджи Димитър през селото. Повече за честванията ще ни разкаже кметът Сенка Добрева. Последните минути на предаването ще посветим на Апостола на свободата Васил Левски, тъй като днес отбелязваме 180 години от рождението му. Възрожденецът е тясно свързан със Свищов, тъй като това е един от последните български градове, които той посещава преди смъртта си. Повече за това ще научите от уредника Надя Ангелова. \r\nТелефонът за връзка със студиото е 0885 303 375.", "date": "2017-07-18", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2017/07/18/2416714/burgas-v-grada-shte-se-provede-vazpomenatelna-tseremoniya-v-pamet-na-zhertvite-na-teroristichniya-atentat-predi-5-godini-na-letishte-sarafovo.html", "text": "Церемонията в памет на жертвите на терористичния атентат преди 5 години на летище „Сарафово“ в Бургас ще се състои днес, от 17.00 часа, при възпоменателния паметник на летище „Сарафово“ - Бургас. Това съобщиха от пресцентъра на Община Бургас.", "date": "2017-07-18", "title": "Бургас: В града ще се проведе възпоменателна церемония в памет на жертвите на терористичния атентат преди 5 години на летище „Сарафово“"}
{"url": "http://www.focus-news.net/news/2017/07/18/2416716/die-welt-vseki-vtori-bezraboten-v-zapadna-germaniya-e-s-migrantski-koreni.html", "text": "Населението на Германия вероятно ще остане на едно и също ниво дълго време – година след година броят на заетите на пазара на труда се увеличава. На първо място това се дължи на факта, че все по-малко жени се посвещават на семейството си. И второ – стотици хиляди работници от други европейски държави се установяват в Германия. Въпреки всичко това, във федералната република все още има 2,5 млн. души, които са безработни, пише националният ежедневник Die Welt с уточнението, че в статистиката не са включени страдаците от заболявания, които възпрепятстват включването им в пазара на труда, както и учащите се младежи. \r\nБезработицата отдавна е по-сериозен проблем при имигрантите и техните проблеми. Общо 43,1 % от лицата, които остават извън пазара на труда, са с чуждестранен произход. Интересното е, че в западните провинции броят на безработните лица с мигрантски корени е по-висок, отколкото в източните – 49,5 %. Така в Хесен например 57,7 % от хората с чуждестраннен произход нямат трудови правоотношения. \r\nДанните са разпространени наскоро от Федералната агенция по заетостта.Тереза Герова", "date": "2017-07-18", "title": "Die Welt: Всеки втори безработен в Западна Германия е с мигрантски корени"}
{"url": "http://www.focus-news.net/news/2017/07/18/2416715/veliko-tarnovo-bez-voda-do-1700-chasa-ostavat-deset-ulitsi-v-grada.html", "text": "Без вода до 17.00 часа остават десет улици във Велико Търново. Това съобщиха за Радио „Фокус“ – Велико Търново от ВиК-Велико Търново. Слушател на „Фокус“ алармира, че вече е преустановено водоподаването по ул. „Никола Габровски“. От дружеството уточниха, че причината е нужда от извършване на авариен ремонт на водопроводната мрежа. Водата е спряна и в Западната промишлена зона, както и по улиците   „Козлуджа“, „Ниш“, „Филип Тотю“, част от „Краков“, „Ильо Войвода“, „Йоновка“, „Бойчо Войвода“, „Велики Преслав“ и част от „Славянска“. \r\nЛуиза ТРАНЧЕВА", "date": "2017-07-18", "title": "Велико Търново: Без вода до 17.00 часа остават десет улици в града"}
{"url": "http://www.focus-news.net/news/2017/07/18/2416709/zdf-buntovete-v-hamburg-shte-struvat-12-mln-evro-na-zastrahovatelite.html", "text": "Щетите от безредиците, които съпровождаха срещата на Г-20 в свободния ханзейски град Хамбуг, ще струват на застрахователните компании сума от 12 млн. евро, предава германският телевизионен канал ZDF.\r\nЗа изчисляването на сумата са взети под внимание щети на превозни средства, жилищни сгради и магазини. Уточнява се, че не по-малко от четири милиона евро ще бъдат необходими за изплащане на компенсации на собствениците, чиито автомобили са били подпалени или повредени в резултат от безредиците.Тереза Герова", "date": "2017-07-18", "title": "ZDF: Бунтовете в Хамбург ще струват 12 млн. евро на застрахователите"}
{"url": "http://www.focus-news.net/news/2017/07/18/2416710/prokuror-rumyana-arnaudova-govoritel-na-gl-prokuror-proveryat-se-okolo-4000-dogovora-za-ndk.html", "text": "Г-н Боршош сам публикува призовката си. Тя е в качеството му на обвиняемо лице, той вече има това качество. Ще му бъде повдигнато обвинение по конкретика, за която в този момент не можем да съобщим, защото не е редно медиите да научават в какво точно ще бъде обвинен. Това каза говорителят на главния прокурор Румяна Арнаудова във връзка с обвинението, което предстои да бъде повдигнато на бившия директор на НДК Мирослав Боршош в предаването „Тази сутрин“ по БТВ. „Категорично можем да кажем, че е по повод сигнала от ДАНС и извършената от тях проверка за нецелево разходване на средства във връзка с европредседателството на България“, посочи тя и допълни, че първото и работно обвинение Мирослав Боршош ще узнае на 20-ти, когато е призован. „До момента са разпитани множество свидетели. Предстои да бъдат разпитани министър Лиляна Павлова, вицепремиерът Томислав Дончев и Вежди Рашидов, тъй като има данни, че лицата имат сведения, с които трябва да разполага и прокуратурата“, обясни Румяна Арнаудова. „След разпитите на Лиляна Павлова, Томислав Дончев и Вежди Рашидов се очаква да има не само конкретизиране на това обвинение, но и възможни други обвинения. Продължаваме да събираме доказателства“, поясни говорителят на главния прокурор. „Изискали сме много договори от НДК, те са около 4000 до този момент и продължава постъпването на договори“, посочи Румяна Арнаудова и допълни, че ще бъдат изследвани и други действия на Мирослав Боршош, за които има данни в делото и трябва да бъдат проверени със способите на НПК.", "date": "2017-07-18", "title": "Прокурор Румяна Арнаудова, говорител на гл. прокурор: Проверят се около 4000 договора за НДК"}
{"url": "http://www.focus-news.net/news/2017/07/18/2416701/varna-s-obshtogradsko-poklonenie-v-grada-shte-badat-otbelyazani-180-godini-ot-rozhdenieto-na-apostola-na-svobodata-vasil-levski.html", "text": "С общоградско поклонение във Варна ще бъдат отбелязани 180 години от рождението на Апостола на свободата Васил Левски, предаде репортер на Радио „Фокус“ – Варна. Годишнината ще бъде отбелязана в града с общоградско поклонение, което ще се състои от 10.00 часа на Паметника на Васил Левски в Алеята на възрожденците. По-късно, от 18.00 часа, на сцена „Раковина“ в Морската градина ще се проведе концерт с участието на  Гайдарски оркестър „Диньо Маринов“ със солистка Иванка Друмева, ВИС „Морски вълни“, Трио „Прибой“, Детска танцова школа „Йованче“, Школа за класически балет „Фуете данс студио“, Школа по народно пеене, ВФ „Морски гласчета“, Школа по модерен балет „Мелади“.\r\nНа 18 юли се навършват 180 години от рождението на Апостола на свободата Васил Левски. Той е роден в град Карлово в много бедно семейство, в което твърде млад на Васил му се налага да стане глава на дома след смъртта на баща му. Много млад той прекрачва прага на манастира и става Дякон Игнатий, след което го напуска. Стига в Белград, където Раковски подготвя млади мъже в първата българска легия. Там Васил се откроява от всички с изключителните си физически и интелектуални умения.\r\nВасил Левски, Апостола на свободата, става един от идеолозите на българската национална революция. Велико негово дело е създаването на Вътрешната революционна организация.\r\nПредаден е през зимата на 1872 година. Заловен е в Къкринското ханче до Ловеч. Съден е в София. Обесен е на 19 февруари 1873 година.\r\nМарияна ВАЛЕНТИНОВА", "date": "2017-07-18", "title": "Варна: С общоградско поклонение в града ще бъдат отбелязани 180 години от рождението на Апостола на свободата Васил Левски"}
{"url": "http://www.focus-news.net/news/2017/07/18/2416712/veliko-tarnovo-gradat-si-spomni-za-apostola-na-svobodata.html", "text": "Велико Търново отбеляза 180-годишнината от рождението на Апостола на свободата Васил Левски /18 юли 1837 г/. В навечерието на паметната дата жители и гости на града, представители на институции, организации и сдружения, както и представителната рота на Националния военен университет си спомниха за делата и живота на Дякона, чийто смисъл бе свободата на България. Това съобщиха от пресцентъра на Община Велико Търново.\r\nВеликотърновски ученици и актрисата Стефка Петрова представиха литературната композиция „Левски е в сърцата ни“. Слова изнесоха заместник-кметът на Велико Търново проф. Георги Камарашев, заместник-министърът на отбраната Атанас Запрянов и ректорът на НВУ „Васил Левски“ бриг. генерал Пламен Богданов. Те припомниха защо Васил Левски е сред най-бележитите личности в хилядолетната история на България.\r\nОт името на кмета на Велико Търново Даниел Панов, в знак на почит и уважение бе поднесен венец пред паметника на Апостола на свободата. Цветя и венци положиха също заместник-кметът проф. Георги Камарашев, областният управител проф. Любомира Попова, представители на евродепутата Ева Майдел, на институции, организации, сдружения, общински съветници, жители и гости на старата столица. Вечерта завърши със заря – проверка.", "date": "2017-07-18", "title": "Велико Търново: Градът си спомни за Апостола на свободата"}
{"url": "http://www.focus-news.net/news/2017/07/18/2416718/pp-bsp-shte-provede-preskonferentsiya-v-tsentralata-na-partiyata.html", "text": "ПП БСП ще проведе пресконференция в централата на партията. Това съобщиха от пресцентъра на НС на БСП. Пресконференцията ще се проведе днес, от 14.00 часа, в централата на БСП на ул. „Позитано” №20, след заседанието на ИБ на БСП.", "date": "2017-07-18", "title": "ПП БСП ще проведе пресконференция в централата на партията"}
{"url": "http://www.focus-news.net/news/2017/07/18/2416721/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за състоянието на пазара на труда в община Пещера, за възможностите за сезонна заетост през лятото, както и за изискванията на местните предприятия за квалифицирани кадри. Наш събеседник по темата ще бъде Димитър Търпов, директор на Бюрото по труда в Пещера. \r\nЩе ви разкажем и как премина кампанията по събирането на средства и изграждането на паметник на Васил Левски в Пещера, който официално ще бъде открит на 21 юли. За това ще разговаряме с Димитър Павлов, експерт по културата в община Пещера. \r\nИсторическият музей в Пещера предлага интересна историческа, културна и археологическа експозиции. Повече за посетителите и техните интереси ще научим от Георги Шопов, уредник на музея в Пещера. \r\nТелефоните за връзка със студиото са 0885 606692 и 034 420020.", "date": "2017-07-18", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/07/18/2416723/vidin-vremenno-e-ogranicheno-dvizhenieto-po-pat-i-1-ruzhintsi-medovnitsa-poradi-otstranyavane-na-avariral-tezhkotovaren-avtomobil.html", "text": "Временно е ограничено движението по път I-1 Ружинци - Медовница поради отстраняване на аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост по обходен маршрут през Ружинци - Добри дол - Дунавци.", "date": "2017-07-18", "title": "Видин: Временно е ограничено движението по път I-1 Ружинци - Медовница поради отстраняване на аварирал тежкотоварен автомобил"}
{"url": "http://www.focus-news.net/news/2017/07/18/2416713/pazardzhik-v-panagyurishte-se-otbelyazvat-180-godini-ot-rozhdenieto-na-vasil-levski-s-urok-po-rodolyubie-panihida-literaturna-programa-i-podnasyane-na-ventsi-i-tsvetya.html", "text": "В Панагюрище се отбелязват 180 години от рождението на Васил Левски, съобщи за Радио „Фокус“ – Пазарджик Радка Костуркова от Общината. „Програмата започва в 10:00 часа, в Исторически музей – Панагюрище. В Духовниковата къща – пазеща спомена за Левски, ще се проведе „Урок по родолюбие“ с децата от Център за подкрепа за личностно развитие – Панагюрище и участниците в Международния младежки танцов фестивал „Пъстър свят“. Час по-късно, от 11:00 часа в църква „Свето Въведение Богородично“ ще бъде отслужена панихида. В 11:30 часа пред Вечния огън на Мемориален комплекс „Априлци“, клуб „Млад възрожденец“ при Център за подкрепа за личностно развитие – Панагюрище, с ръководител Иванка Тодева ще представят литературна програма „Жив си в нас, Апостоле“ и ще бъдат поднесени венци и цветя. \r\nПрез целия ден ученици от клуб „Млад възрожденец“ при Център за подкрепа за личностно развитие – Панагюрище ще раздават специално изработени разделите за книги с мисли на Васил Левски“, допълни Костуркова.\r\nТеодора ДИМИТРОВА", "date": "2017-07-18", "title": "Пазарджик: В Панагюрище се отбелязват 180 години от рождението на Васил Левски с „Урок по родолюбие“, панихида, литературна програма и поднасяне на венци и цветя"}
{"url": "http://www.focus-news.net/news/2017/07/18/2416722/prokuror-rumyana-arnaudova-govoritel-na-gl-prokuror-anton-genov-e-otstranen-ot-dlazhnostta-direktor-na-oblastnata-direktsiya-za-bezopasnost-na-hranite-v-sofiya.html", "text": "Прокурорът, който наблюдава досъдебното производство веднага след повдигане на обвинението на Антон Генов веднага уведоми БАБХ за обвинението. Във вчерашния ден от БАБХ получихме информация, че Антон Генов е отстранен от длъжност по административен ред в рамките на образувано от агенцията дисциплинарно производство. Това каза говорителят на главния прокурор Румяна Арнаудова във връзка с повдигнатото обвинение за престъпление по служба и принуда на директора на Областната дирекция за безопасност на храните в София Антон Генов в предаването „Тази сутрин“ по БТВ. „Ако не се беше случило това прокуратурата имаше готовност да поиска отстраняване от длъжност“, коментира тя. Румяна Арнаудова обясни, че са събрани доказателства за извършени престъпления по служба и срещу личността-престъпление принуда от показания на свидетели, документи и експертиза, която предстои да бъде извършена и изготвена. „При престъпленията по служба се касае за изпращане на целенасочени и на практика абсолютно незаконни проверки, които да извършат служителите на Областната дирекция за безопасност на храните в София в складове, където се съхранява отработена мазнина“, обясни говорителят на гл. прокурор. „Това не е хранителен продукт, а отпадък и не би следвало и е извън компетентностите на Агенцията за безопасност на храните да извършва, каквито и да е проверки“, поясни Румяна Арнаудова. По думите ѝ Антон Генов си е позволил не само да изпрати свои служители на място, но и да им разпореди да изземат тази отработена мазнина. „Установили сме, че той е разпоредил на служителите да извикат на място фирмата, в която работи неговия син. Хора от фирмата са взели мазнината и са я отнесли в неизвестна посока“, посочи тя и допълни, че има данни, които показват, че той действа по този начин, за да подпомогне фирмата на сина си.", "date": "2017-07-18", "title": "Прокурор Румяна Арнаудова, говорител на гл. прокурор: Антон Генов е отстранен от длъжността директор на Областната дирекция за безопасност на храните в София"}
{"url": "http://www.focus-news.net/news/2017/07/18/2416717/svetla-baryakova-muzeen-kompleks-bansko-edva-li-ima-balgarsko-sartse-v-koeto-da-nyama-spetsialno-katche-zapazeno-za-apostola-na-svobodata.html", "text": "Васил Левски е иконата на българското националноосвободително движение. Това каза за Радио „Фокус“-Пирин Светла Барякова, директор на Музеен комплекс-Банско. „Едва ли има българско сърце, в което да няма специално кътче, запазено за Апостола на свободата, едва ли има българин, който да не потрепва при споменаването на неговото име. В България няма кътче, което да не е свързано по някакъв начин с Апостола. Изключение не прави и Банско. Независимо от всеобщото мнение, че Васил Левски е действал основно в Централна България, тук също има податки за неговата дейност. Има хора, които са се срещали с него, има негови последователи“, коментира тя. \r\nБарякова уточни, че в църковна книга в тогавашния град Мехомия, който сега се нарича Разлог, има преписка, в която е записано, че Левски е ходил до там. Според нея едва ли Левски е стигнал до Разлог и не е посетил и Банско, като се има предвид, че Банско още навремето е смятан от турците за бунтовно гнездо. По думите й е съвсем логично Левски със сигурност да е ходил до Банско, още повече, че има и документи за сподвижници от Банско. \r\nБарякова заяви също, че Васил Левски е най-светлата личност в националноосвободителното движение.\r\n\"Един от съратниците на Васил Левски от Банско е Хаджи Кандит Дъгарагин\", каза още Светла Барякова. Тя отбеляза, че Хаджи Кандит е бил търговец и неговият род се е занимавал с пръстенарство. „Хаджи Кандит доста е пътувал във връзка със своята дейност и в Букурещ се е срещал с Васил Левски. Това е записано в няколко спомена на банскалии. Друг сподвижник на Васил Левски от Банско е Иван Молеров, наречен Македончето. Заедно с Левски те са участвали във Втората българска легия“, посочи Барякова. \r\nТя допълни, че освен това има документи, които документират, че Македончето е съпътствал Левски в неговите обиколки в България и заедно с него е създал революционния комитет в Плевен. Светла Барякова посочи, че по заветите на Левски след неговата гибел, когато започва подготовката на Априлското въстание, Банско попада в рамките на Пазарджишкия революционен окръг и във връзка с подготовката на Априлското въстание се създава революционен комитет, като Банския революционен комитет се е свързвал с Пазарджишкия чрез известния апостол на Пазарджишкия комитет – Кузман Шарланджията.\r\nНатали СТЕФАНОВА", "date": "2017-07-18", "title": "Светла Барякова, Музеен комплекс-Банско: Едва ли има българско сърце, в което да няма специално кътче, запазено за Апостола на свободата"}
{"url": "http://www.focus-news.net/news/2017/07/18/2416725/letishte-burgas-e-zatvoreno-za-poleti-zaradi-izlyazal-ot-pistata-samolet.html", "text": "Летище Бургас е затворено за полети заради излязъл от пистата самолет. Това съобщиха от пресцентъра на Летището. След кацане, самолет на авиокомпания Travel Service изпълняващ полет от Бърно, Чехия с 178 пътници на борда, излиза в страни от пистата на летище Бургас. Всички пътници са невредими. Те са изведени от самолета и изчакват своя багаж в терминал 2. В момента летище Бургас е затворено за полети докато самолетът не бъде изтеглен на безопасно разстояние. Трафикът на летище Бургас ще бъде пренасочен към летище Варна.", "date": "2017-07-18", "title": "Летище Бургас е затворено за полети заради излязъл от пистата самолет"}
{"url": "http://www.focus-news.net/news/2017/07/18/2416726/blagoevgrad-zam-komandirat-po-tehnicheskata-chast-na-brigadnoto-komandvane-na-voenno-formirovanie-26-400-podp-plamen-patsov-e-pochinal-izyasnyavat-se-prichinite-za-smartta-mu.html", "text": "Зам.-командирът по техническата част на бригадното командване на Военно формирование 26 400-Благоевград подп. Пламен Пацов е починал в събота. Това съобщиха за Радио „Фокус“ – Пирин от Военно формирование 26 400. Причините, довели до смъртта на подп. Пацов, са в процес на изясняване.", "date": "2017-07-18", "title": "Благоевград: Зам.-командирът по техническата част на бригадното командване на Военно формирование 26 400 подп. Пламен Пацов е починал, изясняват се причините за смъртта му"}
{"url": "http://www.focus-news.net/news/2017/07/18/2416727/okrazhen-sad-burgas-se-proiznese-s-prisada-po-deloto-graniti-za-otvlichane-i-ubiystvo.html", "text": "Окръжен съд – Бургас призна подсъдимия Стоян П. за виновен в това, че на 06 март 2008 г., в гр. Бургас, като извършител в съучастие с Манол Х., като съизвършител, подбудени от Стоян К. и Нено С., като подбудители, които от своя страна били подбудени от Станислав М., отвлякъл С. С., с цел противозаконно да го лиши от свобода, като извършителите са били въоръжени. Деянието е извършено от две лица и отвличането е с користна цел, поради което съдът го осъди на осем години „Лишаване от свобода“. Окръжен съд – Бургас оправда подсъдимия Стоян П. по обвинението, че подбудителите Стоян К. и Нено С. да са били подбудени от Галин К. и по обвинението по чл. 142, ал. 3 НК (Ред., ДВ, бр. 50 / 1995 г.) - от деянието да са настъпили значителни вредни последици – смъртта на С. С. Това съобщиха от пресцентъра на Окръжен съд – Бургас.\r\nСъдът призна подсъдимия Стоян П. за виновен в това, че на 06 март 2008 г., в местността “Горска нива”, в землището на село Паницово, след като бил подбуден от Стоян К. и Нено С., които били подбудени от Станислав М., в съучастие като съизвършител с Манол Х., умишлено умъртвил С. С., причинявайки му огнестрелно нараняване в главата чрез пистолет, като деянието е извършено предумишлено и с користна цел. Съдебната инстанция осъди Стоян П. на 20 години „Лишаване от свобода“, като го оправда по обвинението подбудителите Стоян К. и Нено С. да са били подбудени от Галин К.\r\nОкръжен съд – Бургас на основание чл. 23, ал. 1 от НК наложи на подсъдимия Стоян П. едно общо наказание за извършените деяния, в размер на 20 години „Лишаване от свобода“, което да бъде изтърпяно при първоначален строг режим. Съдът приспадна от наказанието времето, през което подсъдимия Стоян П. е бил задържан под стража, считано от 09 юни 2011 г.\r\nОкръжен съд – Бургас призна подсъдимия Станислав М. за виновен  в това, че от месец ноември 2007 г. до 06 март 2008 г., подбудил и подпомогнал Нено С.  и Стоян К., да подбудят и да подпомогнат Стоян П. и Манол Х. да отвлекат в гр. Бургас С. С. с цел противозаконно да го лишат от свобода, като извършителите Стоян П. и Манол Х. са били въоръжени. Деянието, осъществено на 06 март 2008 г.,  е извършено с користна цел, поради което съдът осъди Станислав М. на осем години „Лишаване от свобода“, като го оправда по обвинението деянието да е извършено в съучастие с Галин К. и по обвинението по чл. 142, ал. 3 НК (Ред., ДВ, бр. 50 / 1995 г.) - от деянието да са настъпили значителни вредни последици – смъртта на С. С. \r\nСъдът призна подсъдимия Станислав М. за виновен в това, че от месец ноември 2007 г. до 06.03.2008 г., подбудил и подпомогнал Нено С. и Стоян К., да подбудят и да подпомогнат Стоян П. и Манол Х., умишлено да умъртвят С. С. чрез огнестрелно оръжие – пистолет, като убийството е осъществено на 06 март 2008 г. в местността “Горска нива”, в землището на село Паницово. Деянието е извършено предумишлено и с користна цел, поради което настоящата съдебна инстанция го осъди на 20 години „Лишаване от свобода“, като го оправда по обвинението деянието да е извършено в съучастие с Г. К. \r\nОкръжен съд – Бургас наложи  едно общо наказание на подсъдимия Станислав М. в размер на най-тежкото измежду така наложените а именно „Лишаване от свобода“ за срок от 20 години. Съдът определи така наложеното наказание на основание да бъде изтърпяно при първоначален строг режим.\r\nОкръжен съд – Бургас призна подсъдимия Стоян К. за виновен в това, че от месец ноември 2007 г. до 06.03.2008 г., след като бил подбуден от Станислав М. в съучастие с Нено С., в качеството му на подбудител и помагач, подбудил и подпомогнал Стоян П. и Манол Х., като извършители, да отвлекат в гр. Бургас С. С., с цел противозаконно да го лишат от свобода, като извършителите са били въоръжени, деянието е извършено от две лица и отвличането е с користна цел. Отвличането е осъществено на 06.03.2008 г. Съдът на основание чл. 142, ал. 2, т. 1, т. 2 и т. 7, вр. ал. 1, вр. чл. 20, ал.,3 и ал. 4, вр. чл. 2, ал. 2, чл. 54 ал. 1 от НК  го осъди на 7 години „Лишаване от свобода“, като го оправда по обвинението да е бил подбуден от Галин К. и по обвинението по чл. 142, ал. 3 НК (Ред., ДВ, бр. 50 / 1995 г.) - от деянието да са настъпили значителни вредни последици – смъртта на С. С. \r\nОкръжен съд – Бургас призна подсъдимия Стоян К. за виновен в това, че от месец ноември 2007 г. до 06 март 2008 г., след като бил подбуден от Станислав М., в съучастие с Нено С., в качеството му на подбудител и помагач, подбудил и подпомогнал Стоян П. и Манол Х. като извършители, умишлено да умъртвят С. С., чрез използване на огнестрелно оръжие – пистолет, като убийството е осъществено на 06.03.2008 г., в местността “Горска нива”, в землището на село Паницово. Деянието е извършено предумишлено, с користна цел и в условията на опасен рецидив, поради което съдът го осъди на 18 години „Лишаване от свобода“, като го оправда по обвинението да е бил подбуден от Г. К. \r\nНа основание чл. 23, ал. 1 от НК Окръжен съд – Бургас наложи едно общо наказание,  в размер на най-тежкото измежду така наложените на подсъдимия Стоян К., а именно „Лишаване от свобода“ за рок от 18 години, което да бъде изтърпяно при първоначален строг режим. Съдът приспадна  на основание чл. 59, ал. 1 от НК времето, през което подсъдимия Стоян К.  е бил задържан под стража, считано от 09 юли 2009 г.\r\nОкръжен съд – Бургас призна подсъдимия Нено С. за виновен в това, че от месец ноември 2007 г. до 06 март 2008 г., след като е бил подбуден от Станислав М., в съучастие със Стоян К., в качеството му на подбудител и помагач, подбудил и подпомогнал Стоян П. и Манол Х., да отвлекат в гр. Бургас, С. С., с цел противозаконно да го лишат от свобода, като извършителите Стоян П. и Манол Х. са били въоръжени. Деянието е извършено от две лица и отвличането е с користна цел, осъществено на 06.03.2008 г. Съдът на основание чл. 142,  ал. 2, т. 1, т. 2 и т. 7, вр. ал. 1, вр. чл. 20, ал. 3 и ал. 4, вр. чл. 2, ал. 2, вр. чл. 54 от НК осъди Нено С. на 6 години „Лишаване от свобода“, като съдът го оправда по обвинението да е бил подбуден от Галин К. и по обвинението по чл. 142, ал. 3 НК (Ред., ДВ, бр. 50 / 1995 г.) - от деянието да са настъпили тежки последици – смъртта на С. С. \r\nОкръжен съд – Бургас призна подсъдимия Нено С. за виновен в това, че от месец ноември 2007 г. до 06 март 2008 г., след като бил подбуден от Станислав М., в съучастие със Стоян К., в качеството му на подбудител и помагач, подбудил и подпомогнал Стоян П. и Манол Х. умишлено да умъртвят С. С., чрез огнестрелно оръжие – пистолет. Убийството е осъществено на 06 март 2008 г., в местността “Горска нива”, в землището на село Паницово, като деянието е извършено предумишлено и с користна цел, поради което настоящата съдебна инстанция осъди Нено С. на „Лишаване от свобода“ за срок от 17 години, като го оправда по обвинението да е извършил деянието, след като е бил подбуден от Галин К. Окръжен съд – Бургас наложи на подсъдимия Нено С. едно общо наказание в размер на най-тежкото измежду така наложените, а именно „Лишаване от свобода“ за срок от 17 години, което наказание да бъде изтърпяно при първоначален строг режим. Съдът на основание чл. 59, ал. 1 от НК, приспадна времето, през което подсъдимия Нено С. е бил задържан под стража, считано от 07 юли 2009 г.\r\nОкръжен съд – Бургас призна подсъдимия Галин К. за невиновен в това, че от месец ноември 2007 г. до 06 март 2008 г., в съучастие със Станислав М., подбудил и подпомогнал Нено С. и Стоян К., да подбудят и да подпомогнат Стоян П. и Манол Х., да отвлекат в гр. Бургас С. С., с цел противозаконно да го лишат от свобода, като извършителите Стоян П. и Манол Х. са били въоръжени. Отвличането, осъществено на 06 март 2008 г.,  е извършено с користна цел и са настъпили значителни вредни последици – смъртта на С. С. Съдът на основание чл. 304 от НПК оправда Галин К. по повдигнатото му обвинение.\r\nСъдът призна подсъдимия Галин К. за невиновен в това, че от месец ноември 2007 г. до 06 март 2008 г., в съучастие със Станислав М., подбудил и подпомогнал Нено С. и Стоян К., да подбудят и да подпомогнат Стоян П. и Манол Х., умишлено да умъртвят С. С., чрез огнестрелно оръжие – пистолет. Убийството е осъществено на 06 март 2008 г., в местността “Горска нива”, в землището на село Паницово, като деянието е извършено предумишлено и с користна цел. \r\nОкръжен съд – Бургас осъди подсъдимите Стоян П., Станислав М., Нено С. и Стоян К., да заплатят солидарно на Г. С. – син на пострадалия, със съгласието на М. Г. обезщетение в размер на 300 000 лева, за претърпените от него неимуществени вреди в резултат на извършеното престъпление по чл.116, вр. чл.115 от НК. Съдът отхвърли иска по отношение на подсъдимия Галин К., като неоснователен. Окръжен съд – Бургас осъди подсъдимите Стоян П., Станислав  М., Нено С. и Стоян К. да заплатят солидарно на М. Г., обезщетение в размер на 200 000 лева, за претърпените от нея неимуществени вреди, в резултат на извършеното престъпление по чл. 116, вр. чл. 115 от НК. Съдът отхвърли иска по отношение на Галин К., като неоснователен. Окръжен съд – Бургас осъди подсъдимите Стоян П., Станислав  М., Нено С. и Стоян К., да заплатят солидарно на наследниците на Г. Г. обезщетение общо в размер на 200 000 лева, като съдът отхвърли иска по отношение на Галин К., като неоснователен. \r\nПрисъдата на Окръжен съд – Бургас може да бъде обжалвана в 15- дневен срок пред Апелативен съд – Бургас.", "date": "2017-07-18", "title": "Окръжен съд – Бургас се произнесе с присъда по делото „Гранити“ за отвличане и убийство"}
{"url": "http://www.focus-news.net/news/2017/07/18/2416728/burgaskite-narodni-predstaviteli-ot-bsp-za-balgariya-parlamentat-zaraboti-no-e-za-smetka-na-balgarskite-grazhdani.html", "text": "Народните представители на „БСП за България“ от Бургаска област инж. Петър Кънев, Николай Тишев и Тодор Байчев дадоха традиционната си пресконференция, на която отчетоха работата си до момента в Народното събрание и в парламентарните комисии, в които са членове. На мероприятието присъства и новият областен председател на БСП - Бургас Стойко Танков. Това съобщиха от пресцентъра на НС на БСП. Според инж. Петър Кънев сагата с НДК, както и темата „бойни самолети“, предстои да имат своето развитие. По повод икономическата комисия в Народното събрание, той коментира, че най-накрая са започнали работа. „За първи път от началото на този политически сезон ще имаме три точки в дневния ред, с три отделни закона, внесени от Министерски съвет. Това ще стане в сряда. Предполагам, че тази седмица ще влезе в зала и един чакан от доста фирми, имащи участие във финансовите обороти на страната, закон за публично предлагане на ценни книжа“, обясни Кънев.\r\nИнж. Петър Кънев информира, че до дни ще бъдат премахнати корабните дневници от рибарските лодки. „Най-накрая наредбата е готова, пуснато е обществено обсъждане. Не знам дали сте виждали какво чудо е. Аз си купих да видя. Всеки един рибар трябва да описва скорост на вятъра, скорост на витлото, подводни течения и т.н. най-смешното е, че пише „дестинация“ и там се посочва „Черно море“. Тежки разговори водехме с ИАРА“, каза още Кънев. Той посочи, че в петък от БСП е внесено питане в парламента по три теми. „Едната е за състоянието на държавното дружество „Слънчев бряг“. Второто е свързано с плаж „Делфин“, а именно - кое е наложило този плаж да се дава на концесия и какви са последствията. Третото питане е за пътя Царево – Малко Търново“, уточни народният представител.\r\n„Парламентът заработи. Влизат законопроекти, включително и нашите. Въпреки това смея да твърдя, че законодателната дейност се извършва за сметка на българския народ“, каза Тодор Байчев и обясни, че има предвид споровете около Кодекса за социално осигуряване, също така и увеличението на пенсиите. Байчев припомни, че беше отхвърлено предложението на БСП за преизчисляване на пенсиите. „Другото, по което също имаме съществено разминаване тази седмица, е за доходите на научните работници. Правителството на Борисов показа, че продължава да неглижира учените. Ние предлагаме нещо съвсем простичко и елементарно - всеки един научен работник с титла да получава едно гарантирано нормално възнаграждение. По този начин ние се стремим да задържим тук млади учени, които да развиват научната си дейност на територията на нашата страна и съответно иновациите, които ще развият, да бъдат приложени в нашата икономика. Това е цялата идея, но не беше приета“, каза Тодор Байчев.\r\nНиколай Тишев сподели от своя страна, че в Комисията по транспорт всяка седмица разглеждат някаква промяна по Закона за движение по пътищата. „С колегите от БСП обсъдихме да предприемем някаква инициатива, тъй като има поет ангажимент от Министерството на транспорта, МВР и неговото подразделение КАТ, че в момента работят по изцяло нов закон за движение по пътищата. До момента няма нищо входирано в Народното събрание, но ежедневно влизат промени“, подчерта Тишев. Той посочи още, че в Комисията по вероизповеданията и правата на човека е минал отчетът за интеграцията на ромите, който е минал и през Народното събрание.\r\nНовият областен председател на БСП-Бургас Стойко Танков посочи, че е извел няколко приоритети в работата на областния съвет. „На първо място кадрово и организационно укрепване на нашите общински структури. На следващо място – да повишим значително експертния и политически потенциал на областния съвет. Неговата работа ще бъде открита. И не на последно място  - подготовката за местните избори“, каза Танков и добави, че резултатите от парламентарните избори в много общини показаха, че БСП показа своя потенциал, който трябва да се развие и на местните избори да променим политическата карта в областта.", "date": "2017-07-18", "title": "Бургаските народни представители от „БСП за България“: Парламентът заработи, но е за сметка на българските граждани"}
{"url": "http://www.focus-news.net/news/2017/07/18/2416724/kyustendil-s-podnasyane-na-tsvetya-na-pametnika-na-vasil-levski-zapochva-traditsionniyat-pohod-s-velosipedi-v-grada.html", "text": "С поднасяне на цветя на паметника на Васил Левски в Кюстендил започва традиционният поход с велосипеди в града, предаде репортер на Радио „Фокус” – Кюстендил. Походът е част от лятната програма за работа с децата на Обединен детски комплекс и Община Кюстендил. Около 30 деца се включиха тази година в него. Те ще преминат разстоянието от Кюстендил от село Шишковци и обратно. В село Шишковци децата ще разгледат къщата-музей на Владимир Димитров – Майстора. „Походът е посветен на 180 години от рождението на Васил Левски. С този велосипеден поход съчетаваме спортуването, както и полезността, за да научат децата повече за Владимир Димитров – Майстора”, каза Бойко Малинов. За всички участници са подсигурени закуски и вода. Походът се съпровожда от екип на „Спешен център” и на Районно управление – Кюстендил.\r\nВенцеслав ИЛЧЕВ", "date": "2017-07-18", "title": "Кюстендил: С поднасяне на цветя на паметника на Васил Левски започва традиционният поход с велосипеди в града"}
{"url": "http://www.focus-news.net/news/2017/07/18/2416732/haskovo-topolovgrad-shte-bade-domakin-na-patuvashto-lyatno-kino-na-26-yuli.html", "text": "На 26 юли, в Лятното кино, тополовградчани ще могат да гледат новия български филм „Каръци“. Това съобщиха от пресцентъра на Община Тополовград. Режисьор на лентата е талантливият Ивайло Христов. Входът за всички желаещи е свободен. Прожекцията ще започне от 21.00 часа.  \r\nКампанията включва и специален модул за малките и младите - Пътуващата детска библиотека, за размяна на детско-юношеска литература. Тя ще започне от 18.30 часа. Децата – малки и големи могат да донесат книжки от своите домашни библиотеки и да ги разменят с други от наличните в Пътуващата. \r\n„Пътуващото лятно кино с БНТ 1” е медиен проект на Българската национална телевизия. Инициативата стартира през 2012 година и тазгодишната проява е шеста по ред. Кампанията на БНТ 1, която е за възстановяване на летните кина в България, ще събере фенове на българското филмово изкуство, ще припомни за някогашните емоции под звездите и радостта от общуването. Проектът на БНТ е своеобразен апел за съживяване на летните кина.", "date": "2017-07-18", "title": "Хасково: Тополовград ще бъде домакин на пътуващо лятно кино на 26 юли"}
{"url": "http://www.focus-news.net/news/2017/07/18/2416731/blagoevgrad-okrazhnata-prokuratura-e-zapochnala-razsledvane-po-sluchaya-sas-smartta-na-zam-komandir-na-voenno-formirovanie-26-400-podp-plamen-patsov.html", "text": "Окръжна прокуратура – Благоевград е започнала разследване по случая със смъртта на зам.-командира на Военно формирование 26 400-Благоевград подп. Пламен Пацов. Това съобщи за Радио „Фокус“ – Пирин говорителят на Окръжна прокуратура – прокурор Весела Стоилова. „Разследването е за изясняване причините за смъртта и дали е настъпила в резултат на извършено престъпление. Това е, което мога да Ви кажа на този етап. Разследването е под ръководството и надзора на Районна прокуратура – Благоевград“, каза още Стоилова. Тя добави, че не е ясно колко време ще продължи разследването и подчерта, че едва след неговия край ще може да бъде дадена по-подробна информация по случая.\r\nЛиия НИНОВА", "date": "2017-07-18", "title": "Благоевград: Окръжната прокуратура е започнала разследване по случая със смъртта на зам.-командир на Военно формирование 26 400 подп. Пламен Пацов"}
{"url": "http://www.focus-news.net/news/2017/07/18/2416719/burgas-s-kontsert-i-teatralen-spektakal-gradat-shte-otbelezhi-180-godini-ot-rozhdenieto-na-vasil-levski.html", "text": "Близо 70-годишен химн за Левски ще огласи Морската градина на Бургас днес. Поводът е навършването на 180 години от рождението на най-ярката личност в нашата история - Апостола на българската свобода. Това съобщиха от пресцентъра на Община Бургас.\r\nПартитурата на произведението \"Химн за Левски\" е написано от капелмайстора на 24-ти Черноморски пехотен полк - Георги Шагунов на 20 юли през далечната 1948 година. Поводът за написването му е била 111-та годишнина от рождението на Дякона. Оригиналната творба беше намерена преди няколко месеца в Държавен архив - Бургас и предоставена на Бургаския духов оркестър, за да бъде включена в репертоара на музикантите.\r\nЧестванията в града ще започнат от 19.30 часа на открита сцена \"Охлюва\" с концерта \"В памет на Апостола\" на Бургаския духов оркестър. В 21.00 часа пред бюст-паметника на дякон Левски в Морската градина ще започне тържественият ритуал в чест на годишнината. Началото ще бъде дадено от факлоносци, които ще запалят жертвеници, символизиращи вечния огън. Военни почести пред Апостола ще отдадат представителни части от Флотилия бойни и спомагателни кораби на Военноморските сили. Автентичност на атмосферата ще придадат фолклорните мотиви, стиховете и църковно-славянските песнопения, изпълнени от професионален ансамбъл \"Странджа\", актьори от Драматичен театър \"Адриана Будевска\" и детски хор \"Милка Стоева\". Тържественият ритуал ще завърши с илюминация от 12 бели светлинни салюта в небето. От 21.40 часа на открита сцена \"Охлюва\" бургазлии и гости на града ще могат да се докоснат до живота и делото на великия българин, пресъздадени в театралния спектакъл \"Прости ни, Апостоле...\". Постановката е дело на режисьора Христо Симеонов, а в ролите ще се превъплътят млади бургаски актьори. Чрез спектакъла \"Прости ни, Апостоле...\" зрителите ще могат да сведат глави в знак на почит пред големия патриот, родолюбец и национален герой - Васил Левски.", "date": "2017-07-18", "title": "Бургас: С концерт и театрален спектакъл градът ще отбележи 180 години от рождението на Васил Левски"}
{"url": "http://www.focus-news.net/news/2017/07/18/2416733/kardzhali-tyaloto-na-71-godishen-mazh-e-namereno-v-zemlishteto-na-selo-panichkovo.html", "text": "Тялото на 71-годишен мъж е намерено в землището на село Паничково. Това съобщиха от ОДМВР - Кърджали. На 16 юли вечерта мъжът не се прибрал и местните хора организирали издирване на следващия ден. Дежурна оперативна група от РУ - Кърджали е извършила оглед. Не са открити следи от насилствена смърт. Тялото е транспортирано в отделението по съдебна медицина в кърджалийската болница за аутопсия. Образувано е досъдебно производство.", "date": "2017-07-18", "title": "Кърджали: Тялото на 71-годишен мъж е намерено в землището на село Паничково"}
{"url": "http://www.focus-news.net/news/2017/07/18/2416729/varna-tezhko-ostava-sastoyanieto-na-deteto-padnalo-ot-tretiya-etazh-na-zhilishtna-kooperatsiya-v-grada.html", "text": "Тежко остава състоянието на детето, паднало от третия етаж на жилищна кооперация във Варна. Това съобщиха за Радио „Фокус“ – Варна от пресцентъра на МБАЛ „Света Анна“. Детето, което е на година и седем месеца, бе настанено след инцидента вчера в реанимация на болница „Света Анна“ с тежка черепно-мозъчна травма и фрактура на бедро. Няма промяна в състоянието му, допълниха от болничното заведение.\r\nМарияна ВАЛЕНТИНОВА", "date": "2017-07-18", "title": "Варна: Тежко остава състоянието на детето, паднало от третия етаж на жилищна кооперация в града"}
{"url": "http://www.focus-news.net/news/2017/07/18/2416720/veliko-tarnovo-s-vhod-svoboden-i-spetsialna-izlozhba-regionalniyat-muzey-otbelyazva-180-ata-godishnina-ot-rozhdenieto-na-vasil-levski.html", "text": "С вход свободен и специална изложба Великотърновският регионален музей отбелязва 180-ата годишнина от рождението на Васил Левски. Това съобщи за Радио „Фокус“ – Велико Търново Светла Атанасова, уредник в музея. Безплатни са посещенията днес в музеите „Възраждане и Учредително събрание“ и „Затвор“. В първия има и подредена експозиция, посветена на Христо Иванов – Големия, съратник на Васил Левски. Тя представя два непоказвани до сега портрета на революционера, както и негови лични вещи и документи, които се съхраняват в Регионалния исторически музей. \r\n„От 1868 година Христо Иванов – Големия се посвещава на Вършената революционна организация, член е на търновския революционен комитет. Отдава житейската си и професионална дейност на Левски и изградените комитетски мрежи в страната. По- късно участва в Априлското въстание и Руско- Турската освободителна война. Той има активна патриотична и гражданска позиция и след Освобождението“, поясни Светла Атанасова. Експозицията е еднодневна и ще е отворена с вход свободен от 09.00 до 16.00 часа.\r\nЛуиза ТРАНЧЕВА", "date": "2017-07-18", "title": "Велико Търново: С вход свободен и специална изложба Регионалният музей отбелязва 180-ата годишнина от рождението на Васил Левски"}
{"url": "http://www.focus-news.net/news/2017/07/18/2416735/burgas-naves-lek-avtomobil-i-karavana-sa-izgoreli-pri-pozhar-v-selo-ravda.html", "text": "Навес, лек автомобил и каравана са изгорели при пожар в село Равда. Това съобщиха от ОДМВР - Бургас. Днес в Районно управление - Несебър е получено съобщение за пожар, възникнал в частен имот, разположен в село Равда срещу стадиона, при който изгорял навес, лек автомобил без регистрационни номера и каравана. Причините за инцидента, както и стойността на нанесените щети са в процес на изясняване.", "date": "2017-07-18", "title": "Бургас: Навес, лек автомобил и каравана са изгорели при пожар в село Равда"}
{"url": "http://www.focus-news.net/news/2017/07/18/2416737/kardzhali-pet-neuspeshni-opita-za-telefonni-izmami-sa-registrirani-v-grada.html", "text": "Пет неуспешни опита за измама са направени вчера в Кърджали. Това съобщиха от ОДМВР - Кърджали. Измамниците регистрирали успех само в един случай от активността си в областния център. 63-годишна изхвърлила през тераса си около 50 грама златни накити на мним служител на МВР, за да помогне за залавянето на телефонни измамници. Около 3 часа жената била убеждавана да помогне на органите на реда и инструктирана как да предаде семейните бижута. В интервала от 14.00 до 15.00 часа петима граждани са били агитирани по същия сценарий, но никой не се е доверил на увещанията и не е предал пари.", "date": "2017-07-18", "title": "Кърджали: Пет неуспешни опита за телефонни измами са регистрирани в града"}
{"url": "http://www.focus-news.net/news/2017/07/18/2416736/plovdiv-sedem-sela-v-oblastta-sa-s-narusheno-vodopodavane-zaradi-avarii.html", "text": "Седем села в Пловдивска област са с нарушено водоподаване заради аварии по водопроводната мрежа. Това съобщи за Радио „Фокус“ – Пловдив дежурният диспечер във ВиК-Пловдив. Без вода са жителите на селата Правище, Отец Паисиево, Марково, Първенец, Белозем, Устина и Куртово. Екипите на водоснабдителното дружество работят по отстраняването на аварии също на територията на град Съединение и в района на ул. „Васил Левски“ в Карлово.\r\nБез вода до 15:00 часа са и домакинствата по няколко улици в Пловдив. Екипите отстраняват аварии по водопровода в кв. „Остромила“, кръстовището на бул. „Дунав“ и ул. „Филипово“, както и на ул. „Надежда“ в кв. „Прослав“.\r\nКристиян ГАРОВ", "date": "2017-07-18", "title": "Пловдив: Седем села в областта са с нарушено водоподаване заради аварии"}
{"url": "http://www.focus-news.net/news/2017/07/18/2416741/sport-balgariya-igrae-za-13-to-myasto-na-evropeyskoto-parvenstvo-po-tenis-na-masa.html", "text": "Националният отбор на България по тенис на маса за кадетки (до 15 г.) ще играе днес за 13-то място на Европейското младежко първенство, което се провежда в португалския град Гимараеш.\r\nБългарките ще се изправят срещу отбора на Унгария. Вчера Ивет Илиева и Калина Христова отстъпиха вчера на състава на Украйна с 1:3 победи, но след това постигнаха победа с 3:0 над Словакия.", "date": "2017-07-18", "title": "Спорт: България играе за 13-то място на европейското първенство по тенис на маса"}
{"url": "http://www.focus-news.net/news/2017/07/18/2416743/montana-4-900-lv-i-260-evro-sa-otkradnati-ot-kashta-v-selo-yakimovo.html", "text": "4 900 лв. и 260 евро са откраднати от къща в село Якимово. Това съобщиха от ОДМВР - Монтана. В интервала 16 - 17 юли неизвестен извършител прониква през незаключена входна врата на къща в село Якимово, собственост на 49-годишен жител на столицата, и извършва кражба на сумата от 260 евро и 4 900 лв., намиращи се ръчна чантичка в една от стаите. Местопроизшествието е посетено от служители на Участък Якимово, извършен е разпит на пострадалия и е образувано досъдебно производство.", "date": "2017-07-18", "title": "Монтана: 4 900 лв. и 260 евро са откраднати от къща в село Якимово"}
{"url": "http://www.focus-news.net/news/2017/07/18/2416744/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Федералното правителство на Германия подкрепи кореспондента на националния ежедневник Die Welt Дениз Юджел пред Европейския съд по правата на човека (ЕСЧП), съобщава изданието Der Spiegel.\r\nВ делото си срещу Турция германският журналист може да разчита на подкрепата на правителството в Берлин. В това най-напред увери федералният правосъден министър на Германия Хайко Маас, а по-късно – и Петер Алтмайер, ръководител на канцеларията на канцлера. \r\n„От  155 дни Дениз Юджел е арестуван, от 140 дни е в строг тъмничен затвор. До момента не е повдигнато обвинение, представено пред него. Тази процедура по никакъв начин не конституционен процес. Поради тази причина, федералното правителство ще подкрепи действията на адвоката на Дениз Юджел пред ЕСПЧ\".\r\nМаас на свой ред продължи: „Ние ще положим максимални усилия, за да се работи за справедлив процес за Дениз Юджел\".\r\nТурското правителство обвинява германския журналист в разпространение \"терористична пропаганда\" заради работата му, припомнят от редакцията.\r\n*** Населението на Германия вероятно ще остане на едно и също ниво дълго време – година след година броят на заетите на пазара на труда се увеличава. На първо място това се дължи на факта, че все по-малко жени се посвещават на семейството си. И второ – стотици хиляди работници от други европейски държави се установяват в Германия. Въпреки всичко това, във федералната република все още има 2,5 млн. души, които са безработни, пише националният ежедневник Die Welt с уточнението, че в статистиката не са включени страдаците от заболявания, които възпрепятстват включването им в пазара на труда, както и учащите се младежи. \r\nБезработицата отдавна е по-сериозен проблем при имигрантите и техните проблеми. Общо 43,1 % от лицата, които остават извън пазара на труда, са с чуждестранен произход. Интересното е, че в западните провинции броят на безработните лица с мигрантски корени е по-висок, отколкото в източните – 49,5 %. Така в Хесен например 57,7 % от хората с чуждестраннен произход нямат трудови правоотношения. \r\nДанните са разпространени наскоро от Федералната агенция по заетостта.\r\n*** След ареста в иракския град Мосул на 20 поддръжници на близкоизточната радикална групировка „Ислямска държава“, на преден план излиза въпросът дали петима от тях не са  граждани на Германия, пише националният ежедневник Die Frankfurter Allgemeine Zeitung.\r\nОфицер на иракските сили за борба с тероризма  съобщи, че сред арестуваните може би е 16-годишно момиче, обявено за изчезнало през лятото на 2016 г., след като е приела исляма. Момичето е от малко градче, разположено в близост до саксонската столица Дрезден. \r\n„Има нови доказателства в полицията, които ще бъдат проверени\", заяви главният прокурор на Лоренц Хаас. \"Ако то (момичето) се появява отново и самоличността му е ясно определена, разследването да бъде възобновено\", увери Хаас.\r\nТвърди се, че момичето е било в контакт с членове на „Ислямска държава“, с които е общувало в интернет пространството. Прокуратурата в Дрезден ги разследва за подготовка на сериозно подривна насилие.\r\nИракски офицер поясни, че арестуваните 20 жени са намерени в тунел на „Ислямска държава“. Те са били въоръжени с оръжия и взривни колани, с които да атакуват иракските войски. Сред задържаните жени има граждани на Русия, Турция, Канада и Чечения.\r\n***", "date": "2017-07-18", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/07/18/2416742/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "След ареста в иракския град Мосул на 20 поддръжници на близкоизточната радикална групировка „Ислямска държава“, на преден план излиза въпросът дали петима от тях не са  граждани на Германия, пише националният ежедневник Die Frankfurter Allgemeine Zeitung.\r\nОфицер на иракските сили за борба с тероризма  съобщи, че сред арестуваните може би е 16-годишно момиче, обявено за изчезнало през лятото на 2016 г., след като е приела исляма. Момичето е от малко градче, разположено в близост до саксонската столица Дрезден. \r\n„Има нови доказателства в полицията, които ще бъдат проверени\", заяви главният прокурор на Лоренц Хаас. \"Ако то (момичето) се появява отново и самоличността му е ясно определена, разследването да бъде възобновено\", увери Хаас.\r\nТвърди се, че момичето е било в контакт с членове на „Ислямска държава“, с които е общувало в интернет пространството. Прокуратурата в Дрезден ги разследва за подготовка на сериозно подривна насилие.\r\nИракски офицер поясни, че арестуваните 20 жени са намерени в тунел на „Ислямска държава“. Те са били въоръжени с оръжия и взривни колани, с които да атакуват иракските войски. Сред задържаните жени има граждани на Русия, Турция, Канада и Чечения.\r\n*** Матю Нимиц, специален посредник на ООН за разрешаване на т.нар. спор за името на Македония, заяви, че вижда нова възможност за подновяване на разговорите между Атина и Скопие, съобщава електронното издание Ekathimerini.\r\nВ понеделник той се срещна в Брюксел с външния министър на Гърция Никос Кодзиас, след което изрази мнение, че е възможно „постигане на решение“ в проточилия се проблем с гръцкия съсед, който използва името Македония.\r\nНимиц добави, че не очаква нищо важно да се случи скоро по въпроса, но би направил всичко възможно да се подновят преговорите. \r\nАмериканският дипломат посети Скопие наскоро, като след това отиде до Брюксел, за да се срещне с Кодзиас. След срещата, гръцкият външен министър обяви, че двамата с Нимиц ще поддържат връзка и ще се опитат да „отворят път за търсене на решение“. Той също така заяви, че преговорите в Брюксел били „сериозни и интересни“. \r\nСпоред някои дипломати, продължение на преговорите може да има през есента. Кодзиас трябва да посети Скопие през август, по покана на неговия македонски колега Никола Димитров.\r\nГръцкият външен министър каза още, че новото правителство в Скопие е показало „добри намерения“, които сега трябва да превърне в действия. Едно от желанията на Атина на първо време е преименуването на летището в Скопие, което в момента носи името „Александър Велики“.\r\n*** Очаква се кипърският въпрос да доминира дневния ред на няколко срещи в централата на ООН във вторник, 18 юли, предвид инструктажа, който специалният пратеник на Световната организация за Кипър Еспен Барт Ейд и неговият специален представител Елизабет Шпехар ще изнесат, пише  Cyprus Mail.\r\nЧленовете на Съвета за сигурност ще имат възможност да чуят също така оценката на генералния секретар на ООН Антонио Гутереш относно преговорите за Кипър и ще могат да обменят мнения по последващите действия. Според дипломатически източници, Ейде, който е в Ню Йорк, ще се срещне със страните членки на Съвета за сигурност на ООН и с представители на трите страни гаранти Великобритания, Гърция и Турция.\r\nОсновният преговарящ от страна на  Кипър, посланик Андреас Мавроянис е започнал срещи със Съвета за сигурност, както и със секретариата на ООН, за да ги уведоми за преговорите. В близките часове се очаква Великобритания да представи проекторезолюция относно подновяването на мандата на мироопазващата мисията на Световната организация на острова.\r\n*** Бившият председател на кампанията за излизане по време на референдума за Брекзит от миналата година Доминик Къмингс заяви, че министърът на Великобритания за въпросите по напускането на ЕС Дейвид Дейвис е „прост като говежда кайма и мързелив като жабок“, пише The Independent.\r\nСпоред Къмингс проектозаконът за отменянето на европейското законодателство във Великобритания, предложен от Дейвис съдържа членове, които биха позволили на министрите да отстъпят пред исканията на ЕС в последния момент. Думите на Къмингс показват несъгласията между различните клики в движението за Брекзит.\r\nТова се случва в същия ден, в който Дейвис замина за Брюксел, за да преговаря с ЕС, където той бе разкритикуван, че води обсъжданията без каквито и да е документи. На снимката министърът контрастира с преговарящите от страна на Съюза, които стояха на бюрото с добре организирани папки.\r\nСпоред Къмингс документът за отменянето би позволил на министрите да изменят позициите си по Брекзит в последната минута, което според него е било подкрепено от Дейвис, от финансовия министър Филип Хамънд и правителствения секретар сър Джереми Хейууд. Той посочи, че министърът по въпросите за Брекзит е „избран да бъде като перфектен участник в „Тримата глупаци“: прост като говежда кайма, мързелив като жабок и суетен като Нарцис“.\r\nТой допълни, че Дейвис е прекарал кампанията за референдума „пиейки с Найджъл Фараж и предвещавайки поражение за последователите на напускането“ и е участвал в „най-скапаната телевизионна реклама по време на цялата кампания“.\r\n***", "date": "2017-07-18", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/07/18/2416740/shumen-26-tona-olio-izgoryaha-sled-kato-tovaren-avtomobil-se-zapali-v-dvizhenie-na-patya-shumen-sofiya-mezhdu-selata-gradishte-i-cherencha.html", "text": "26 тона олио изгоряха, след като товарен автомобил се запали в движение на пътя Шумен - София, между селата Градище и Черенча. Това съобщиха от ОДМВР - Шумен. В 13.37 часа вчера бил получен сигнал за пожар в товарен автомобил „ДАФ“ с ремарке по главен път Шумен- София, между селата Градище и Черенча. Към мястото на инцидента са насочени два противопожарни екипа от РСПБЗН. Пламъците, по данни на собственика са възникнали по време на движение. Забелязал да гори брезента в горната дясна част на прицепа. В пожара са унищожени 26 тона олио. Пламъците са погасени с 14 тона вода и 300 литра пяна. Причините за възникването му са в процес на изясняване.", "date": "2017-07-18", "title": "Шумен: 26 тона олио изгоряха, след като товарен автомобил се запали в движение на пътя Шумен - София, между селата Градище и Черенча"}
{"url": "http://www.focus-news.net/news/2017/07/18/2416738/varna-pochinal-e-shofyorat-na-tsisternata-koyato-se-preobarna-i-zapali-sled-udar-s-bus-po-patya-provadiya-aytos-samolichnostta-mu-e-v-protses-na-ustanovyavane.html", "text": "Починал е шофьорът на цистерната, която се преобърна и запали след удар с бус по пътя Провадия – Айтос. Това съобщиха за Радио „Фокус“ – Варна от пресцентъра на ОДМВР – Варна. Инцидентът е възникнал малко след 17.00 часа вчера по пътя Провадия – Айтос, близо до разклона за с. Комарево. Водачът на цистерната, превозваща керосин, е изгубил контрол над превозното средство и е блъснал с полуремаркето на цистерната насрещно движещ се микробус. След удара цистерната е излязла извън платното за движение и се е запалила. Изгоряла е напълно. Загинал е водачът на цистерната, чиято самоличност все още е в процес на установяване. Неустановени към момента са още марката, моделът и регистрационният номер на цистерната, допълниха от полицията. При инцидента са пострадали водачът на микробуса, който е на 38 години, както и 55-годишен пътник.  Те са с контузии по тялото, оказана им е медицинска помощ и са освободени за домашно лечение.\r\nМарияна ВАЛЕНТИНОВА", "date": "2017-07-18", "title": "Варна: Починал е шофьорът на цистерната, която се преобърна и запали след удар с бус по пътя Провадия – Айтос, самоличността му е в процес на установяване"}
{"url": "http://www.focus-news.net/news/2017/07/18/2416739/yuliya-yoveva-za-180-ata-godishnina-ot-rozhdenieto-na-apostola-shte-bade-predstavena-knigata-sagraden-ot-narodnata-pamet-razkazvashta-za-istoriyata-na-kakrinskoto-hanche.html", "text": "За 180-ата годишнина от рождението на Апостола ще се представи книгата „Съграден от народната памет“, разказваща за историята на Къкринското ханче. Това каза екскурзоводът в Къкринското ханче Юлия Йовева в интервю за Агенция „Фокус“ по повод 180-ата годишнина от рождението на Васил Левски. По думите ѝ книгата е подготвена от Регионалния исторически музей – Ловеч. „Днес е тържественото отбелязване на годишнината с поднасяне на венци, художествено-музикална програма и посрещане на много гости от различни краища на България“, каза Йовева. Тя обясни, че отбелязването на рождението на Левски е започнало още на 17 юли. „Посрещнахме колоездачната обиколка, организирана от Областната администрация – Ловеч в партньорство с общините Карлово, Троян и Ловеч, Български колоездачен съюз, Колоездачен клуб „Хемус“ – Троян, 1896 г.“, каза тя и уточни, че обиколката е била под патронажа на председателя на Народното събрание Димитър Главчев. Според нея с всяка изминала година потокът от посетители в Къкринското ханче се увеличава. „Идват хора от цялата страна както с организирани екскурзии, така и единични посетители. Най-хубавото е това, че в последните години все повече млади семейства с деца ни посещават, което поддържа патриотичния дух на поколенията. Вярвам, че това ще продължи занапред“, допълни Йовева. \r\nДеница КИТАНОВА", "date": "2017-07-18", "title": "Юлия Йовева: За 180-ата годишнина от рождението на Апостола ще бъде представена книгата „Съграден от народната памет“, разказваща за историята на Къкринското ханче"}
{"url": "http://www.focus-news.net/news/2017/07/18/2416745/blagoevgrad-direktorat-na-mbal-v-grada-d-r-ognyan-mitev-e-naznachil-proverka-za-izyasnyavane-prichinite-za-smartta-na-zam-komandira-na-voenno-formirovanie-26-400-podp-plamen-patsov.html", "text": "Директорът на МБАЛ – Благоевград д-р Огнян Митев е назначил проверка за изясняване причините, довели до смъртта на зам.-командира на Военно формирование 26 400 подп. Пламен Пацов. Това каза за Радио „Фокус“ – Пирин д-р Владимир Рабаджийски, ръководител на Спешно приемно отделение към лечебното заведение. С довода, че в момента тече разследване, той отказа да коментира самия инцидент и появилата се информация, че в събота, когато военнослужещият посетил Спешното приемно отделение, придружаван от свой познат, който бил студент по медицина, заради заетостта на дежурните лекари, студентът направил електрокардиограма на подп. Пацов, прегледал резултата и те напуснали лечебното заведение без консултация с лекар, а малко по-късно зам.-командирът на военното формирование отново се почувствал зле и въпреки усилията на медиците от Център за спешна медицинска помощ – Благоевград починал. Д-р Владимир Рабаджийски каза още, че когато приключат действията на разследващите органи и вътрешната проверка на болницата, ще изложи и своята позиция.\r\nЛивия НИНОВА", "date": "2017-07-18", "title": "Благоевград: Директорът на МБАЛ в града д-р Огнян Митев е назначил проверка за изясняване причините за смъртта на зам.-командира на Военно формирование 26 400 подп. Пламен Пацов"}
{"url": "http://www.focus-news.net/news/2017/07/18/2416750/shumen-77godishna-zhena-e-stanala-zhertva-na-telefonna-izmama-sas-sumata-ot-1-800-lv.html", "text": "77–годишна шуменка била измамена по телефона и дала 1 800 лева за „акция по залавяне на измамници“. Това съобщиха от ОДМВР - Шумен. Около 13.30 часа вчера на домашния ѝ телефон се обадил мъж, който се представил за полицай. Обяснил, че телефонът на жената е попаднал в списък на измамници и че вероятно ще я потърсят и ще направят опит да я измамят. След този разговор последвал втори, в който мъж започнал да я заплашва, че ако не даде искана сума ще ѝ се случи нещо лошо. Веднага след това се обадил мъжът, който се представил за полицай и помолил жената да помогне и да съдейства, за да могат да бъдат заловени измамниците и да влязат в затвора. Дали ѝ указания да пусне през терасата всички пари, които има и да се прибере в дома си. След задържане на измамниците щели да се обадят, за да ѝ върнат парите. С идеята, че помага на полицията жената хвърлила през тераса на трети етаж торбичка с 1 800 лева. Малко по-късно установила, че е измамена и подала сигнал в полицията.", "date": "2017-07-18", "title": "Шумен: 77–годишна жена е станала жертва на телефонна измама със сумата от 1 800 лв."}
{"url": "http://www.focus-news.net/news/2017/07/18/2416748/dots-sonya-penkova-nvim-s-predstavyaneto-na-arhiv-za-izdirvaneto-groba-na-vasil-levski-i-ekspozitsiya-za-zhivota-mu-shte-badat-otbelyazani-180-godini-ot-rozhdenieto-na-apostola.html", "text": "Националният военноисторически музей представя архиви за издирването гроба на Васил Левски по повод 180-тата годишнина от рождението на Апостола. Това каза в сутрешния блок „Добро утро, България“ на Радио „Фокус“ доц. Соня Пенкова, директор на културната институция. По думите ѝ днес на посетителите на музея ще бъде представена специална експозиция, посветена на живота и делото на българския герой, която може да бъде видяна само в рамките на днешния ден. Точното местонахождение на гроба на Левски предизвиква множество обществени дебати през годините, като се спори основно за три места. \"Архивът ще даде възможност всеки заинтересован сам да прецени, коя теза надделява\", добави директорът. „Това е архив, който е създаден в края на 30-те години – между 1937-1939 г. Издирването е ориентирано към търсене за възможност за бъде локализирано гробното място на Апостола. Това е амбициозна задача, която тогава е била поставена и която с много усилия се извършва в рамките на тези 3 години. Това е архив, който е останал в главния военен музей от това време. Той съдържа информация и писма, които са разменяни между Музея и отделението с държавни и обществени институции и частни лица по повод търсене на информация за гроба на Васил Левски“, обясни тя. \r\nДоц. Соня Пенкова уточни, че от днес архивът е достъпен на интерактивно приложение в Музея, а към него в експозицията ще могат да се видят и единствените артефакти, останали от Васил Левски – косата, кръстчето, тасчето, револвера и веригите му. Доц. Пенкова отбеляза, че обществото ни все повече се вглежда в Апостола през последните години, като интересът към живота и делата му е голям. Тя коментира още, че е необходим баланс между публичното демонстриране и отбелязване на паметните дати, свързани с Левски, и истинското познание за личността и завещанията на Апостола, ориентирани най-вече към младите хора.", "date": "2017-07-18", "title": "Доц. Соня Пенкова, НВИМ: С представянето на архив за издирването гроба на Васил Левски и експозиция за живота му ще бъдат отбелязани 180 години от рождението на Апостола"}
{"url": "http://www.focus-news.net/news/2017/07/18/2416746/haskovo-s-ritual-po-podnasyane-na-ventsi-i-tsvetya-v-grada-byaha-pocheteni-180-godini-ot-rozhdenieto-na-vasil-levski.html", "text": "180 години от рождението на Васил Левски бяха отбелязани в Хасково с ритуал по поднасяне на венци и цветя пред паметника на Апостола. Това съобщиха от пресцентъра на Община Хасково. В словото си кмета заяви: „Днес България почита деня, в който преди 180 години се е родил иконата на Българското освободително движение Васил Левски. Всички знаем историята на живота на Апостола на свободата, едва ли има град където да няма училище наречено на негово име. И Хасково не е изключение, намираме се пред едноименното училище, приемник на първото светско училище в Хасково. Историята свидетелства, че Левски е идвал три пъти в Хасково за създаването на революционен комитет. Първото му посещение е през 1869 година. Тогава той се среща с бащата на Асен Златаров - Христо но въпреки помощта му не успява да създаде революционен комитет. Три години по късно през 1872 година Левски отново е в Хасково. Тогава за седмица успява да направи необходимата организация за комитет заедно с Петър Берковски Георги и Михаил Хаджииванчоминчеви, Стоян Заимов, Щерю Вапцаров, Мирчо Попов. Същата година посещава за трети път Хасково. Всички сме чули и знаем по-голямата част от записките в неговото тефтерче и думите му пред съда. Днес реших да припомня една по-малко познат  цитат на Васил Левски от протоколите пред турската следствена комисия „Нашите българи желаят свободата, но приемат я, ако им се поднесе в къщите на тепсия“. Явно си е българска черта, че много от нас чакат нещо да се случи, някой друг да свърши работата. И днес пак чакаме някой от някъде да дойде и да ни реши проблемите, да ни изпълни желанията. Нека днес да си спомним тези думи на Левски и да си помислим какво може всеки един да направи за да промени света около себе си. Нека повярваме в себе си, защото сме народ наследник на велики личности, благодарение на които сме оцелели през вековете. Защото отново ще припомня мисъл на Левски „Не забравяйте – Времето е в нас и ние сме във времето, то нас обръща и ние него обръщаме. Поклон пред паметта на Васил Левски!“ \r\nВ поклонението пред паметника на Апостола на Свободата се включи и заместник-министърът на труда и социалната политика Султанка Петрова. Тя също изтъкна безспорната роля на Левски в нашата история. Венци и цветя поднесоха и областният управител Станислав Дечев, заедно със заместниците си, народният представител от ПП ГЕРБ Евгения Ангелова, общински съветници, представители на политически партии, граждани.", "date": "2017-07-18", "title": "Хасково: С ритуал по поднасяне на венци и цветя в града бяха почетени 180 години от рождението на Васил Левски"}
{"url": "http://www.focus-news.net/news/2017/07/18/2416730/prokuror-rumyana-arnaudova-govoritel-na-gl-prokuror-obvinitelniyat-akt-po-sluchaya-s-ktb-e-okolo-15-hil-stranitsi.html", "text": "В момента колегите отпечатват обвинителния акт по случая КТБ, той е около 15 хил. страници при шрифт 8. Това каза говорителят на главния прокурор Румяна Арнаудова за случая КТБ в предаването „Тази сутрин“ по БТВ. „Изключително обемен е доказателственият материал, обемни са и обстоятелствата, които са довели до краха на КТБ“, посочи тя и допълни, че всички факти, които трябва да бъдат доказани в процеса, наистина са големи по обем. „Обвинителният акт е по обвинение за участие в организирана престъпна група, ръководена от Цветан Василев. Има обвинения за престъпление по служба от страна на длъжностни лица от БНБ, за присвояване на 208 млн. и за цялостното разграбване на КТБ“, обясни Румяна Арнаудова. „Прокурорите са подготвили общ поглед на модела КТБ и ще се постараем да дадем пълна информация за това разследване като публикуваме голяма част от фактите по случая“, каза още говорителят на гл. прокурор.", "date": "2017-07-18", "title": "Прокурор Румяна Арнаудова, говорител на гл. прокурор: Обвинителният акт по случая с КТБ е около 15 хил. страници"}
{"url": "http://www.focus-news.net/news/2017/07/18/2416747/plovdiv-stotitsi-grazhdani-sa-sabrani-v-karlovo-za-da-pochetat-pametta-na-vasil-levski-po-povod-180-godini-ot-rozhdenieto-mu.html", "text": "Стотици граждани са събрани в Карлово, за да почетат паметта на Васил Левски, по повод 180 години от рождението му, предаде репортер на Радио „Фокус“-Пловдив. Още в 9:00 часа в храм „Св. Николай“ бе отслужена тържествена литургия, а в близост до църквата бяха положени венци и цветя на гроба на Гина Кунчева – майката на Левски. След това с литийно шествие всички се придвижиха до площад „20-ти юли“, където в момента награждават участниците в Националния поход „По стъпките на Васил Левски“. В похода се включиха 265 участници, в 13 лъча. Кметът Емил Кабаиванов поздрави участниците и им пожела да продължат да пазят традицията като следовници на Левски. Кабаиванов каза още, че Левски обединява всички ни и всеки трябва да има място в сърцето и разума си за него.\r\nЦветана ТОНЧЕВА", "date": "2017-07-18", "title": "Пловдив: Стотици граждани са събрани в Карлово, за да почетат паметта на Васил Левски, по повод 180 години от рождението му"}
{"url": "http://www.focus-news.net/news/2017/07/18/2416734/gl-komisar-nikolay-nikolov-gd-pbzn-18-000-sa-pozharite-u-nas-ot-nachaloto-na-godinata.html", "text": "18 000 са пожарите у нас от началото на годината. Ранените са над 200, а загиналите - 88. Това заяви директорът на пожарната главен комисар Николай Николов в предаването „Денят започва“ по БНТ. По думите му, въпреки валежите опасността от пожари в горите остава. Пламъците, които бушуваха в гората край Кресна през почивните дни вероятно са предизвикани от изхвърлена цигара, коментира Николов. Гл. комисар Николов заяви, че спасените хора от пожари от началото на годината са 750. Той отбеляза, че основните жертви в пожарите са възрастни и трудноподвижни хора, както и хора от т.нар. „рискови малцинства“. „Затова се опитваме лично да влезем в техните домове - чрез социални служби и религиозни организации“, коментира той и добави, че опасността от пожари в България остава висока, въпреки че последните дни има чести валежи.\r\n„Трябва да сме внимателни - да спазваме указанията на властите като пожарната, горските стопанства. Видим ли пожар, веднага трябва да се обадим на 112“, каза още гл. комисар Николов.\r\nПо случай деня на служителите от гражданската отбрана той припомни, че днес празнуват всички служители, които допринасят за безопасността на населението - медици, полицаи, пожарникари и доброволци.\r\nДиректорът на пожарната заяви, че е въпрос на икономическа и експлоатационна ефикасност дали пожарната и полицията да притежават собствена летателна техника. „Към момента е по-евтино за държавата хеликоптерите да са в Българската армия и на тях да се обучават военните пилоти, а когато е пожароопасения период те да ни помагат. В момента колегите от ВВС са в готовност да ни помагат, когато се наложи“, каза още гл. комисар Николай Николов.", "date": "2017-07-18", "title": "Гл. комисар Николай Николов, ГД \"ПБЗН\": 18 000 са пожарите у нас от началото на годината"}
{"url": "http://www.focus-news.net/news/2017/07/18/2416752/the-local-italiya-zabavya-glasuvaneto-na-zakon-za-grazhdanstvoto-na-detsata-na-migranti.html", "text": "Италианското правителство забави парламентарен вот относно даването на граждански права за деца на мигранти, родени в Италия или учили поне пет години в италианско училище, пише вестник The Local. Министър-председателят Паоло Джентилони заяви, че законът ще бъде гласуван със сигурност по-късно през годината, тъй като в момента има други „важни крайни срокове“, които трябва да бъдат спазени, както и „някои проблеми вътре в управляващото мнозинство“. \r\nТой обаче обеща, че ще направи всичко възможно законът да бъде приет през есента. \r\nВ същото време, външният министър Анджелино Алфано, лидер на една от партиите в управляващата коалиция, заяви, че макар законът има неговата подкрепа, той не може да гарантира одобряването му в парламента. \r\nАнкета от миналата седмица показа, че проектът губи подкрепа сред италианците.\r\nПовече от 86 хил. мигранти са пристигнали в Италия до момента тази година, което е 10% повече от цифрата от същото време миналата година. \r\nСпоред предложения проект, единият родител ще трябва да е живял легално в Италия поне пет години, за да е възможно детето му да получи гражданство при раждане. По този начин законът няма да се отнася до новопристигналите бежанци, на които е отказано убежище.", "date": "2017-07-18", "title": "The Local: Италия забавя гласуването на закон за гражданството на децата на мигранти"}
{"url": "http://www.focus-news.net/news/2017/07/18/2416751/rayka-hristova-regionalna-biblioteka-dimitar-talev-blagoevgrad-uchenitsi-shte-mogat-da-vidyat-filma-zhivot-i-delo-koyto-e-posveten-na-180-godini-ot-rozhdenieto-na-vasil-levski.html", "text": "Ученици ще могат да видят филма „Живот и дело“ , който е посветен на 180 години от рождението на Васил Левски. Това каза за Радио „Фокус“-Пирин Райка Христова, директор на Регионална библиотека „Димитър Талев“ в Благоевград. По думите й е подготвен и тържествен ритуал под надслов  „Аз съм Левски“. „Ученици ще разкажат за живота на Левски, ще рецитират негови стихотворения, ще прочетат негови мисли“, каза Христова. По думите й в деня на рождението на Васил Левски жители и гости на града ще могат да видят подредена изложба в чест на Дякона в залата на Регионален исторически музей- Благоевград, която ще бъде открита в 11:30 часа.\r\nЛора КАЛЧЕВА", "date": "2017-07-18", "title": "Райка Христова, Регионална библиотека „Димитър Талев“- Благоевград: Ученици ще могат да видят филма „Живот и дело“ , който е посветен на 180 години от рождението на Васил Левски"}
{"url": "http://www.focus-news.net/news/2017/07/18/2416754/varna-vzeti-sa-probi-ot-vodata-na-reka-glavnitsa-sled-intsidenta-s-vazplamenenata-tsisterna-na-patya-provadiya-aytos.html", "text": "След сигнал за обърнала се и възпламенена цистерна на пътя Провадия-Айтос, в района на село Комарево, Басейнова дирекция „Черноморски район“ извърши незабавна проверка и пробонабиране от водите на река Главница. Това съобщиха от пресцентъра на Басейнова дирекция „Черноморски район“. След обход на района на инцидента са констатирани изгорели треви на около 50 м. по дигата на реката и надолу по течението, не е наблюдавана опалисценция по повърхността на водата от замърсяване с нефтопродукти и промяна в цвета и мириса й. Регионалната лаборатория към Изпълнителната агенция по околна среда е взела  три проби от река Главница –  при мостовете за селата Комарево и Бозвелийско и по пътя Провадия-Айтос.  От изследваните на място показатели са отчетени pH, разтворен кислород и наситеност на кислород. Съгласно Наредбата за характеризиране на повърхностните води резултатите показват, че няма замърсяване на водата. Очакват се резултатите по всички заложени показатели, сред които- бензен и полициклени ароматни въглеводороди .", "date": "2017-07-18", "title": "Варна: Взети са проби от водата на река Главница след инцидента с възпламенената цистерна на пътя Провадия-Айтос"}
{"url": "http://www.focus-news.net/news/2017/07/18/2416756/sliven-okrazhniyat-sad-nalozhi-zadarzhane-pod-strazha-na-obvinyaem-za-otglezhdane-na-115-rasteniya-ot-roda-na-konopa-i-za-darzhane-33-kg-marihuana.html", "text": "Окръжна прокуратура - Сливен повдигна обвинение, задържа за 72 часа и внесе искане в ОС - Сливен за определяне на постоянна мярка за неотклонение спрямо Божидар Б., на 39 г. от гр. Гълъбово, област Стара Загора, за извършени две тежки умишлени престъпления. Това съобщиха от пресцентъра на Апелативна прокуратура - Бургас. Божидар Б. е обвинен за това, че на 10 юли 2017 г., в с. Пет могили, общ. Нова Загора, в жилищен имот, находящ се на ул. „Иван Вазов“, държал с цел разпространение високорисково наркотично вещество – коноп (марихуана), с тегло около 3,3 кг и за това, че в периода от началото на м. април 2017 г. до 10 юли 2017 г., в с. Пет могили, общ. Нова Загора, в жилищен имот, находящ се на ул. „Иван Вазов“, отглеждал 115 бр. растения от рода на конопа (марихуана), в нарушение на установените в Закона за контрол върху наркотичните вещества и прекурсори правила.\r\nЗа престъплението по чл.354а ал.1 изр.1 алт.1 предл.4 от НК, предмет на повдигнатото му обвинение, се предвижда наказание „лишаване от свобода“ от 2 г. до 8 г. и „глоба“ от 5 000 лв. до 20 000 лв., а за това по чл.354в ал.1 от НК – „лишаване от свобода“ от 2 г. до 5 г. и „глоба“ от 5 000 лв. до 10 000 лв. Разследването по делото се провежда от разследващ полицай при РУП - Нова Загора.\r\nВ късните часове на 17 юли 2017 г. Окръжен съд - Сливен наложи постоянна мярка за неотклонение „Задържане под стража“ спрямо обвиняемото лице.\r\nОпределението на Окръжен съд - Сливен може да бъде обжалвано пред Апелативен съд - Бургас.", "date": "2017-07-18", "title": "Сливен: Окръжният съд наложи „Задържане под стража“ на обвиняем за отглеждане на 115 растения от рода на конопа и за държане 3.3 кг марихуана"}
{"url": "http://www.focus-news.net/news/2017/07/18/2416757/pregled-na-nyakoi-ot-osnovnite-temi-v-balkanskiya-pechat-pechat-agentsiya-fokus.html", "text": "Тежките валежи от ранните часове на 18 юли в Истанбул доведоха до наводнения и парализиране на турския град, съобщава вестник Hurriyet.\r\nИстанбулският център за справяне с бедствията предупреди за риск от наводнения в града. Градският транспорт почти спря движението си, а някои метростанции са сериозно засегнати от проливните дъждове, които паднаха през последните часове.\r\nМестните власти в Истанбул предупредиха, че движение по Евразийския тунел също е временно преустановено заради дъждовете.\r\n*** Матю Нимиц, специален посредник на ООН за разрешаване на т.нар. спор за името на Македония, заяви, че вижда нова възможност за подновяване на разговорите между Атина и Скопие, съобщава електронното издание Ekathimerini.\r\nВ понеделник той се срещна в Брюксел с външния министър на Гърция Никос Кодзиас, след което изрази мнение, че е възможно „постигане на решение“ в проточилия се проблем с гръцкия съсед, който използва името Македония.\r\nНимиц добави, че не очаква нищо важно да се случи скоро по въпроса, но би направил всичко възможно да се подновят преговорите. \r\nАмериканският дипломат посети Скопие наскоро, като след това отиде до Брюксел, за да се срещне с Кодзиас. След срещата, гръцкият външен министър обяви, че двамата с Нимиц ще поддържат връзка и ще се опитат да „отворят път за търсене на решение“. Той също така заяви, че преговорите в Брюксел били „сериозни и интересни“. \r\nСпоред някои дипломати, продължение на преговорите може да има през есента. Кодзиас трябва да посети Скопие през август, по покана на неговия македонски колега Никола Димитров.\r\nГръцкият външен министър каза още, че новото правителство в Скопие е показало „добри намерения“, които сега трябва да превърне в действия. Едно от желанията на Атина на първо време е преименуването на летището в Скопие, което в момента носи името „Александър Велики“.\r\n*** Очаква се кипърският въпрос да доминира дневния ред на няколко срещи в централата на ООН във вторник, 18 юли, предвид инструктажа, който специалният пратеник на Световната организация за Кипър Еспен Барт Ейд и неговият специален представител Елизабет Шпехар ще изнесат, пише  Cyprus Mail.\r\nЧленовете на Съвета за сигурност ще имат възможност да чуят също така оценката на генералния секретар на ООН Антонио Гутереш относно преговорите за Кипър и ще могат да обменят мнения по последващите действия. Според дипломатически източници, Ейде, който е в Ню Йорк, ще се срещне със страните членки на Съвета за сигурност на ООН и с представители на трите страни гаранти Великобритания, Гърция и Турция.\r\nОсновният преговарящ от страна на  Кипър, посланик Андреас Мавроянис е започнал срещи със Съвета за сигурност, както и със секретариата на ООН, за да ги уведоми за преговорите. В близките часове се очаква Великобритания да представи проекторезолюция относно подновяването на мандата на мироопазващата мисията на Световната организация на острова.\r\n***  Природни пожари са бушували през нощта в покрайнините на град Сплит, вторият по големина в Хърватия, пише   Croatia Week.\r\nВ борбата с пожара участват стотици спасители, военни и доброволци. Най-сложна е ситуацията югоизточно от града от страна на курортния район Подстрана, където борбата се води, да не се допусне огъня до жилищните сгради. Населението на крайните квартали „Жрновица“  и „Стожанац“ е евакуирано. Около  250 легла са подготвени в спортен комплекс „Спаладиум  Арена“ за евакуираните. \r\nКметът на Сплит Андро Крстулович-Опара съобщи след полунощ, че „най-лошото е зад нас, Сплит е спасен“, но скоро след това заради засилване на вятъра ситуацията се влошава рязко. В момента огънят е унищожил няколко обекта в покрайнините на града.\r\n***", "date": "2017-07-18", "title": "Преглед на някои от основните теми в балканския печат печат (Агенция „Фокус“)"}
{"url": "http://www.focus-news.net/news/2017/07/18/2416755/pazardzhik-desetki-grazhdani-se-vklyuchiha-v-otbelyazvaneto-na-180-godini-ot-rozhdenieto-na-vasil-levski-v-grada.html", "text": "Десетки граждани се включиха в отбелязването на 180 години от рождението на Васил Левски в Пазарджик, предаде репортер на Радио „Фокус“ – Пазарджик. Слово пред събралите се на поклонението пред паметника на Апостола произнесе Цветанка Иванова от Общинския комитет „Васил Левски“. Цветя и венци поднесоха представители на Областната и общинската администрация, на политически партии, Съюза на офицерите и сержантите от запаса и резерва, културни институции и общественици.\r\nТеодора ДИМИТРОВА", "date": "2017-07-18", "title": "Пазарджик: Десетки граждани се включиха в отбелязването на 180 години от рождението на Васил Левски в града"}
{"url": "http://www.focus-news.net/news/2017/07/18/2416749/hurriyet-obilni-valezhi-paraliziraha-istanbul.html", "text": "Тежките валежи от ранните часове на 18 юли в Истанбул доведоха до наводнения и парализиране на турския град, съобщава вестник Hurriyet.\r\nИстанбулският център за справяне с бедствията предупреди за риск от наводнения в града. Градският транспорт почти спря движението си, а някои метростанции са сериозно засегнати от проливните дъждове, които паднаха през последните часове.\r\nМестните власти в Истанбул предупредиха, че движение по Евразийския тунел също е временно преустановено заради дъждовете. Тереза Герова", "date": "2017-07-18", "title": "Hurriyet: Обилни валежи парализираха Истанбул"}
{"url": "http://www.focus-news.net/news/2017/07/18/2416758/yuliya-yoveva-posetitelite-na-kakrinskoto-hanche-chesto-zadavat-vaprosa-dali-levski-e-zaloven-v-rezultat-na-planirana-operatsiya-na-turskata-politsiya-ili-na-predatelstvo.html", "text": "Посетителите на Къкринското ханче често задават въпроса дали Левски е заловен в резултат на планирана операция на турската полиция или на предателство. Това каза екскурзоводът в Къкринското ханче Юлия Йовева в интервю за Агенция „Фокус“ по повод 180-ата годишнина от рождението на Васил Левски. „Някои от изследователите на Левски смятат, че залавянето му е резултат на предателство. В последните години много от историците застъпват мнението, че няма предателство, а залавянето е нещастно стечение на обстоятелствата заради съмнителните отговори, които дава Левски, когато среща двете заптиета в местността „Пази мост“, каза Йовева. Според нея не е ясно дали някога ще се стигне до единно мнение. По думите й това е лично усещане на всеки отделен българин. \r\nЙовева изтъкна като друг спорен въпрос и  дейността на Левски в Къкрина. „Някои смятат, че 1872 г. Левски идва в Къкрина и основава комитет. Такъв в селото наистина има. В него се включват няколко човека: Христо Цонев – Латинеца, наемателят на хана, който посреща Левски, Андрей Арабаджията, Гено Станев, Денчо Цонев, Сяро Цонев, Сяро Главанака и Цанко Трипанов. Други изследователи смятат, че този комитет е бил действащ само на хартия“, коментира тя. Според нея за дейността на Левски в Къкрина за съжаление няма преки писмени доказателства, така че въпросът остава отворен за бъдещите поколения.\r\nДеница КИТАНОВА", "date": "2017-07-18", "title": "Юлия Йовева: Посетителите на Къкринското ханче често задават въпроса дали Левски е заловен в резултат на планирана операция на турската полиция или на предателство"}
{"url": "http://www.focus-news.net/news/2017/07/18/2416761/gencho-genchev-kmet-svishtov-shest-sa-nay-postradalite-sela-v-obshtinata-ot-navodneniyata-v-nachaloto-na-mesetsa.html", "text": "Шест са най-пострадалите села в община Свищов от наводненията в началото на месеца. Това заяви в предаването „Добре дошли в Свищов“ на Радио „Фокус“ – Велико Търново кметът на Община Свищов Генчо Генчев. Той припомни, че бе създадена специална комисия, която да оцени щетите. „Бяха описани всички пострадали инфраструктурни обекти като мостове, подпорни стени, пътна и тротоарна настилка. За шест населени места, в които е най-наложително да бъдат извършени ремонти, са изготвени проекти. Активизирано свлачище има в село Ореш, на няколко места по главния път. В село Царевец има един мост за цялостна реконструкция, другият е частично съборен. Има нарушена асфалтова настилка в по-голямата част от улиците. В Горна Студена – подпорна стена. В село Козловец също има нанесени щети по отношение на пътната настилка, както и в село Вардим“, обясни Генчо Генчев. \r\nРаботата на комисията  по оценяване на щетите вече е приключила. Документите са изготвени и изпратени до Междуведомствената комисия за подпомагане и Областна администрация – Велико Търново. Изчаква се решение.\r\nЛуиза ТРАНЧЕВА", "date": "2017-07-18", "title": "Генчо Генчев, кмет Свищов: Шест са най-пострадалите села в общината от наводненията в началото на месеца"}
{"url": "http://www.focus-news.net/news/2017/07/18/2416763/sport-prezidentat-na-ispanskata-kralska-federatsiya-po-futbol-e-arestuvan-po-podozreniya-v-koruptsiya.html", "text": "Гражданската гвардия е провела обиск в сградата на Испанската кралска федерация по футбол. В хода на акцията е арестуван президентът на организацията Анхел Мария Виляр, съобщават местните медии. \r\nОбискът е проведен в сутрешните часове на вторник след получена информация, съгласно която ръководството на футболната федерация е отговорно за финансов ущърб на организацията. Налице са и съмнения за корупционни практики при преизбирането на 67-годишния Виляр за президентския пост на федерацията. Гвардията е иззела и огромно количество документи.", "date": "2017-07-18", "title": "Спорт: Президентът на Испанската кралска федерация по футбол е арестуван по подозрения в корупция"}
{"url": "http://www.focus-news.net/news/2017/07/18/2416764/varna-lektsiya-na-tema-speshna-meditsinska-pomosht-pri-vodni-intsidenti-shte-bade-predstavena-v-ramkite-na-sedmitsata-na-vodnoto-spasyavane-v-grada.html", "text": "Лекция на тема „Спешна медицинска помощ при водни инциденти“ ще бъде представена във  Варна в рамките на Седмицата на водното спасяване, която продължава до 21 юли, предаде репортер на Радио „Фокус“ – Варна. Инициативата се организира за поредна година от Областния съвет на БЧК – Варна, дружеството на специалистите по водно спасяване към БЧК – Варна, както и Община Варна. \r\nТази сутрин пред хотел в курорта „Златни пясъци“ бе предвидена демонстрация по водно спасяване на плаж – представяне инцидент с давещ се в зоната за отговорност на Спасителен пост и действия на спасителя за преодоляване на ситуацията. От 13.00 часа в зала „Панорама“ 2 на РЗИ – Варна ще се състои лекция във Варненско лятно училище „Въведение в спешната помощ“, която ще бъде за студенти и млади лекари. Лекцията на тема „Спешна медицинска помощ при водни инциденти“ ще бъде водена от доц. д-р Димитър Ставрев, д.м. Демонстрации по водно спасяване ще се състоят през следващите дни и в курортите „Св. св. Константин и Елена“ и „Камчия“. В рамките на Седмицата на водното спасяване ще се проведе и десетия турнир по водно спасяване на море за действащи спасители, в който ще участват спасители не само от Варна, но и от цялото крайбрежие. В петък е предвидена кръгла маса по проблемите на водното спасяване.\r\nМарияна ВАЛЕНТИНОВА", "date": "2017-07-18", "title": "Варна: Лекция на тема „Спешна медицинска помощ при водни инциденти“ ще бъде представена в рамките на Седмицата на водното спасяване в града"}
{"url": "http://www.focus-news.net/news/2017/07/18/2416760/stotitsi-makedonski-turisti-bedstvat-ili-sa-evakuirani-sled-potopa-na-poluostrov-halkidiki-obzor.html", "text": "Евакуацията на бедстващи македонски туристи след потопа на полуостров Халкидики, предизвикан от проливните дъждове, които през последните дни обхванаха северната част на Гърция, е централна тема в македонските медии.\r\nМакедонският \"Фокус\" пише \"Първа жертва на пороите в Гърция, македонско семейство поиска помощ от консулството\". Според изданието местен овчар е бил убит от гръм, а сред най-пострадалите населени места са Торони, Неа Мармарас, Порто Куфо, Сарти и Каламици на полуостров Ситония.\r\nТелевизия \"ТВ21\" се позовава на сърцераздирателни призиви на помощ на македонски туристи, публикувани в социалните мрежи, в които се казва,че \"изпаднали сме в беда и автомобилите ни не се движат. Намираме се над Каламици, в южната част на Ситония\".\r\nЕлектронното издание \"Радио Свободна Европа\" цитира изявление на министерството на външните работи в Скопие, според което \"няма застрашени македонски граждани от наводненията в Северна Гърция\".\r\nТелевизия \"Канал 5\" и електронното издание МКД съобщават: \"Наводнения в Гърция. Евакуация на македонски туристи\". Според информацията напълно \"наводнени и унищожени са плажовете и туристическите атракциони в районите на Порто Куфо, Торони и Тристиника\".\"Фактор\" публикува любителско видео от наводнението на Халкидики и предава, че \"цяла Северна Гърция е под вода\", в част от най-засегнатите райони има многобройни македонски туристи. \"Есен в Гърция. Дъжд наводнения и температури до 15 градуса\" пише \"Фактор\".\r\n\"Локално\" съобщава, че \"поройните дъждове и наводненията са превърнали гръцките улици в реки\"\r\nЕлектронното издание \"Точка\" твърди, че циклонът \"Медуза\" е накарал македонските туристи да прекарат почивката си под проливен дъжд, градушка и дори сняг на Халкидики.\"Press 24\" смята, че \"ситуацията на Халкидики е катастрофална\".\"Пулс 24\" съобщава за наводнения и свлачища по пътя Лариса - Kожани в централна Македония и за \"страхотни наводнения, които са отнесли цели плажове, каравани и автомобили в района на Торони\". \r\nТемата остава водеща и за \"Република\", \"Мета\", \"Сител\", \"Нова Македония\" и др.Тереза Герова", "date": "2017-07-18", "title": "Стотици македонски туристи бедстват или са евакуирани след потопа на полуостров Халкидики (ОБЗОР)"}
{"url": "http://www.focus-news.net/news/2017/07/18/2416765/na-85-godini-pochina-golemiyat-balgarski-dirigent-mihail-angelov.html", "text": "На 85 години почина големият български диригент Михаил Ангелов. Това съобщиха от пресцентъра на Софийска опера и балет. Михаил Ангелов е един от основателите на оркестъра „Софийски солисти“. Бил е директор и главен диригент на оперните театри в Русе, Пловдив, Бургас и Благоевград. Между 1961 и 1991 година Михаил Ангелов е назначен последователно за диригент, заместник главен диригент, главен диригент и директор на Софийската опера. От 2005 година е главен диригент на музикалния театър „Стефан Македонски“.\r\nУченици на Ангелов са известни изпълнители като Гена Димитрова, Нели Божкова, Валери Попова, Александрина Пендачанска, Стоян Попов, Иван Консулов, Бойко Цветанов и Цветан Михайлов.\r\nРеперторът на маестро Ангелов съдържа 39 произведения, 17 от които той поставя за първи път на българска сцена. \r\nЗа своите 55 години творческа дейност Маестро Ангелов има повече от 2500 участия, които включват оперни и балетни заглавия, хорови и симфонични концерти, ораториални творби. \r\nНосител е на орден „Кирил и Методий“ – I степен и на всички високи отличия в областта на културата в България.", "date": "2017-07-18", "title": "На 85 години почина големият български диригент Михаил Ангелов"}
{"url": "http://www.focus-news.net/news/2017/07/18/2416753/mvnr-nyama-postradali-balgari-sled-poroynite-dazhdove-v-gartsiya.html", "text": "Няма пострадали българи след поройните дъждове в Гърция. Това съобщиха за Агенция „Фокус“ от пресцентъра на Министерството на външните работи. От министерството посочиха, че при нужда от помощ българските граждани могат да потърсят съдействие от генералното ни консулство.", "date": "2017-07-18", "title": "МВнР: Няма пострадали българи след поройните дъждове в Гърция"}
{"url": "http://www.focus-news.net/news/2017/07/18/2416768/dobri-belivanov-kmet-na-haskovo-sotsialnoto-predpriemachestvo-mozhe-da-doprinese-za-dostoyno-zaplashtane-na-truda-na-horata-v-neravnostoyno-polozhenie.html", "text": "Социалното предприемачество може да допринесе за по-голяма заетост ти достойно заплащане на труда на хората в неравностойно положение, заяви кметът на Хасково Добри Беливанов при откриването на информационен форум „Социално предприемачество – предизвикателства и възможности за развитие в Южен Централен район”, който се провежда днес в Хасково. Това съобщиха от пресцентъра на Община Хасково. Форумът е организиран от  Националната федерация на работодателите на инвалиди (НФРИ) Тя обхващаща 80 предприятия за хора с увреждания от социалната икономика, съвместно с Министерство на труда и социалната политика, Община Хасково и Областна Администрация Хасково. При откриването кмета каза още „Радвам се, че Хасково е домакин на подобен форум,  защото социалното предприемачество е механизма чрез който може да се промени живота на хората  в неравностойно положение. Преди години в България съществуваше организация , която осигуряваше работа на инвалидите .  След  промените през 1989 година, в тази сфера се получи вакум.  Хората в неравностойно положение много трудно намират работа и достойно заплащане, в голямата си част те са социално слаби разчитащи на помощи и инвалидни пенсии, които всички знаем в какъв минимален размер са. Рядкост са работодателите, които дават шанс за достоен труд  на хора с увреждания. Социалното предприемачество е това което може да създаде интегрирана среда за създаване на роботни места за хора с увреждания с устойчив характер. Социалните предприятия са тези които спомагат за процеса на социално включване, солидарност и зачитане на уменията на всеки отделен човек съсредоточавайки се върху възможностите му за участие в социални и трудови отговорности. Община Хасково участва в проект за социално предприемачество, който по-късно ще бъде представен тук. Познавам лично управителя на една от фирмите, наели на работа хора с увреждания  в Хасково Сияна Кисьова. Няма да давам оценка за продукцията на фирмата, но ще споделя че продукти на тази фирма почти винаги присъстват в подаръците, които прави община Хасково за своите гости и приятели, продукти на фирмата изложихме за поредна година и на нашия щанд във френския град Шатион, с който Хасково е побратимен. Хора от цяла Европа са очаровани от качеството на произведеното  точно на тази фирма , в която работят хора с увреждания. Това мисля е достатъчна атестация на качеството на труда, който могат да полагат хората в неравностойно положение. „\r\nУчастниците във форума бяха приветствани и от доктор  Султанка Петрова, заместник министър на труда и социалната политика. Тя заяви че се работи по промяна на законодателството в посока насърчаване на социалното предприемачество и наемането на хора с увреждания\r\nУчастниците във форума бяха приветствани и от зам.-областния управител Стефка Здравкова. За социално предприемачество днес в Хасково си говорят представители на местните власти от областта,граждански организации, социални партньори, социални предприятия и др.\r\nЦелта на форума е да се подобри видимостта на социалното предприемачество. Главен акцент в работата на форума, целящ осигуряване на информация и дискусия е изграждането на една по-интегрирана среда за създаването на работни места за хора в неравностойно положение с устойчив характер.\r\nЩе бъдат представени предизвикателствата пред социалната икономика и добри практики на предприятия за хора с увреждания, които осигуряват устойчиви работни места на територията на Южен централен район. Тези предприятия съществуват в един уникален модел, чрез който се реализира интегрирана заетост на несубсидирани работни места.", "date": "2017-07-18", "title": "Добри Беливанов, кмет на Хасково: Социалното предприемачество може да допринесе за достойно заплащане на труда на хората в неравностойно положение"}
{"url": "http://www.focus-news.net/news/2017/07/18/2416767/ministerstvoto-na-finansite-preotvori-emisiya-105-godishni-darzhavni-tsenni-knizha.html", "text": "Министерството на финансите преотвори емисия 10.5-годишни държавни ценни книжа (ДЦК), деноминирани в лева, с падеж 25 юли 2027 година. Това съобщиха от пресцентъра на Министерство на финансите. На проведения на 17 юли аукцион бяха пласирани ДЦК за 89.5 млн. лв. при среднопретеглена доходност от 1.63%. Общият размер на подадените поръчки достигна 201.8 млн. лв., което съответства на коефициент на покритие от 2.02. Спредът спрямо десетгодишните германски федерални облигации в този сегмент е в размер на 103 базисни пункта. \r\nСлед този аукцион общият обем на емисията 10.5-годишни ДЦК ще възлезе на 339.5 млн. лв., което е в рамките на заложения лимит в Закона за държавния бюджет на Република България за 2017 г. за емитиране на ДЦК на вътрешния пазар и в съответствие с Емисионната политика за 2017 г. \r\nЕмисията е референтна през 2017 г. по отношение на хармонизирания дългосрочен лихвен процент за оценка степента на сближаване, който е един от Маастрихтските критерии.\r\nНай-голямо количество ДЦК на аукциона придобиха пенсионните и гаранционни фондове - 58.10%, следвани от застрахователните и животозастрахователни дружества с 41.34% и 0.56% от банките.", "date": "2017-07-18", "title": "Министерството на финансите преотвори емисия 10.5-годишни държавни ценни книжа"}
{"url": "http://www.focus-news.net/news/2017/07/18/2416769/polk-ivan-boyadzhiev-pri-razsledvaneto-na-atentata-na-letishte-sarafovo-imashe-aktivna-namesa-na-izraelskite-sluzhbi-zatova-sledstvieto-ne-beshe-provedeno-kakto-tryabva.html", "text": "При разследването на атентата на летище \"Сарафово\" имаше активна намеса на израелските служби, затова следствието не беше проведено както трябва. Това каза в интервю за Агенция „Фокус“ експертът по сигурност полк. Иван Бояджиев по повод навършването на 5 години от атентата на летище „Сарафово“. Той заяви, че в случай на атентат, като този в „Сарафово“ има норми, които трябва да се спазват, но в случая са пренебрегнати. „В която държава е станал атентатът – тя поема разследването, следствените действия и всичко, което трябва да се направи. При нас заради активната намеса на „Мосад“, нещата не станаха така“, коментира полк. Бояджиев. Експертът обясни, че веднага след нападението на място  идват силите за сигурност и ограждат района около самия взрив и пораженията. След това се изнасят внимателно ранените и веднага се разпитват. Убитите остават на място, за да се види каква е била взривната вълна, да се потърсят в тях частици от всички най-фини материали от експлозива и от другите елементи от самоделното взривно устройство. „А не неща, които са казали ранените след взрива  да ни бъдат изпратени след една година от чужда държава…При случая в  „Сарафово“ телата на всички загинали бяха веднага изнесени извън България. И какво могат да разследват тогава българите като няма какво? Всички съществени доказателства бяха изнесени извън България. При това положение, никакви следствени действия не могат да бъдат проведени както трябва. Затова работата се забатачи“, коментира полк. Бояджиев. По думите му заради това  следствието по атаката не е проведено както трябва.\r\nСпоред него не е трябвало  още в началото да бъде посочван извършител на престъплението, понеже това би могло да попречи на разследването. „Първоначално се казва само „Това е терористичен акт“, защото има много убити и ранени, и е създадена паника. Така започва да работи следствието по следите. В никакъв случай не трябва да се обявява предварително кои са виновни. Това също е една насока, която дава грешни следи в самото следствие. Тук мисля, че още не са убедени, как е станало, кой го е направил и т.н.“, коментира полк. Бояджиев.\r\nСтефан ПЕТРОВ", "date": "2017-07-18", "title": "Полк. Иван Бояджиев: При разследването на атентата на летище \"Сарафово\" имаше активна намеса на израелските служби, затова следствието не беше проведено както трябва"}
{"url": "http://www.focus-news.net/news/2017/07/18/2416762/korneliya-ninova-bsp-vyarvam-che-idealat-na-levski-za-chista-i-svyata-republika-i-ravenstvo-na-drugite-evropeyski-narodi-e-zhiv-i-dnes.html", "text": "Вярвам, че идеалът на Левски за чиста и свята република и равенство на другите европейски народи е жив и днес. Това написа в социалната мрежа \"Фейсбук\" лидерът на БСП Корнелия Нинова по повод 180-ата годишнина от рождението на Васил Левски. \"На този ден е роден големият син на България – Васил Левски. Възхищавам се на прозрението, с което е начертал пътя на Отечеството ни за десетилетия напред. Прекланям се пред смелостта, с която се е борил за свободата и добруването на народа ни\", пише Нинова. \"Липсваш ни, Апостоле. Имаме нужда от твоята чистота, сила и себеотрицание. Поклон!\", пише още лидерът на БСП в социалната мрежа.", "date": "2017-07-18", "title": "Корнелия Нинова, БСП: Вярвам, че идеалът на Левски за чиста и свята република и равенство на другите европейски народи е жив и днес"}
{"url": "http://www.focus-news.net/news/2017/07/18/2416766/harvatiya-gradushka-s-golemina-na-topka-za-tenis-udari-oblastta-zagore.html", "text": "Градушка с големина на топка за тенис удари областта Загоре в северната част на страната и причини големи щети, предава хърватската агенция HINA.\r\nПострадали са районите на градовете Крапина, Долна Стубица, Кланец, Преграда, Забог, Златар, Вараждин, Лепоглава, Вараждинске Топлице, Иванич град, Самобор и др.Тереза Герова", "date": "2017-07-18", "title": "Хърватия: Градушка с големина на топка за тенис удари областта Загоре"}
{"url": "http://www.focus-news.net/news/2017/07/18/2416770/tatkovina-sarbiya-i-sasht-shte-se-stremyat-kam-zadalbochavane-na-dvustrannite-otnosheniya.html", "text": "Държавният глава на Сърбия Александър Вучич и вицепрезидентът на САЩ Майк Пенс изразиха желание за продължаване на добрите отношения между двете страни. Това става ясно от изявление, разпространено от Белия дом след срещата между двамата лидери, предава македонската електронна медия Tatkovina. \r\n„Лидерите се съгласиха, че двустранните отношения (между Белград и Вашингтон) имат важно значение и изразиха желание за задълбочаване на партньорството“ , се казва в разпространения текст. \r\nПенс е уверил Вучич в „опитите на САЩ да гарантират сръбското присъединяване към Европейския съюз“. В същото време, американският вицепрезидент не е пропуснал възможността да посъветва Белград да продължи реформите в Сърбия и да положи усилия за нормализиране на отношенията с Косово. Тереза Герова", "date": "2017-07-18", "title": "Tatkovina: Сърбия и САЩ ще се стремят към задълбочаване на двустранните отношения"}
{"url": "http://www.focus-news.net/news/2017/07/18/2416759/blagoevgrad-obshtestvenostta-v-grada-otbelyaza-180-godini-ot-rozhdenieto-na-vasil-levski.html", "text": "С ритуал по полагане на венци и цветя благоевградската общественост отбеляза 180 години от рождението на Апостола на свободата Васил Левски, предаде репортер на Радио „Фокус“-Пирин. Кметът на Благоевград д-р Атанас Камбитов, народният представител от ГЕРБ и областен координатор на партията Даниела Савеклиева, областният управител Бисер Михайлов, председателят на Общински съвет-Благоевград Радослав Тасков, представители на политически партии, учебни заведения, институции и граждани се поклониха пред бюст-паметника на Левски, който се намира на едноименния площад. Ученици припомниха част от живота и делото на Дякона.\r\nВасил Левски е роден в китното подбалканско градче Карлово на 6 юли 1837 г., (18 юли нов стил). Образованието си започва в килийното училище в родния си град. Година по-късно продължава в местното взаимно училище. “Аз съм посветил себе си на Отечеството: да му служа до смърт и да работя по народната воля“, посочва Апостола. Левски се отправя към Сърбия, за да се присъедини към Първата Българска легия, организирана от Раковски. Легендата гласи, че по време на военни упражнения той прави лъвски скок, от който всички са възхитени и започват да го наричат Левски. В Белград Левски укрепва познанствата си от Първа легия. Там той се запознава и с нови революционери, сред които са Ангел Кънчев и Любен Каравелов.\r\nНа 11 декември 1868 г. с параход от град Турну Мъгуреле Дякона тръгва за Цариград. Започва първата си обиколка във вътрешността на страната, подпомогнат от „Българско общество“. Апостола на Българската свобода е предаден през зимата на 1872 г. Заловен е в Къкринското ханче до Ловеч и е съден в София. Обесен „там близо край град София“ на 19 февруари 1873 г., Васил Левски е вечният критерий на поколения българи от Освобождението до днес.\r\nЛора КАЛЧЕВА", "date": "2017-07-18", "title": "Благоевград: Обществеността в града отбеляза 180 години от рождението на Васил Левски"}
{"url": "http://www.focus-news.net/news/2017/07/18/2416771/pazardzhik-regionalnata-struktura-na-bchk-obuchava-mezhdu-30-i-40-vodni-spasiteli-godishno.html", "text": "БЧК - Пазарджик извършва организирани курсове за обучаване на желаещи да станат спасители на открити водни площи и басейни. Това съобщи за Радио „Фокус“ – Пазарджик Живко Дишков, председател на Червенокръстката организация в Пазарджик. По думите му се наблюдава голям интерес от страна на младите хора да се профилират в тази сфера. „Вече е проведен един курс, в които участваха 20 души, 18 от тях завършиха успешно и вече се реализират в тази дейност. Предстои втори курс, за които са заявили участие 15 души, които успешно са преминали приемния изпит. Много е важна за желаещите да станат водни спасители да могат да плуват много добре. Затова ние правим постъпления плуването да бъде въведено като предмет в училищата“, уточни Дишков. Той каза още, че обикновено в Пазарджишкия регион всяка година се обучават между 30 и 40 души за водни спасители. „Обучението преминава в две нива – първото ги квалифицира като спасители на басейни, а второто – спасители на открити водни площи, каквото е Черноморието. Сертификатите важат и за България и за цяла Европа“, допълни Дишков.\r\nАлбена ЖИЛЕКОВА", "date": "2017-07-18", "title": "Пазарджик: Регионалната структура на БЧК обучава между 30 и 40 водни спасители годишно"}
{"url": "http://www.focus-news.net/news/2017/07/18/2416773/varna-potvardiha-parvonachalniya-arest-na-obvinen-za-darzhane-na-blizo-300-grama-amfetamini-prednaznacheni-za-prodazhba.html", "text": "Състав на Варненския апелативен съд намери за правилно и законосъобразно определение на Окръжен съд – Варна за първоначалния арест на Илиян Илиев, обвиняем по досъдебно производство на Първо РУ - Варна за притежанието на близо 300 грама амфетамин с цел разпространение. Това съобщиха от пресцентъра на Апелативен съд - Варна. Съдът остави без уважение жалбата на обвиняемия срещу задържането му под стража. Илиев е бил задържан на 6 юли тази година на ул. „Пирин“ във Варна при специализирана полицейска операция по линия на наркоразпространението. При претърсване и обиск на автомобила на Илиян органите на реда открили 1000 таблетки амфетамин с тегло 289.11 гр, 27.71 гр. кристално вещество, което се използва като съставка при производството на амфетамин и електронна везна със следи от амфетамин и марихуана. Претърсено било и жилището на 37-годишния мъж в Търговище. Оттам полицията иззела 6 ампули метамфетамин. При повторен оглед на автомобила на обвиняемия с куче полицаите открили допълнителни количества таблетки и марихуана. \r\nВъпреки твърдението на защитата, че обвиняемият е наркозависим и намереният амфетамин бил за лична употреба, и този съд намира, че количеството е твърде голямо. Нещо повече. Установените допълнителни веществени доказателства – везната, кристалното вещество и марихуаната обосновават категорично предположението, че Илиев е автор на престъплението, за което е привлечен като обвиняем. Престъплението е тежко по смисъла на закона и се наказва със затвор. Илиев е неосъждан, но  има висящо наказателно производство в РП-Смолян за държане на наркотици. Разследването по това дело е приключило и предстои внасяне на обвинителен акт в съда. Тези факти водят и този съд до извода, че ако е на свобода Илиян може да извърши престъпление. Реална е и опасността да се укрие. Обвиняемият е от Търговище и няма адрес на пребиваване във Варна.\r\nОпределението на Варненския апелативен съд, с което се потвърждава първоначалния арест на Илиян Илиев, разследван за притежанието на близо 300 грама амфетамин с цел разпространение е окончателно.", "date": "2017-07-18", "title": "Варна: Потвърдиха първоначалния арест на обвинен за държане на близо 300 грама амфетамини, предназначени за продажба"}
{"url": "http://www.focus-news.net/news/2017/07/18/2416775/reuters-chetirima-dushi-sa-zaginali-pri-samoubiystven-atentat-na-kpp-v-severoiztochna-siriya.html", "text": "Самоубийствен атентат, извършен със зареден с експлозиви автомобил, отне живота на четирима души на контролно-пропускателен пункт в североизточната част на Сирия, предава Reuters, като се позовава на данни от Сирийската обсерватория за правата на човека. \r\nРайонът, в който е извършено нападението, е контролиран от подкрепяните от САЩ кюрдски сили, които потвърдиха атаката, но отказаха да разкрият допълнителни подробности. \r\nКъм момента не е известно кой е отговорен за атентата.Тереза Герова", "date": "2017-07-18", "title": "Reuters: Четирима души са загинали при самоубийствен атентат на КПП в Североизточна Сирия"}
{"url": "http://www.focus-news.net/news/2017/07/18/2416776/pleven-62-godishen-mazh-e-pochinal-sled-napadenie-s-nozh-pri-skandal-v-belene.html", "text": "62-годишен мъж е починал след нападение с нож при скандал в Белене. Това съобщиха от ОДМВР - Плевен. На 17 юли, в 11.55 часа, в РУ - Белене е постъпил от сигнал от ЕЕН 112, че в град Белене на улица \"Средна гора\" има пострадало лице, което кърви. Местопроизшествието е посетено от служители на РУ - Белене, които установяват пострадалия – 62-годишен от същия град. Откаран е от екип на ФСМП - Белене, но в последствие умира в линейката при транспортиране към град Плевен. От извършените процесуално следствени действия е установено, че на 17 юли около, 11.45 часа, в град Белене потърпевшият се е срещнал с 51-годишен от Белене. Между тях е възникнал скандал, в следствие на който по-младият мъж нанася удари с нож на 62-годишния. При направения оглед на трупа, по тялото на пострадалия са открити множество прободни рани. Извършителят е задържан за 24 часа по Закона за МВР. Предстои с прокурорско постановление мярката му да бъде продължена за 72 часа. Намерено е оръжието на престъплението - нож, открит в изкоп на външна тоалетна на роднина на извършителя в Белене. Трупът е приведен в КСМД - Плевен за аутопсия. Полицейските действия са под ръководството на прокурор при ОП – Плевен. За престъпление по чл. 115 от НК е образувано досъдебно производство.", "date": "2017-07-18", "title": "Плевен: 62-годишен мъж е починал след нападение с нож при скандал в Белене"}
{"url": "http://www.focus-news.net/news/2017/07/18/2416779/prezidentat-rumen-radev-shte-prisastva-na-denya-za-visokopostaveni-gosti-na-voennomorskoto-uchenie-briz-2017-vav-varna-na-19-yuli.html", "text": "На 19 юли президентът и върховен главнокомандващ на Въоръжените сили Румен Радев ще присъства на деня за високопоставени гости на националното военноморско учение с международно участие „БРИЗ 2017”. Това съобщиха от прессекретариата на държавния глава. Президентът Радев ще бъде посрещнат с военен ритуал на Морска гара Варна. Държавният глава ще наблюдава противодействие на терористична група завладяла кораб, ликвидиране на пожар на търговски кораб в пристанище, противодействие на нелегален трафик на мигранти по море, спасяване на голям брой хора на море, отразяване атаки на въздушен противник.   \r\nУчението е планирано и ще се ръководи съгласно стандартите и процедурите на НАТО. То се провежда в териториалното море, прилежащата зона и изключителната икономическа зона на Република България и в полигони.   \r\nВ учението ще участват 20 бойни и спомагателни кораби и катери 1 подводница, 4 самолета, 2 вертолета и над 1700 военнослужещи от военноморските сили на България, Великобритания, Гърция, Италия, Полша, Румъния, САЩ и Турция, Втората постоянна група кораби на НАТО от силите за отговор на Алианса, както и служители от държавни организации, институции и ведомства.", "date": "2017-07-18", "title": "Президентът Румен Радев ще присъства на деня за високопоставени гости на военноморското учение „БРИЗ 2017“ във Варна на 19 юли"}
{"url": "http://www.focus-news.net/news/2017/07/18/2416780/polk-ivan-boyadzhiev-atentatat-na-letishte-sarafovo-izigra-polozhitelna-rolya-za-nashite-spetsialni-sluzhbi.html", "text": "Аз мисля, че атентатът на летище „Сарафово“ изигра положителна роля за стъпването на нашите сили за сигурност на собствени крака и на собствен акъл. Това каза в интервю за Агенция „Фокус“ експертът по сигурност полк. Иван Бояджиев по повод на навършването на 5 години от атентата на летище „Сарафово“. „Той изигра много положителна роля за създаване на нова настройка, нова нагласа, нови фази на обучение, на нашите специални служби. Което е добре“, посочи полк. Бояджиев. Той припомни, че това не е най-големият атентат на наша територия, като при взрива на гара Буново през 80-те години на ХХ век, когато са убити няколко деца и възрастни хора. „Но атентатът в Сарафово в последно време е, може би, е най-големият и непредвиденият в България, за нашите служби“, каза той. Според него всички показания, които са дали ранените, не са били взети в България, а в друга държава и една година след взрива са пристигнали в следствието у нас. По думите му при подобни случаи, не е необходимо да се взема акъл само от чужбина, защото и ние, българите, можем да свършим много добре работата по разследването.\r\nСтефан ПЕТРОВ", "date": "2017-07-18", "title": "Полк. Иван Бояджиев: Атентатът на летище „Сарафово“ изигра положителна роля за нашите специални служби"}
{"url": "http://www.focus-news.net/news/2017/07/18/2416784/plovdiv-81-godishna-zhena-ot-grada-e-stanala-zhertva-na-telefonna-izmama-s-blizo-2000-leva-i-zlatni-nakiti.html", "text": "Телефонни измамници са отнели близо 2000 лева и златни накити от 81-годишна жена от Пловдив. Това съобщиха от ОДМВР-Пловдив. Според предварителната информация, вчера по обяд потърпевшата хвърлила през терасата на апартамента си плик със сумата и бижутата, след като била заблудена по измамния сценарий “оказване на съдействие на полицията”. Сигналът е подаден в Първо Районно управление на МВР, където е предприето разследване в рамките на образувано досъдебно производство.", "date": "2017-07-18", "title": "Пловдив: 81-годишна жена от града е станала жертва на телефонна измама с близо 2000 лева и златни накити"}
{"url": "http://www.focus-news.net/news/2017/07/18/2416772/yuliya-yoveva-v-kraya-na-19-vek-kakrinsko-hanche-izgarya-vazstanoveno-e-prez-1931-g.html", "text": "Настоящата сграда на Къкринското ханче не е автентична, истинското ханче изгаря в края на 19 век. Сградата е възстановена през 1931 г. Това каза екскурзоводът в Къкринското ханче Юлия Йовева в интервю за Агенция „Фокус“ по повод 180-ата годишнина от рождението на Васил Левски. Йовева разказа, че през 1901 г. в Ловеч пристигат д-р Параскев Стоянов заедно с Никола Цвятков. „Това е последният придружител на Левски от Ловеч до Къкрина. Тогава д-р Стоянов прави архитектурна скица на основите на хана и поставя паметна плоча в двора, за да се види, че това е било мястото на истинския хан. Плочата може да се види от посетителите до днес“, коментира тя. По думите на екскурзовода през 1924 г. се създава инициативен комитет за възстановяване на хана, начело с д-р Никола Сяров. „На 11 април 1926 г. е положен основният камък на хана, а на 10 май 1931 г. музеят тържествено е открит. Събитието с откриването е запечатано на кинолента в 30-минутен документален филм, който посетителите могат да видят до днес“, посочи Йовева. \r\nЙовева обясни, че със заповед на Министерски съвет от 1954 г., ханчето е обявено за предателско място и е затворено и забравено. „През 1957 г.  след обществена дискусия то отново е отворено и започва да функционира като музей. През 1963 г. е направена първата възстановка на залавянето на Левски. През 1965 г. е поставен барелеф в двора на хана и е изградена битова чешма. През 1967 г. Къкринското ханче е включено към 100-те национални обекта към Туристическия съюз, в 1978 г. получава статут на недвижима културна ценност, категория „Национално значение““, обясни Юлия Йовева. Тя подчерта, че през 2013 г. Къкринското ханче е обявено за носител на званието „Музей на годината“ от Българския туристически съюз.  По думите й тези и други подробности могат да се прочетат в новата книга на Регионален исторически музей – Ловеч – „Съграден от народната памет“.\r\nТя допълни, че музеят има четири помещения – кръчма, одая, зимник и конюшна и уточни, че в тях се пресъздава битът от нашата възрожденска култура. \r\nДеница КИТАНОВА", "date": "2017-07-18", "title": "Юлия Йовева: В края на 19 век Къкринско ханче изгаря, възстановено е през 1931 г."}
{"url": "http://www.focus-news.net/news/2017/07/18/2416777/stara-zagora-sas-zaupokoyna-panihida-e-grada-zapochnaha-chestvaniyata-po-povod-180-godini-ot-rozhdenieto-na-vasil-levski.html", "text": "Със Заупокойна панихида в памет на Дякон Игнатий, отслужена от свещеници от катедралния храм „Св. Димитър“, започна днес в Стара Загора общоградският ритуал по повод 180 години от рождението на Апостола на Свободата Васил Левски. Това съобщиха от пресцентъра на Община Стара Загора.\r\nВ словото си областният управител Герана Микова заяви, че „Дяконът Левски е неразривно свързан със Стара Загора, затова сме два пъти по-големи длъжници пред паметта му от нашите сънародници от страната“. „Малка България, нашите прадеди, винаги са си открадвали велика роля в историята на човечеството. Ние трябва да продължим да бъдем тези, които диктуват правилата на Балканите. Защото не ние трябва да влезем в Европа, ние сме в Европа, когато много народи все още не са били нации“,  отбеляза тя. Областният управител призова Българската православна църква и всички управляващи да бъдат единни като нация, чиято дума се чува по цял свят.\r\nВ ритуала взеха участие зам.-кметовете Иванка Сотирова и Красимира Чахова, секретарят на общината Делян Иванов, представители на общинската и областната администрация, на командването на Втора Механизирана бригада, общински съветници и др. Старозагорският поет Йордан Пеев, който наскоро стана лауреат на престижния Национален конкурс „Петко и Пенчо Славейкови“, представи награденото си стихотворение „Отговор на писмото на Левски до мен в нощта на 18 срещу 19 февруари“. Стихове за безсмъртното дело на Апостола произнесе актьорът Ивелин Керанов от Драматичен театър „Гео Милев“.\r\nВ знак на признателност пред паметника на Левски бяха поднесени венци от Община Стара Загора и Старозагорски гарнизон, Общинския съвет, Областния управител и СУ „Васил Левски“. Цветя положиха патриотични, политически и обществени организации, много граждани. В ритуала участваха още  Военният духов оркестър, почетен караул от Втора тунджанска механизирана бригада, знаменна група и членове на клуб „Традиция“.\r\nМузейно-образователна програма за деца „Заветите на Апостола“, включваща беседа и занимателни кръстословици е организирана в Музеен обект „Хилендарски метох”. По повод годишнината обектът е отворен за посетители с работно време от 09:30 до 17:30 ч.\r\nУчастието в програмата е безплатно. Желаещите могат да направят заявка на телефони 042/919-214 и 0884477141.\r\nНародното читалище в село Бъдеще, което носи името на йеродякон Игнатий също отбелязва180-годишнината от рождението на Васил Левски с беседа и дискусия с ученици и граждани на селото за живота и делото на Апостола.", "date": "2017-07-18", "title": "Стара Загора: Със Заупокойна панихида е града започнаха честванията по повод 180 години от рождението на Васил Левски"}
{"url": "http://www.focus-news.net/news/2017/07/18/2416783/tass-v-donbas-provazglasiha-republika-malorusiya.html", "text": "Представители на Донецката и Луганската народна република (ДНР и ЛНР) обявиха във вторник създаването на Република Малорусия. Административния акт по обявяването на новата държава е прочетен в Донецк от заместник министър-председателя на ДНР, предава TACС.\r\n„Ние, представителите на бившите украински райони, обявяваме създаването на новата държава, която ще бъде правоприемник на Украйна. Именуваме държава си Малорусия, тъй като понятието Украйна е дискредитирано“, се казва в изявлението. \r\nПо-рано лидерът на ДНР Александър Захарченко направи изявление, в което изрази позицията, че е нужно създаването на нова държава на федеративен принцип, тъй като това „ще спре гражданската война и би предотвратило нови жертви“. \r\nСпоред документа, освен от Донбас новата държава е подкрепена още от на Харковската, Дненропетровската, Запорожката, Херсонската, Николаевската, Одеската, Сумската, Полтавската, Черниговската, Киривоградската, Черкаската, Ровненската, Волинската, Тернополската, Ивано-франковската, Льовската и Киевската област, заедно със самия град Киев.   \r\nСъгласно конституцията на Малорусия, за столица е обявен Донецк, като Киев ще остане исторически и културен център.\r\nКонституцията ще бъде приета в оригиналния си вид от Народното събрание, като ще е предшествана от широкомащабен референдум на регионално и федерално ниво.Тереза Герова", "date": "2017-07-18", "title": "ТАСС: В Донбас провъзгласиха Република Малорусия"}
{"url": "http://www.focus-news.net/news/2017/07/18/2416785/kyustendil-narodniyat-predstavitel-ot-gerb-kiril-kalfin-prisastva-na-tarzhestvenoto-otbelyazvane-na-180-godini-ot-rozhdenieto-na-vasil-levski.html", "text": "Народният представител и областен координатор на ГЕРБ - Кюстендил Кирил Калфин присъства на тържественото отбелязване на 180-годишнината от рождението на Васил Левски. Това съобщиха от пресцентъра на ПП ГЕРБ. Отбелязването започна с тържествено слово, посветено на живота и делото на Апостола. Церемонията се състоя пред бюст-паметника на Дякона в град Кюстендил, където бяха положени венци и цветя от присъстващите. Глави в знак на признателност сведоха съветниците от ГЕРБ: Георги Джоглев, Иво Саев, Реонита Йорданова и Спиридон Лещански. Церемонията уважиха и представителите на общинското ръководство - Виктор Янев, Михаела Крумова, Красимир Петров и Мая Станойкова. \r\nВенци и цветя пред бюст-паметника на Апостола на свободата бяха поднесени от областна и общинска управа, граждани и организации.", "date": "2017-07-18", "title": "Кюстендил: Народният представител от ГЕРБ Кирил Калфин присъства на тържественото отбелязване на 180 години от рождението на Васил Левски"}
{"url": "http://www.focus-news.net/news/2017/07/18/2416778/nikolay-stoev-sfsmvr-sliven-politsaite-v-sliven-i-yambol-shte-se-vklyuchat-v-regionalnite-protesti.html", "text": "Полицаите в Сливен и Ямбол ще се включат в регионалните протести на служителите в МВР с искане за по-високо заплащане, които започват днес в София и продължават в различни градове в страната в следващите дни, съобщи за Радио „Фокус“ – Сливен  председателят на структурата на Синдикалната федерация на служителите в МВР (СФСМВР) в Сливен Николай Стоев. Той уточни, че протестът ще се състои в началото на август в Бургас, след работно време, за да не пречи на служебните ангажименти на служителите на реда. \r\nПротестните действия на полицаите са с искания за  по-високо заплащане, обновяване на материално техническата база и повече сигурност за служителите на МВР. В момента началната заплата на един полицай е 420 лв, а основната - 660 лв. Увеличение на трудовите възнаграждения в системата не е имало от 2008 година. Проблем са и неоснователните жалби за полицейско насилие. \r\n„Въпреки статистиката, че само 10% от всички жалби за насилие от страна на полицията имат основание, по презумпция служителите на реда са виновни до доказване на противното. Ние нямаме сигурност, че държавата, която пазим, стои зад нас“, коментира Стоев. По първоначални данни около 30 полицаи от Сливен ще участват в протестите. Ако исканията им не бъдат изпълнени, служителите в МВР планират протестите да прераснат в ежедневни.\r\nЛюдмила ЙОРГОВА", "date": "2017-07-18", "title": "Николай Стоев, СФСМВР-Сливен: Полицаите в Сливен и Ямбол ще се включат в регионалните протести"}
{"url": "http://www.focus-news.net/news/2017/07/18/2416787/gerb-blagoevgrad-pochete-180-ata-godishnina-ot-rozhdenieto-na-vasil-levski.html", "text": "ГЕРБ в Благоевград почете 180-ата годишнина от рождението на най-бележития българин Васил Левски. Това съобщиха от пресцентъра на ПП ГЕРБ. Народният представител от ГЕРБ и областен координатор на партията Даниела Савеклиева, кметът на Благоевград д-р Атанас Камбитов, представител на евродепутата от ГЕРБ/ЕНП Андрей Новаков, общинският ръководител на ГЕРБ - Благоевград Йордан Андонов, общински съветници от партията, представители на държавни и образователни институции, граждани положиха венци и цветя пред бюст-паметника на Апостола на свободата в Благоевград.\r\nУченици от театралното студио към Обединен детски комплекс – Благоевград изнесоха рецитал за Левски и припомниха думите и делата на националния ни герой.\r\n„Левски е мерило за всичко българско. Левски е вечният критерий на поколения българи. Неговите идеи, единството на думите и делата му са символ на демокрацията. И днес ние, българските политици, трябва да спазваме завещаните ни от Левски съвършени политически, национални, правни и нравствени норми”, коментира народният представител и областен координатор на ГЕРБ – Благоевград Даниела Савеклиева.", "date": "2017-07-18", "title": "ГЕРБ - Благоевград почете 180-ата годишнина от рождението на Васил Левски"}
{"url": "http://www.focus-news.net/news/2017/07/18/2416788/plovdiv-lek-avtomobil-e-bil-zapalen-umishleno-na-ul-belitsa-v-grada.html", "text": "Лек автомобил е горял снощи на ул. “Белица” в Пловдив. Това съобщиха от ОДМВР-Пловдив. Сигналът постъпил в полицията около 23.50 часа. Пламъците са обхванали “Мерцедес”, ползван от 25-годишен жител на града. При огледа на местопроизшествието е установено, че пожарът е предизвикан умишлено. По случая е образувано досъдебно производство по чл. 330, ал.1 от НК в Първо Районно управление на МВР.", "date": "2017-07-18", "title": "Пловдив: Лек автомобил е бил запален умишлено на ул. “Белица” в града"}
{"url": "http://www.focus-news.net/news/2017/07/18/2416774/kyustendil-barelefat-na-vasil-levski-v-grada-e-okichen-s-venets-izpleten-ot-chlenove-na-klubovete-mladi-vazrozhdentsi.html", "text": "Барелефът на Васил Левски в Кюстендил е окичен с венец, изплетен от членове на клубовете „Млади възрожденци”, предаде репортер на Радио „Фокус” – Кюстендил. Барелефът е поставен върху сграда на улица „Васил Левски” в Кюстендил. По инициатива на децата е изплетен венец от набрани от тях цветя, който след това те са поставили върху лика на Апостола на свободата. Проявата е част от тридневната инициатива „Левски в нашия град“. Самата улица е почистена от младите възрожденци, а бордюрите са белосани.\r\nВенцеслав ИЛЧЕВ", "date": "2017-07-18", "title": "Кюстендил: Барелефът на Васил Левски в града е окичен с венец, изплетен от членове на клубовете „Млади възрожденци”"}
{"url": "http://www.focus-news.net/news/2017/07/18/2416782/kyustendil-v-grada-beshe-otbelyazana-180-ata-godishnina-ot-rozhdenieto-na-vasil-levski.html", "text": "В Кюстендил беше отбелязана 180-ата годишнина от рождението на Васил Левски, предаде репортер на Радио „Фокус” – Кюстендил. На събитието присъстваха кметът на Община Кюстендил Петър Паунов, областният управител Виктор Янев, председателят на Общинския съвет Михаела Крумова, народният представител Кирил Калфин, представители на политически партии, неправителствени организации, възпитаници на детски градини и граждани. \r\nПо време на отбелязването на годишнината от рождението на Апостола беше припомнена значимостта на делото му и че в паметта на българите Васил Левски остава голям и неповторим идеолог и организатор на българската революция – с нова философия и стратегия. Беше посочено, че Дякона и днес е вдъхновение и светъл образ за българската нация, обичан и тачен от народа – като икона. Присъстващите почетоха с едноминутно мълчание паметта на Васил Левски, след което бяха поднесени венци и цветя в знак на признателност.\r\nВенцеслав ИЛЧЕВ", "date": "2017-07-18", "title": "Кюстендил: В града беше отбелязана 180-ата годишнина от рождението на Васил Левски"}
{"url": "http://www.focus-news.net/news/2017/07/18/2416786/kmetat-kalin-kamenov-zavetite-na-apostola-tryabva-da-sledvame-vseki-den.html", "text": "На днешния ден преди 180 години в Карлово се ражда един от най-великите българи. Човек, с който се свързва разбирането за свобода, чест, обич към родината и саможертва. Това каза кметът на Враца Калин Каменов по повод честването на 180 години от рождението на Васил Левски, съобщиха от пресцентъра на общината. „Днес, трябва да си припомним, че заветът на Апостола трябва да бъде следван не само в дните на неговото рождение и неговата гибел, а всеки ден, защото именно той ни учи, че трябва да бъдем критични един към друг, че трябва да бъдем честни един към друг и както е казал: Да си кажем кривиците един други му, та да се хванем за ръце и да работим за родината“, посочи кметът и призова да бъдем повече отдадени на родните си места, да пазим градовете и земята си, заради която Апостола и неговите последователи са дали живота си. Каменов поздрави младежите от Младежки център - Враца, които присъстваха на честването и бяха облечени с тениски с лика на Левски и призова повече млади хора в нашия град да бъдат последователи на заветите на великия българин. Ритуалът, организиран от Община Враца, по повод 180 години от рождението на Васил Левски се проведе пред паметника на Апостола на свободата в центъра на града. Възпитаници на ОУ „Васил Левски“ представиха кратка поетична композиция за йеродякон Игнатий. В знак на почит и преклонение пред монумента бяха поднесени венци и цветя. С изпълнения на тържествени маршове в програмата се включи и духовият оркестър при НЧ „Развитие 1869“ във Враца.\r\nСред официалните гости на тържеството бяха Негово Високопреосвещенство Врачански Митрополит Григорий, народните представители инж. Петя Аврамова, Красимир Богданов, Николай Иванов, Иван Генов, за председател на Общински съвет Владимир Христов, зам. областен управител Мирослав Комитски, общински съветници, директори на институции, ученици, граждани.", "date": "2017-07-18", "title": "Кметът Калин Каменов: Заветите на Апостола трябва да следваме всеки ден"}
{"url": "http://www.focus-news.net/news/2017/07/18/2416790/stara-zagora-5-100-lv-sa-otkradnati-ot-zhilishte-na-bul-patriarh-evtimiy-v-grada.html", "text": "5 100 лв. са откраднати от жилище на бул. \"Патриарх Евтимий\" в града. Това съобщиха от ОДМВР - Стара Загора. На 17 юли в Първо РУ – Стара Загора е получено съобщение от 51-годишна жена от гр. Стара Загора за извършена кражба от жилището ѝ в гр. Стара Загора, на бул. \"Патриарх Евтимий\". На място е установено, че неизвестен извършител, чрез разбиване на патрон на бравата на входната врата, е проникнал в жилището и е отнел сумата от 5 100 лв. В Първо РУ – Стара Загора е образувано досъдебно производство.", "date": "2017-07-18", "title": "Стара Загора: 5 100 лв. са откраднати от жилище на бул. \"Патриарх Евтимий\" в града"}
{"url": "http://www.focus-news.net/news/2017/07/18/2416794/sport-elitsa-kostova-i-viktoriya-tomova-zapochvat-uchastieto-si-na-turnira-v-gshtaad.html", "text": "Във вторник Елица Костова и Виктория Томова започват участието си на турнира от категория „Интернешънъл“ в швейцарския град Гщаад.\r\nПърва на корта ще излезе Костова – около 13 часа наше време българката ще се изправи срещу Каролин Гарсия от Франция.\r\nСлед 16 часа Томова ще играе срещу шведската тенисистка Юхана Ларшон.", "date": "2017-07-18", "title": "Спорт: Елица Костова и Виктория Томова започват участието си на турнира в Гщаад"}
{"url": "http://www.focus-news.net/news/2017/07/18/2416796/publikamd-blizo-60-ot-grazhdanite-na-moldova-nastoyavat-za-promyana-v-izbiratelnata-sistema.html", "text": "Почти 60 % от гражданите на Молдова настояват за промяна в избирателната система и повече от половината искат да избират народните представители директно, показват данни, публикувани от Рublika.md. \r\nМолдовците смятат, че решаваща трябва да е ролята на парламентът и Венецианската комисия. Мнозинството от гражданите (94 % от гласувалите) искат следващите президентски избори да бъдат преки. \r\nПроучването е проведено в периода от 22 юни до 9 юли по поръчка на Демократическата партия. В него са участвали над 1,1 хил. души от общо 67 населени места.  Тереза Герова", "date": "2017-07-18", "title": "Publika.md: Близо 60 % от гражданите на Молдова настояват за промяна в избирателната система"}
{"url": "http://www.focus-news.net/news/2017/07/18/2416791/veliko-tarnovo-149-godini-ot-preminavaneto-na-chetata-na-hadzhi-dimitar-i-stefan-karadzha-v-balgariya-sa-otbelyazani-v-selo-vardim.html", "text": "149 години от преминаването на четата на Хаджи Димитър и Стефан Караджа в България бяха отбелязани в свищовското село Вардим. Това съобщи в предаването „Добре дошли в Свищов“ на Радио „Фокус“ – Велико Търново кметът на населеното място Сенка Добрева. Церемонията се състоя в центъра на селото. „Преди няколко години там бе монтирана паметна плоча за героите от четата на Хаджи Димитър и Стефан Караджа, загинали през 1868 година. Пред нея венци и цветя поднесоха кметът на община Свищов Генчо Генчев, председателят на Общински съвет – Свищов д-р Кристиян Кирилов и общественици“, каза още Сенка Добрева. Освен това тя призова винаги да помним делото на нашите предци. По време на церемонията поздрав към местните жители е отправил и кметът на общината Генчо Генчев. Гости на тържествената програма бяха още секретарят на Общината Любомира Петрова, Росен Маринов, директор на дирекция „Култура и културно наследство”, Таня Ликова, главен експерт „Култура” към Общината и общински съветници.\r\nПразничната вечер завърши със заря, организирана от Кметство – Вардим. \r\nЛуиза ТРАНЧЕВА", "date": "2017-07-18", "title": "Велико Търново: 149 години от преминаването на четата на Хаджи Димитър и Стефан Караджа в България са отбелязани в село Вардим"}
{"url": "http://www.focus-news.net/news/2017/07/18/2416795/prezidentat-rumen-radev-prisastva-na-denya-za-visokopostaveni-gosti-na-mezhdunarodnoto-uchenie-shabla-2017.html", "text": "Президентът и върховен главнокомандващ на Въоръжените сили на Република България Румен Радев присъства на деня за високопоставени гости на Международното учение “Шабла 2017”, предаде кореспондент на Радио „Фокус” – Варна b>. Държавният глава наблюдава бойни стрелби на формирования за ПВО от Българската армия, съвместни експериментални и бойни стрелби по въздушни и надводни цели с авиационни формирования от ВВС и ВМС, и стрелба с ракетни комплекси от Сухопътни войски. Участват и формирования от въоръжените сили на Република България, Република Сърбия, Украйна и САЩ. На събитието присъстват министърът на отбраната Красимир Каракачанов, началникът на отбраната генерал-лейтенант Андрей Боцев и неговите заместници вицеадмирал Емил Евтимов и генерал-лейтенант Пламен Атанасов. Гостите наблюдават действията на българските чуждестранни формирования за противовъздушна отбрана и на тези от българската тактическа авиация. Зенитният полигон Шабла възниква на базата на зенитно-артилерийския полигон Шабла и от 1996 г. се ползва със статут на Национален център за подготовка в системата за противовъздушна отбрана. Намира се на брега на Черно море, в близост до летище Балчик, на 80 км северно от град Варна. По време на брифинг стана ясно, че площта е над 4000 кв. км (суша и вода). Разполага с изградени системи за наблюдение на въздушното и морско пространство. Над 1 400 са участващите в учението. Гостите имаха възможност да наблюдават СУ-25 – бронирани дозвукови щурмови самолети, специализирани за атаки по земни и морски цели, също зенитно-ракетен комплекс (ЗРК) „Нева“, който е с малък обсег на действие, предназначен за унищожаване на въздушни цели, а при необходимост и за стрелба по наземни или надводни цели, както и ЗРК „КУБ“, който поразява въздушни цели и в режим на висене на разстояние до 7500 метра. Гостите се насладиха и на полетите на МИ-24 – транспортно-десантен вертолет за въздушно разузнаване, авиомедицинска евакуация, стоварване на десанти, превоз на войски и товари, и за атаки по земни цели. \r\nЖулиета НИКОЛОВА", "date": "2017-07-18", "title": "Президентът Румен Радев присъства на деня за високопоставени гости на Международното учение “Шабла 2017"}
{"url": "http://www.focus-news.net/news/2017/07/18/2416789/petro-poroshenko-proektat-novorusiya-e-pogreban-ukrayna-shte-si-varne-suvereniteta-nad-donbas-i-krim.html", "text": "Държавният глава на Украйна Петро Порошенко реагира на новината на провъзгласяването на Република Марорусия на територията на Донбас, уверявайки, че Киев ще възвърне суверенитета си върху нея, предава информационната агенция УНИАН, като се позовава на информация от говорителя на украинския президент.\r\n„Проектът „Новорусия“ е погребан. Украйна ще възстанови суверенитета си над Донбас и Крим“, е уверил Порошенко в рамките на посещение в Грузия.Тереза Герова", "date": "2017-07-18", "title": "Петро Порошенко: Проектът „Новорусия“ е погребан, Украйна ще си върне суверенитета над Донбас и Крим"}
{"url": "http://www.focus-news.net/news/2017/07/18/2416798/vidin-vazstanoveno-e-dvizhenieto-po-pat-i-1-ruzhintsi-medovnitsa.html", "text": "Възстановено е движението по път I-1 Ружинци - Медовница. Това съобщиха от пресцентъра на Агенция \"Пътна инфраструктура\".", "date": "2017-07-18", "title": "Видин: Възстановено е движението по път I-1 Ружинци - Медовница"}
{"url": "http://www.focus-news.net/news/2017/07/18/2416800/milko-teofilov-e-naznachen-za-zamestnik-ministar-na-turizma.html", "text": "Със заповед на министър-председателя Бойко Борисов в Министерството на туризма на длъжността заместник-министър е назначен Милко Теофилов. Това съобщиха от правителствена информационна служба.\r\nТеофилов е завършил индустриално инженерство и мениджмънт в Института за технологии Карлсруе в Германия. Има 7-годишен професионален опит в сферата на консултантските услуги. Ръководил е проекти в областта на разработването и реализирането на индустриални стратегии и дигиталната трансформация.", "date": "2017-07-18", "title": "Милко Теофилов е назначен за заместник-министър на туризма"}
{"url": "http://www.focus-news.net/news/2017/07/18/2416792/kyustendil-desetki-zhiteli-na-dupnitsa-prisastvaha-na-otbelyazvaneto-na-180-godini-ot-rozhdenieto-na-vasil-levski-v-grada.html", "text": "Десетки жители на Дупница присъстваха на отбелязването на 180 години от рождението на Васил Левски в града. Това съобщи за Радио „Фокус” – Кюстендил Христо Апостолов, експерт към Община Дупница. По думите му пред паметника на Апостола на свободата са се събрали кметът на Община Дупница Методи Чимев, председателят на Общинския съвет Емил Гущеров, народният представител Иван Ибришимов, директорът на Историческия музей Анелия Геренска, представители на политически партии, ученици и граждани. Отбелязването на кръглата годишнина е започнало с музикално-поетична програма и рецитал на духовия оркестър. Програмата продължава от 18.00 часа с концерт – пърформанс и пленер.\r\nВенцеслав ИЛЧЕВ", "date": "2017-07-18", "title": "Кюстендил: Десетки жители на Дупница присъстваха на отбелязването на 180 години от рождението на Васил Левски в града"}
{"url": "http://www.focus-news.net/news/2017/07/18/2416801/varna-apelativniyat-sad-ostavi-v-aresta-ukrainski-grazhdanin-privlechen-kato-obvinyaem-za-prane-na-pari.html", "text": "Украинският гражданин Иса Махмудов, привлечен като обвиняем за пране на пари ще остане в следствения арест, след като днес Варненският апелативен съд потвърди определение на ОС – Варна, с което е била взета първоначалната му мярка за неотклонение “задържане под стража“. Това съобщиха от пресцентъра на Варненския апелативен съд.\r\nНа 7 юли тази година украинецът е бил привлечен като обвиняем затова, че на 12 юни 2017г. във Варна, извършил финансова операция с парични средства в размер на 91 00 евро, за които е предполагал, че са придобити чрез тежко умишлено престъпление. Според обвинението, чрез така наречения фишинг от разплащателна сметка от турска банка били изтеглени 91 000 евро. Сумата била преведена по сметка, разкрита на името на украинския гражданин в България. \r\nВ хода на днешното съдебно заседание стана известно, че Махмудов е разкрил в българска банка (ДСК) на името регистрирано във Варна дружество  „Форвоод технология“ ЕООД две сметки в евро и една в лева. По едната от тях от Турция е бил извършен преводът на 91 000 евро. В същия ден обвиняемият е разкрил в друга банка в София(банка „Токуда“)  лична сметка, където е прехвърлил преведените от Турция пари. Варненският клон на ДСК е направил запитване до турската банка за произхода на парите. От отговора станало ясно, че преведената сума трябвало да се възстанови на наредителя, тъй като преводът бил неправомерен. Наблюдаващият делото прокурор е направил искане за запориране на сумата от 91 000 евро, която е налична в столичната банка.\r\nУкраинецът е бил задържан за 24 часа  от ГД БОП- София, след което му била връчена призовка да се яви в ТС БОП – Варна, тъй като трансферът на парите от банка ДСК в банка „Токуда“ бил извършен от Варна.\r\nВ своето определение днес Варненският апелативен съд посочи, че настоящото производство е свързано с вече взетата първоначална мярка за неотклонение. Според втората съдебна инстанция действително липсват данни, че става дума за пране на пари, за които обвиняемият е знаел, че са придобити от тежко умишлено престъпление. Съдът обаче намира, че дори и без наличието на такива доказателства, то деянието е съставомерно на престъплението „пране на пари“ – чл.253, ал.1 от НК. Наличните писмени доказателства - банковите трансфери, кореспонденцията между банките, както и отговорът на турската банка към настоящия момент обосновават предположението, че украинецът е съпричастен към престъпното деяние. По това разследване ще се събират още множество доказателства.\r\n И втората съдебна инстанция намира, че е реална опасността чужденецът, който няма постоянен адрес в България да се укрие или да извърши престъпление. Определението на Варненския апелативен съд, с което се потвърждава първоначалния арест на украинския гражданин Иса Махмудов, привлечен като обвиняем за пране на пари не подлежи на обжалване.", "date": "2017-07-18", "title": "Варна: Апелативният съд остави в ареста украински гражданин, привлечен като обвиняем за пране на пари"}
{"url": "http://www.focus-news.net/news/2017/07/18/2416802/piyan-turski-shofyor-na-tir-predizvika-katastrofa-do-sofiya.html", "text": "Пиян турски шофьор на ТИР предизвика катастрофа до София. Той се е е движил по АМ „Тракия“ в посока София, предаде БНТ. Около 09.00 часа сутринта ТИР-ът е бил забелязан да се движи на зиг-заг и е предизвикал две катастрофи с български ТИР и лек автомобил. При инцидента няма пострадали, но са били уведомени екипи на СДВР, които са спрели водача.\r\nТой е все още в нетрезво състояние, заради което е закопчан за камиона. Предстои да му се направи проба за алкохол, за да се установи какво количество е употребил. На място трябва да дойдат представители на митницата и на турското посолство.", "date": "2017-07-18", "title": "Пиян турски шофьор на ТИР предизвика катастрофа до София"}
{"url": "http://www.focus-news.net/news/2017/07/18/2416807/gartsiya-nedovolni-ot-lipsata-na-internet-srabski-turisti-zalyaha-apartamentite-si-v-gartsiya-sas-zehtin.html", "text": "Недоволни от липсата на интернет сръбски туристи си отмъстиха като заляха със зехтин апартаментите си в Гърция и снимките от действията им заляха социалните мрежи, съобщават белградските медии. \r\nВ опит да оправдаят грубите действия на своите туристи, част от изданията се опитват да обяснят традиционно некомфортните, според тях, условия за настаняване на почиващите в частни апартаменти по гръцкото крайбрежие.Тереза Герова", "date": "2017-07-18", "title": "Гърция: Недоволни от липсата на интернет сръбски туристи заляха апартаментите си в Гърция със зехтин"}
{"url": "http://www.focus-news.net/news/2017/07/18/2416799/nadya-angelova-istoricheski-muzey-svishtov-svishtovliya-podpomaga-finansovo-vasil-levski-za-da-mozhe-da-zavarshi-parvata-si-obikolka-v-balgariya.html", "text": "Свищовлия подпомага финансово Васил Левски, за да може да завърши първата си обиколка в България. Димитраки Ценович, който живее в Букурещ, дарява на Апостола 30 лири, с които той успява да реализира делото си. Това каза в предаването „Добре дошли в Свищов“ на Радио „Фокус“ – Велико Търново уредникът от Историческия музей в Свищов Надя Ангелова. Тя отбеляза, че сведенията за пребиваването на Левски в Свищов са много оскъдни. Те са извадени предимно от предания и спомени, като има само няколко документа. \r\n„Според една версия на монаха Кесарий от Троянския манастир, Левски, за да се спаси от преследването на властите, се крие във възелница, която, натоварена на кола, била откарана в Свищов. Стефан Ганчев, свищовски изследовател на историята на града, пише, че Левски при едно от посещенията си в Свищов преспива в килиите на църквата „Св. Илия“. В своите записки свищовецът Яни Станчо ни съобщава, че по Гергьовден 1868 година Левски пренощува в дома му, а той самият му дава пари, за да премине Дякона по-лесно във Влашко. Този факт се потвърждава и от едно писмо на Найден Геров до д-р Г. Станчев“, обясни още Надя Ангелова. \r\nТя допълни, че през 1888 година Апостола преминава отново през Свищов, но не основава комитет, защото „цветът на свищовската бойна младеж е откаран вече в Диарбекир“. Конкретни данни за дейността му в крайдунавския град има в архивите на Турската империя, където се пазят стенограми от разпита му в съда. Според тях за втората си обиколка в страната той отново търси помощ от Свищов.\r\nЛуиза ТРАНЧЕВА", "date": "2017-07-18", "title": "Надя Ангелова, Исторически музей-Свищов: Свищовлия подпомага финансово Васил Левски, за да може да завърши първата си обиколка в България"}
{"url": "http://www.focus-news.net/news/2017/07/18/2416808/radio-fokus-specheli-litsenz-za-izlachvane-za-grad-troyan-na-895-mhz.html", "text": "Съветът за електронни медии финализира конкурсите за радиодейност. Радио „Фокус“ спечели нов лиценз за излъчване и разширява обхвата си с нова честота в град Троян на 89.5 MHz. Сега Националната радиоверига „Фокус“ има най-голямо покритие на територията на страната сред всички частни радиостанции.\r\nДо момента програмата на „Фокус“ се излъчва от 56 точки на радиоразпространение в България. От 15 юни 2011 г. програмата на Радио „Фокус“ се излъчва в Южна Молдова в интерес на българското малцинство в Молдова и покрива региона на Тараклия, Кагул и Комрат на територията на Молдова и на Болград и Измаил на територията на Украйна.\r\nАмбицията на „Фокус“ е да започне излъчване в Кишинев, Молдова, както и в Болград и Одеса, Украйна, където живее компактна маса от българско население.\r\nЗа 13 години „Фокус“ изгради 13 собствени офиса в градовете София, Благоевград, Кюстендил, Пазарджик, Пловдив, Смолян, Стара Загора, Сливен, Бургас, Варна, Шумен, Велико Търново и Видин.\r\nРадио “Фокус“ излъчва 12 отделни собствени радиопрограми, с общо над 240 емисии новини, 240 трафик информации и редица специализирани политически, икономически, културни, исторически и развлекателни радиопредавания.", "date": "2017-07-18", "title": "Радио „Фокус“ спечели лиценз за излъчване за град Троян на 89.5 MHz"}
{"url": "http://www.focus-news.net/news/2017/07/18/2416806/pregled-na-mezhdunarodnite-novini-do-13-chasa-agentsiya-fokus.html", "text": "Министър-председателят Зоран Заев ще представи проектодоговора за добросъседство между Македония и България на заседание на парламентарната комисия по външна политика. Заседанието ще бъде затворена за обществеността, предава „Сакам да кажам“.\r\nСпоред Конституцията, заседанията на парламента са публични. Парламентът може да реши да работи при затворени врати с мнозинство от две трети от общия брой народни представители.\r\nСлед завръщането от посещението си в България на 22 юни, Заев заяви, че няма да разкрива какво съдържа споразумението, постигнато в София, докато не бъде финализиран текстът, който би трябвало да бъде подписан. Но той все пак изчисти някои въпроси, които излязоха на дневен ред.\r\n„Договорът за добросъседство между Македония и България, ще бъде подписан на три езика, македонски, български и на английски език. Това, че българският премиер Бойко Борисов ще сложи подписа си на практика ще означава признаване на македонския език. За отстраняване на термини от учебниците ще решават експерти, но трябва да се изясни едва след като споразумението с България бъде подписано\", обясни македонският лидер.\r\n*** Представители на Донецката и Луганската народна република (ДНР и ЛНР) обявиха във вторник създаването на Република Малорусия. Административния акт по обявяването на новата държава е прочетен в Донецк от заместник министър-председателя на ДНР.\r\n„Ние, представителите на бившите украински райони, обявяваме създаването на новата държава, която ще бъде правоприемник на Украйна. Именуваме държава си Малорусия, тъй като понятието Украйна е дискредитирано“, се казва в изявлението. \r\nПо-рано лидерът на ДНР Александър Захарченко направи изявление, в което изрази позицията, че е нужно създаването на нова държава на федеративен принцип, тъй като това „ще спре гражданската война и би предотвратило нови жертви“. \r\nСпоред документа, освен от Донбас новата държава е подкрепена още от на Харковската, Дненропетровската, Запорожката, Херсонската, Николаевската, Одеската, Сумската, Полтавската, Черниговската, Киривоградската, Черкаската, Ровненската, Волинската, Тернополската, Ивано-франковската, Льовската и Киевската област, заедно със самия град Киев.   \r\nСъгласно конституцията на Малорусия, за столица е обявен Донецк, като Киев ще остане исторически и културен център.\r\nКонституцията ще бъде приета в оригиналния си вид от Народното събрание, като ще е предшествана от широкомащабен референдум на регионално и федерално ниво.\r\n*** Щетите от безредиците, които съпровождаха срещата на Г-20 в свободния ханзейски град Хамбуг, ще струват на застрахователните компании сума от 12 млн. евро.\r\nЗа изчисляването на сумата са взети под внимание щети на превозни средства, жилищни сгради и магазини. Уточнява се, че не по-малко от четири милиона евро ще бъдат необходими за изплащане на компенсации на собствениците, чиито автомобили са били подпалени или повредени в резултат от безредиците.\r\n*** След ареста в иракския град Мосул на 20 поддръжници на близкоизточната радикална групировка „Ислямска държава“, на преден план излиза въпросът дали петима от тях не са  граждани на Германия.\r\nОфицер на иракските сили за борба с тероризма  съобщи, че сред арестуваните може би е 16-годишно момиче, обявено за изчезнало през лятото на 2016 г., след като е приела исляма. Момичето е от малко градче, разположено в близост до саксонската столица Дрезден. \r\n„Има нови доказателства в полицията, които ще бъдат проверени\", заяви главният прокурор на Лоренц Хаас. \"Ако то (момичето) се появява отново и самоличността му е ясно определена, разследването да бъде възобновено\", увери Хаас.\r\nТвърди се, че момичето е било в контакт с членове на „Ислямска държава“, с които е общувало в интернет пространството. Прокуратурата в Дрезден ги разследва за подготовка на сериозно подривна насилие.\r\nИракски офицер поясни, че арестуваните 20 жени са намерени в тунел на „Ислямска държава“. Те са били въоръжени с оръжия и взривни колани, с които да атакуват иракските войски. Сред задържаните жени има граждани на Русия, Турция, Канада и Чечения.\r\n***  Съдът в Турция взе решение шестима правозащитници, включително и директорът на регионалния отдел на „Амнести Интернешънъл“ , да останат под стража по дело, което неправителствените организации наричат „извращение на правосъдието“.\r\nДиректорът на „Амнести Интернешънъл“ Адил Есер бе задържан на 5 юли заедно със седем други активисти и двама чуждестранни преподаватели по време на работилница на тема компютърна сигурност и управление на информация в разположения южно от Истанбул остров Буюкада.\r\n„Шестима остават задържани под стража, четирима са освободени под правосъден контрол“, заяви служителят от „Амнести Интернешънъл“ – Турция Андрю Гарднър.\r\n*** Заместник външният министър на Руската федерация Сергей Рябков, заяви, че Москва „почти“ е достигнала споразумение с Вашингтон по въпроса за връщането на дипломатическата собственост.\r\nВисокопоставен представител на Белия дом съобщи за руската информационна агенция, че Вашингтон не смята да върне конфискуваната собственост без да получи „нещо в замяна“. От Кремъл на свой ред заявиха, че текущите условия на САЩ са неприемливи. \r\nВ свое обръщение, руският външен министър Сергей Лавров нарече конфискуването на руската собственост „грабеж посред бял ден“. \r\nЛавров осъди действията на американците, като каза, че действията тип „моето си е мое, а чуждото е общо“ не са приемливи, когато има действащо двустранно споразумение. Той изрази надежда, че в администрацията на Доналд Тръмп „все още има здравомислещи хора“. \r\nПо-рано бе съобщено, че Москва е готова да предприеме реципрочни действия в отговор. Става въпрос за идеята няколко десетки американски дипломати да бъдат екстрадирани, както и конфискация на част от дипломатическата собственост на САЩ. \r\nАгенцията напомня, че в края на декември 2016 г., администрацията на Барак Обама въведе санкции срещу Москва заради руската „намеса“ в американските избори и „репресии“ срещу техни дипломати в Русия. Като част от този пакет санкции бе и забраната за достъп до два комплекса от сгради, част от дипломатическите мисии на Руската федерация в Ню Йорк и Вашингтон. Резиденциите са част от дипломатическата собственост на Москва.\r\n***", "date": "2017-07-18", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/07/18/2416809/haskovo-obshtinata-specheli-delo-za-izgrazhdashta-se-nova-postroyka-v-pochivna-stantsiya-smokinite-obyavena-za-nezakonna-ot-parvata-sadebna-instantsiya.html", "text": "Върховния административен съд издал решение 8835 на 6 юли 2017 година по делото, образувано по касационна жалба на Община Хасково и главния архитект на Община Созопол срещу решение на Административен съд Бургас. Това съобщиха от пресцентъра на Община Хасково. Според бургаския съд сградата в строеж в почивния лагер на Община Хасково е незаконна. Съдът в Бургас обяви и за нищожно издаденото разрешително за строеж. Върховният административен съд (ВАС) счита, обаче, че строителството попада в досегашната застроена територия на базата на община Хасково. Новата сграда е на мястото на компрометирани стари постройки. Тя не противоречи на законови разпоредби и затова ВАС отменя решението на административен съд Бургас. \r\nСградата е в горска територия, придобита през 2005 година с договор за замяна между Общината и Национално управление на горите. Теренът е актуван като публична общинска собственост през 2008 година. Разрешение за строеж е издадено от главния архитект на община Созопол през 2014 година. Бургаският съд твърди, че сградата е незаконна, защото липсва подробен устройствен план на района, който бил задължителен. В решението на ВАС се казва, обаче, че това нарушение не води до нищожността на административния акт. През 2016 година е одобрен Общият устройствен план на Созопол, като в него терена на хасковската база е вписан като почивна станция.\r\nРешението на ВАС е окончателно.", "date": "2017-07-18", "title": "Хасково: Общината спечели дело за изграждаща се нова постройка в почивна станция „Смокините“, обявена за незаконна от първата съдебна инстанция"}
{"url": "http://www.focus-news.net/news/2017/07/18/2416804/stara-zagora-s-ednominutno-malchanie-i-podnasyane-na-ventsi-i-tsvetya-v-kazanlak-byaha-otbelyazani-180-godini-ot-rozhdenieto-na-vasil-levski.html", "text": "С едноминутно мълчание и поднасяне на венци и цветя в Казанлък бяха отбелязани 180 години от рождението на Васил Левски. Това съобщиха от пресцентъра на Община Казанлък. Общината почете 180-годишнината от рождението на Васил Левски с родолюбиви казанлъчани и техните гости пред барелефа на Апостола в едноименния парк в града.\r\nСъс стихотворение за Апостола на българската свобода участваха децата от Народно читалище „Пробуда – 1920“, с. Копринка, а децата от НЧ “Възродена Искра – 2000“ с ръководител Гълъбина Михайлова и Марияна Мъгева представиха литературно-музикална композиция „Размисъл по дневника на Левски“.\r\nС едноминутно мълчание, на колене всички присъстващи почетоха паметта на Васил Левски.\r\nВенци и цветя на признателност пред паметника на Апостола бяха поднесени от институции, детски заведения и много родолюбиви граждани.\r\nВ словото си за личността и делото на великия български революционер д-р Момчил Маринов, директор на Исторически музей „Искра“ – Казанлък припомни думите на проф. Николай Генчев: „Колкото повече чоплим биографията на Левски, толкова повече нараства неговият ореол!“.", "date": "2017-07-18", "title": "Стара Загора: С едноминутно мълчание и поднасяне на венци и цветя в Казанлък бяха отбелязани 180 години от рождението на Васил Левски"}
{"url": "http://www.focus-news.net/news/2017/07/18/2416793/tsvetan-tsvetanov-gerb-dyakonat-zavinagi-shte-ostane-sinonim-na-svobodna-balgariya-na-silniya-duh-i-geroizma-na-naroda-ni.html", "text": "Днес честваме 180 години от рождението на Апостола на свободата Васил Левски. Дяконът завинаги ще остане синоним на свободна България, на силния дух и героизма на народа ни. Това написа председателят на ПГ на ГЕРБ и зам.-председател на партията Цветан Цветанов в профила си във социалната мрежа „Фейсбук“. „Наш дълг е да съхраним делото и завета на Васил Левски, пред когото бъдещите поколения да продължат да се прекланят като пред икона на жертвоготовната любов към Родината. Длъжни сме да следваме неговите непоклатими възгледи за възраждане и запазване на българщината - добро образование и културна памет. Уверен съм, че във всеки от нас гори пламъкът на Васил Левски и всеки от нас ще работи в името на България!“, пише още той.", "date": "2017-07-18", "title": "Цветан Цветанов, ГЕРБ: Дяконът завинаги ще остане синоним на свободна България, на силния дух и героизма на народа ни"}
{"url": "http://www.focus-news.net/news/2017/07/18/2416811/kmetat-na-sofiya-yordanka-fandakova-shte-poseti-rannoneolitnoto-selishte-v-kv-slatina-na-19-yuli.html", "text": "Кметът на София Йорданка Фандъкова и председателят на БАН акад. Юлиан Ревалски ще посетят на 19 юли, в 14.15 часа, раннонеолитното селище в кв. \"Слатина\", за да се запознаят с последните открития, направени през настоящия археологически сезон. Това съобщиха от пресцентъра на Столична община. В проверката ще участва и зам.-кметът Тодор Чобанов. Проучванията се извършват от екип археолози от Националния археологически институт с музей – БАН, ръководен от чл.-кор. Васил Николов. \r\nСелището Слатина има обща площ 300 декара и се намира на територията на научния комплекс на БАН на ІV км. Според археолозите то датира от периода 6 000 – 5 500 г. пр. Хр. и е едно от най-ранните селища в Югоизточна Европа, населено от  първите земеделци и скотовъдци на континента.\r\nПроучванията на селището са започнати от чл.-кор. Николов през 1985 г. и продължават до 1997 г. През 2013 г. са подновени по идея и с финансиране на Столична община. Резултатите от археологическите разкопки на Слатина се изучават в редица чужди университети. \r\nПроучваната площ на раннонеолитното селище Слатина е разположена на територията на кв. \"Слатина\", между спортния комплекс Червено знаме, ул. \"Акад. Г. Бончев\" и бул. \"Шипченски проход\".", "date": "2017-07-18", "title": "Кметът на София Йорданка Фандъкова ще посети раннонеолитното селище в кв. \"Слатина\" на 19 юли"}
{"url": "http://www.focus-news.net/news/2017/07/18/2416797/blagoevgrad-13-detsa-byaha-nagradeni-s-gramoti-za-uchastie-v-detskiya-konkurs-narisuvay-apostola-na-regionalniya-istoricheski-muzey.html", "text": "13 деца бяха наградени с грамоти за участие в детския конкурс „Нарисувай Апостола“, организиран от Регионален исторически музей-Благоевград, предаде репортер на Радио „Фокус“-Пирин. Елена Чалгънова, уредник в музея, заяви, че наградените деца са в различни възрастови групи и от различни учебни заведения от града, но най-внушително е участието на ученици от Седмо училище „Кузман Шапкарев“. Васил Кръстев от 7 „б“ клас от Трето основно училище „Димитър Талев“ получи първа награда за своята рисунка, която изобразява Левски в килия. \r\nБе връчена и една специална награда - на Виктория Кралева от 11-то основно училище „Пейо Яворов“, която е написала и стихотворение за Апостола. По повод 180-ата годишнина от рождението на Васил Левски в Регионалния исторически музей бе открита изложба в чест на Дякона, която проследява хронологично основните моменти от биографията на великия българин, неговата семейна среда, участието му в революционното движение и сподвижниците му в борбата за освобождение. Елена Чалгънова посочи, че изложбата ще остане в залите на музея до края на месец юли.\r\nНатали СТЕФАНОВА", "date": "2017-07-18", "title": "Благоевград: 13 деца бяха наградени с грамоти за участие в детския конкурс „Нарисувай Апостола“ на Регионалния исторически музей"}
{"url": "http://www.focus-news.net/news/2017/07/18/2416812/hristiyan-krastev-porazen-sam-ot-lekotata-s-koyato-ministar-moskovski-lazhe-za-bdzh.html", "text": "Поразителна е лекотата, с която министърът на транспорта Ивайло Московски разпространява лъжи за БДЖ. Това коментира бившият изпълнителен директор на „Холдинг БДЖ“ Християн Кръстев по повод изказване на министъра при медийно участие, съобщиха от пресцентъра на БСП - София. „Пълна лъжа е, че БСП са трупали задължения на БДЖ, а ГЕРБ били започнали да ги изплащат, коментира Християн Кръстев. - Вярна е само сумата от 850 милиона лева задължения. Но те са от 2003 година, когато по време на управлението на Симеон Сакскобургготски са купени дизеловите и електрическите мотриси „Сименс“. Тези влакове до ден-днешен са в движение и благодарение на тях пътнически превози в БДЖ съществуват в момента. Дългът за тези мотриси беше редовно разплащан до 2009 година. С идването на първото правителство на ГЕРБ тогавашният финансов министър Симеон Дянков разпореди повече да не се изплащат. И така в рамките на две години и половина бяха натрупани наказателни лихви в размер на 33 милиона. След падането на правителството на Борисов-1, назначеното служебно правителство, а после и това на Пламен Орешарски започнаха отново да погасяват задълженията. В рамките на една година бяха изплатени 150 милиона от дълговете към банките. И в средата на 2014 година задълженията бяха намалени до 550 милиона“.\r\nХристиян Кръстев оспори и твърдението на министър Московски, че при управлението на БСП са били издадени много лицензи на частни превозвачи. „След влизането на България в ЕС бяха издадени два такива лиценза – на една румънска фирма, регистрирана у нас, и на една 100% българска компания, базирана в Русе. И двете и в момента работят и може би от всички частни превозвачи, те са най-добрите. А само по време на второто управление на ГЕРБ са издадени 4 такива лиценза. Първият от тях дори беше издаден 10 дни след встъпването в длъжност на самия министър Московски. Лицензът беше даден на фирма на един от политическите партньори на ГЕРБ, който им помагаше по време на изборите тогава. Чудя се дали това скоростно издаване на лиценза не беше причина за парламентарната подкрепа, която ГЕРБ получи от групата на Ковачки? Вторият лиценз получи една много голяма автомобилна компания, чиито офиси са в Пловдив. Те разполагат с много товарни автомобили и решиха да разширяват бизнеса си. Тази фирма наистина инвестира много средства, купиха нови локомотиви от Германия, поръчаха си и вагони в България, които вече работят. За мен неясно защо лиценз получи и ТЕЦ „Марица изток 2“. Те возят само въглища до самите ТЕЦ-ове. Четвъртата компания, взела лиценз с подписа на министър Московски, е на братя Домусчиеви. Базирана е в Бургас. Работи вече на цялата територия на България и масово БДЖ прехвърля дейността си на нея. Това са фактите“. \r\nСпоред Християн Кръстев, намесването на железниците в плановете за отдаване на летище „София“ на концесия е пълна спекулация. И тя цели да помогне за реализирането на концесията на летището. „В държавния бюджет няма заложени пари нито за погасяване на стари задължения на БДЖ, нито за закупуване на влакове, коментира той. - Говорят за някакви 220 милиона лева, които щели да бъдат отделени за купуване на нови 15 влака. Един влак струва между 4,2 и 5,5 милиона евро. Ако направим много груба сметка, 15 влака по 10 милиона лева са 150 милиона лева. Какво ще стане с тези 70 милиона лева, които се явяват разлика до 220?“.\r\nБившият изпълнителен директор на „Холдинг БДЖ“ предупреди и за „бомба“, която в момента управляващите залагат в БДЖ. Става въпрос за обявената процедура за ремонт на мотрисите „Сименс“, която е на стойност 137 милиона лева. „Според тази процедура, в рамките на 5 години мотрисите трябва да бъдат поддържани от избраната фирма, обясни Християн Кръстев. - За тази сума обаче БДЖ може да си купи съвсем нови влакове, а не да поддържаме старите. Определената сума е огромна и Московски трябва да обясни защо са решили тя да е такава“.", "date": "2017-07-18", "title": "Християн Кръстев: Поразен съм от лекотата, с която министър Московски лъже за БДЖ"}
{"url": "http://www.focus-news.net/news/2017/07/18/2416813/poroyni-dazhdove-gradushki-i-buri-v-harvatiya.html", "text": "Поройни дъждове, градушки  и гръмотевични бури обхванаха цялата територия на Хърватия, предават местните медии.\r\nНа остров Хвар, Южна Хърватия, Адриатическо море е повишило нивото си с 15 см., което е предизвикало наводнения в крайбрежните райони.\r\nМорето и преляло и на остров Црес, Северна Хърватия, където вятърът е достигнал скорост от 100 км. в час и е бил придружен от проливни дъждове.\r\nБурните ветрове са донесли хиляди пиявици в крайбрежните райони на полуостров Истрия, Северозападна Хърватия.\r\nВ района на Сисак и Велика Горица е ударила градушка с големина на орех, ветровете са изкоренили вековни дървета, а дъждовете са предизвикали наводнения и свлачища.\r\nСъобщава се за силни бури и в района на столицата Загреб.Тереза Герова", "date": "2017-07-18", "title": "Поройни дъждове, градушки  и бури в Хърватия"}
{"url": "http://www.focus-news.net/news/2017/07/18/2416816/voa-sasht-privetstvat-reshenieto-na-es-da-nalozhi-sanktsii-sreshtu-16-siriyski-darzhavni-litsa.html", "text": "САЩ приветстват решението на Европейския съюз  да наложи санкции срещу  16 сирийски политици, военни и учени, обвинени в участие в химическите атаки срещу цивилни от месец април, предава радио Voice of America.\r\n„Общите действия на САЩ и ЕС... са част от продължителните усилия на международната общност да търси отговорност от режима на Асад за нарушаването на забраната за използването на химически оръжия“, заяви Хедър Науерт, говорител на Държавния департамент. \r\nСанкционираните сирийски държавни служители няма да имат право да пътуват в страните от ЕС, а сметките им в държавите от Общността ще бъдат замразени. \r\nООН и Организацията за забрана на химическите оръжия извършват общо разследване относно априлските нападения със зарин в Сирия, когато бяха убити 87 души. \r\nСАЩ обвиниха режима на Асад за атаките, докато сирийското правителство отрича да има връзка със случилото се.Тереза Герова", "date": "2017-07-18", "title": "VOA: САЩ приветстват решението на ЕС да наложи санкции срещу 16 сирийски държавни лица"}
{"url": "http://www.focus-news.net/news/2017/07/18/2416814/postradalite-pri-atentata-v-sarafovo-poiskaha-voennoto-krilo-hizbula-da-bade-strana-po-deloto.html", "text": "Пострадалите при атентата на бургаското летище, извършен точно преди пет години, са поискали военното крило на ливанската групировка \"Хизбула\" да бъде страна по делото. Новината съобщи ръководителят на Специализирания наказателен съд Георги Ушев, предаде БНР. Ушев уточни, че по искането -  крилото на \"Хизбула\" да бъде граждански ответник по делото, все още не се е произнесъл съдия - докладчикът, но това трябва да стане до 20 септември, когато ще бъде направен пореден опит  делото  да започне по същество. А това досега не успява да се случи, заради проблем с призоваването на пострадалите и наследниците на загиналите при взрива на летище Сарафово.  Ушев уточни, че засега само още двама от тях не са издирени.\r\nГеорги Ушев коментира темата във Висшия съдебен съвет, малко след като беше изслушан от съдийската колегия като един от кандидатите за ръководител на Апелативния специализиран съд. Другият кандидат за поста е съдия Румяна Илиева. Изборът предстои.", "date": "2017-07-18", "title": "Пострадалите при атентата в Сарафово поискаха военното крило \"Хизбула\" да бъде страна по делото"}
{"url": "http://www.focus-news.net/news/2017/07/18/2416818/gerb-varna-otbelyaza-180-godini-ot-rozhdenieto-na-vasil-levski.html", "text": "ПП ГЕРБ - Варна почете паметта на Васил Левски. Това съобщиха от пресцентъра на ПП ГЕРБ. С общоградско честване морската столица отбеляза 180 години от рождението на Апостола на свободата. На церемонията присъстваха народният представител и административен секретар на ПП ГЕРБ - Варна Павел Христов, председателят на Общинския съвет Тодор Балабанов и общинските съветници от ГЕРБ Бонка Банкова, Пейчо Бюлбюлев и Николай Малев. За да положат венци и цветя пред паметника на Левски в Морската градина, дойдоха и зам.-кметът Коста Базитов, Варненският и Великопреславски митрополит Йоан, представители на ВМС и редица институции в общината, дипломати, граждани. \r\nВ рамките на церемонията осмокласничката от ГПЧЕ \"Йоан Екзарх\" Моника Иванова прочете есето, с което спечели голямата награда на националния литературен ученически конкурс, организиран от Министерството на образованието и науката и община Карлово, „Паметта на Левски днес”. В знак на почит и признателност към делото на Апостола на свободата бяха изпълнени патриотични песни.", "date": "2017-07-18", "title": "ГЕРБ - Варна отбеляза 180 години от рождението на Васил Левски"}
{"url": "http://www.focus-news.net/news/2017/07/18/2416803/sakam-da-kazham-makedoniya-zoran-zaev-otgovarya-pred-parlamentarna-komisiya-za-detaylite-ot-dogovora-s-balgariya.html", "text": "Министър-председателят на Македония Зоран Заев отговаря пред членовете на парламентарната комисия по външните работи за детайлите по договора за добросъседство с България, предава „Сакам да кажам“.\r\nСесията в Скопие се провежда при закрити врати. На журналистите бе предоставен достъп само до началото на заседанието.\r\nЗаев обясни, че решението за провеждане на закрито заседание е взето с оглед на това, че договорът е съгласуван, но не и финализиран. Тереза Герова", "date": "2017-07-18", "title": "„Сакам да кажам“ (Македония): Зоран Заев отговаря пред парламентарна комисия за детайлите от договора с България"}
{"url": "http://www.focus-news.net/news/2017/07/18/2416817/letishte-burgas-vazobnovi-rabotata-si.html", "text": "Летище Бургас възобнови работата си в 12.15 часа. Това съобщиха от пресцентъра на летището. Аеропортът бе затворен около 2 часа заради излязъл от пистата самолет. След кацане, самолет на авиокомпания Travel Service изпълняващ полет от Бърно, Чехия с 178 пътници на борда, излиза в страни от пистата на летище Бургас. Всички пътници са изведени от самолета невредими. Летището бе затворено за полети докато самолетът бе изтеглен на безопасно разстояние. Междувременно трафикът бе пренасочен към летище Варна.", "date": "2017-07-18", "title": "Летище Бургас възобнови работата си"}
{"url": "http://www.focus-news.net/news/2017/07/18/2416805/elena-chalganova-regionalen-istoricheski-muzey-blagoevgrad-levski-e-nay-velikata-lichnost-v-nashata-istoriya.html", "text": "Левски е най-великата личност в нашата история. Това каза пред Радио „Фокус“ - Пирин Елена Чалгънова, уредник в Регионален исторически музей - Благоевград. Тя заяви, че трябва да почитаме и уважаваме Дякона, защото един народ има бъдеще и перспектива, когато уважава своите велики личности – личности от ранга на Васил Левски. Чалгънова добави, че изложбата, която бе открита днес в музея, е фотодокументална и проследява житейския и революционен път на Апостола на свободата. „Детският конкурс „Нарисувай Апостола“ се посрещна изключително радушно и от учители, и от ученици. Рисунките ще останат на съхранение в музея. Много ме радва отношението на децата към Апостола. Те искат да проявяват съпричастност към неговото дело. Тази година организирахме този малко по-мащабен ученически конкурс, тъй като все пак 2017 година е годината на Апостола. Ще приложим тази идея и към други национални герои, като Ботев, Измирлиев и други“, каза още тя.\r\nНатали СТЕФАНОВА", "date": "2017-07-18", "title": "Елена Чалгънова, Регионален исторически музей - Благоевград: Левски е най-великата личност в нашата история"}
{"url": "http://www.focus-news.net/news/2017/07/18/2416820/varna-okrazhnata-prokuratura-predade-na-sad-mazh-za-darzhane-i-otglezhdane-na-marihuana.html", "text": "С две обвинения – за държане с цел разпространение и за засяване и отглеждане на растения от рода на конопа на съд е предаден по обвинителен акт на Окръжната прокуратура във Варна 33-годишният Йордан Хр. Това съобщиха от пресцентъра на Апелативна прокуратура - Варна. \r\nПрез 2016 г. подсъдимият решил да превърне отглеждането и продажбата на марихуана в свой бизнес. В помещение в нает от него апартамент под наем, Йордан създал своя наркооранжерия с всичко необходимо за отглеждането на реколта от забранените за засяване и отглеждане на територията на България растения от рода на конопа. За да не бъде разкрит, 33-годишният варненец монтирал гипсокартон на прозореца на стаята и направил въздухоотвод навън, за да не се усеща специфичната миризма на марихуана. Добил и първата си „реколта“. Изсушил листната маса и я приготвил за продажба. \r\nСлед сигнал в полицията за заниманията на наемателя било извършено претърсване на апартамента. Когато полицейските служители пристигнали на адреса, подсъдимият ги видял и се укрил. \r\nВ жилището били открити 132,30 грама марихуана на стойност 794 лева, готови за продажба, и още 650 грама растения, чиято цена според назначената по делото експертиза е почти 4000 лева. \r\nЗа престъплението по член 354а, ал. 1 от НК Йордан Хр. може да получи наказание от 2 до 8 години лишаване от свобода и глоба от 5000 до 20 000 лева. Престъплението по член 354в, ал. 1 от НК се наказва с лишаване от свобода от 2 до 5 години и глоба от 5000 до 10 000 лева. Ако бъде признат за виновен от Варненския окръжен съд, на подсъдимия Йордан ще бъде определено да изтърпи по-тежкото от двете наказания.", "date": "2017-07-18", "title": "Варна: Окръжната прокуратура предаде на съд мъж за държане и отглеждане на марихуана"}
{"url": "http://www.focus-news.net/news/2017/07/18/2416822/stolichna-biblioteka-zapochva-kampaniya-knigite-idvat-pri-vas-s-mobilna-biblioteka-bibliobus.html", "text": "Столична библиотека започва кампания „Книгите идват при вас“ с мобилна библиотека „Библиобус”. Това съобщиха от пресцентъра на Столична община. През последните години Столична библиотека открива нови пространства на знания и информация в културната инфраструктура на София, привлича млади читателски публики и търси модерни креативни формати на общуване с потребителите След традиционните инициативи на Столична библиотека като Зелени библиотеки, Библиотека в планината, културни прояви на открито - творчески срещи и литературни четения, най-голямата публична библиотека в страната представя пред столичани най-новия си Мобилен филиал „Библиобус”. Първата и единствена в страната мобилна библиотека „Библиобус” стартира на 19 юли, от 12.00 часа, на площад „Александър Невски“. \r\nКампанията на Библиобуса „Книгите идват при вас“ ще бъде открита от госпожа Йорданка Фандъкова, кмет на Столична община, и госпожа Юлия Цинзова, директорка на Столична библиотека в 12.00 часа. С първите читатели ще бъде писателят Марин Бодаков.\r\nБиблиобусът разполага с над 700 тома от най-новите и интересни книги художествена, научно-популярна и детска литература от съвременни и класически български и чуждестранни автори.", "date": "2017-07-18", "title": "Столична библиотека започва кампания „Книгите идват при вас“ с мобилна библиотека „Библиобус”"}
{"url": "http://www.focus-news.net/news/2017/07/18/2416810/generalnoto-konsulstvo-na-balgariya-v-solun-sledi-situatsiyata-i-poddarzha-kontakt-s-mestnite-vlasti-vav-vrazka-s-prolivnite-dazhdove-na-poluostrov-halkidiki.html", "text": "Към момента в генералното консулство на България в Солун няма постъпила информация за пострадали български граждани при проливните дъждове на гръцкия полуостров Халкидики. Това съобщиха от пресцентъра на Министерство на външните работи (МВнР). По информация на официалните гръцки власти най-засегнати са областите на Никити, Мармара, Порто Куфо, Торони и Каламици. \r\nГенералното консулство на България в Солун следи развитието на ситуацията и поддържа постоянен контакт с местните власти. До този момент към мисията ни за съдействие са се обърнали двама наши сънародници, понесли материални щети и загубили документи вследствие на наводненията. Служители на консулството ще посетят засегнатите райони, за да окажат съдействие на засегнати български граждани на място.\r\nБългарски граждани, които желаят да получат актуална информация за обстановката в засегнатите райони или да подадат сигнал за техни близки, могат да го направят на телефоните на генералното консулство в Солун. Наши сънародници, които са понесли материални щети и/или са загубили документи за самоличност вследствие на проливните дъждове, също могат да се обърнат за съдействие към генералното ни консулство на следните телефони: \r\n0030 2310 829 210 \r\n0030 2310 869 510\r\n0030 2310 869 520", "date": "2017-07-18", "title": "Генералното консулство на България в Солун следи ситуацията и поддържа контакт с местните власти във връзка с проливните дъждове на полуостров Халкидики"}
{"url": "http://www.focus-news.net/news/2017/07/18/2416824/sport-predstoyat-sreshtite-ot-vtoriya-kvalifikatsionen-krag-na-shampionska-liga.html", "text": "Шампионът на Македония – Вардар, се изправя срещу шведския Малмьо в мач от втория квалификационен кръг на Шампионска лига на УЕФА. Срещата, която ще се играе на стадион „Младост“ в Струмица, ще започне в 19 часа българско време. \r\nВ първия мач, който се проведе миналата седмица, двата отбора завършиха с наравно 1:1. \r\nАко постигнат победа, в следващия трети кръг македонските футболисти ще се изправят срещу датския Копенхаген.", "date": "2017-07-18", "title": "Спорт: Предстоят срещите от втория квалификационен кръг на Шампионска лига"}
{"url": "http://www.focus-news.net/news/2017/07/18/2416819/kmetat-na-selo-vrattsa-valentin-tochev-prez-lyatoto-ima-problemi-s-piteynata-voda-v-mnogo-ot-selata.html", "text": "През лятото има проблеми с питейната вода в много от селата. Това каза пред журналисти кметът на село Вратца, община Кюстендил, Валентин Точев, предаде репортер на Радио „Фокус” – Кюстендил. По думите на Валентин Точев в село Вратца проблемно е едно от водохващанията, където има авария и водата изтича. Това създава проблеми в горната част на населеното място. \r\n„Проблемът и при нас е като навсякъде – недостиг на вода, особено в махалите, които се захранват от водохващанията. Като всяко село, и при нас е стара водопреносната мрежа, има много аварии. Захранването в централната част на селото е от пречиствателната станция и там нямаме проблеми”, каза кметът на село Жиленци Камен Златков. „И при нас авариите са много. Само за миналата седмица бяха 5-6. Успешно подменихме миналата година около 600 метра водопровод. Цялата ни мрежа е около 8 км. и се надяваме в бъдеще да може да подменим и останалата част от остарелият водопровод”, каза кметът на село Коняво Даниела Божилова. Кметовете са изпратили писма до водното дружество, заедно с Община Кюстендил и народните представители от региона, ще се търси възможност за подмяна на водопроводната мрежа.\r\nВенцеслав ИЛЧЕВ", "date": "2017-07-18", "title": "Кметът на село Вратца Валентин Точев: През лятото има проблеми с питейната вода в много от селата"}
{"url": "http://www.focus-news.net/news/2017/07/18/2416823/vratsa-narodniyat-predstavitel-inzh-petya-avramova-prisastva-na-tarzhestvenoto-otbelyazvane-na-180-ata-godishnina-ot-rozhdenieto-na-levski.html", "text": "Народният представител инж. Петя Аврамова поднесе цветя в знак на признателност пред паметника на Васил Левски във Враца. Това съобщиха от пресцентъра на ПП ГЕРБ. Аврамова бе сред официалните лица на тържественото отбелязване на 180-та годишнина от рождението на Апостола на свободата. \r\nУченици от основно училище „Васил Левски” бяха подготвили поетична композиция, посветена на патрона на учебното заведение. С изпълнения на тържествени маршове в програмата се включи и духовият оркестър при НЧ „Развитие 1869“ във Враца.\r\nСлед тържественото честване в Народно читалище „Развитие 1896“ беше открита изложба на икони, рисувани от ученици и учители от ИОУ „Васил Левски“.", "date": "2017-07-18", "title": "Враца: Народният представител инж. Петя Аврамова присъства на тържественото отбелязване на 180-ата годишнина от рождението на Левски"}
{"url": "http://www.focus-news.net/news/2017/07/18/2416827/gerb-targovishte-pochete-180-ata-godishnina-ot-rozhdenieto-na-vasil-levski.html", "text": "Общинските съветници от ГЕРБ - Търговище, представители на МГЕРБ, ЖГЕРБ, СГЕРБ и ПГЕРБ почетоха 180-ата годишнина от рождението на Васил Левски. Това съобщиха от пресцентъра на ПП ГЕРБ. Общоградското честване започна с литературната композиция „Нужен си ни днес, Апостоле…“, представена от ученици на II СУ „Проф. Н. Маринов“. Пред барелефа на Левски бяха поднесени венци на признателност от народния представител д-р Венка Стоянова, кмета на община Търговище д-р Дарин Димитров, областния управител Митко Стайков, институции и граждани. \r\nПроявите, посветени на годишнината от рождението на Апостола, ще продължат в 10:30 ч. с организирания от ЦПЛР-Обединен детски комплекс интерактивен кът ‚Децата на Левски“ и състезание по лъвски скок. В 19.00 часа ще се състои вечер на Левски с представяне на новата книга на Неда Антонова „Любовта и смъртта на Първия след Бога“.", "date": "2017-07-18", "title": "ГЕРБ - Търговище почете 180-ата годишнина от рождението на Васил Левски"}
{"url": "http://www.focus-news.net/news/2017/07/18/2416821/lits-lnr-oproverga-uchastie-na-svoi-delegati-v-zasedanieto-za-provazglasyavane-na-malorusiya.html", "text": "Председателят на Народния съвет на Луганска народна република, която няма статут на международно призната държава, Владимир Дегтяренко, опроверга участието на официални делегати на ЛНР в заседанието в Донецк, на което бе обявено създаването на Република Малорусия, предава Луганский информационный центр.\r\n„ЛНР не е изпращала свои официални делегати в Донецк за участие в заседание на представителите на регионите на Украйна. Нещо повече – дори не бяхме уведомени за намеренията да бъде проведено подобно мероприятие, този въпрос не е съгласуван с нас“, увери Дегтяренко.Тереза Герова", "date": "2017-07-18", "title": "ЛИЦ: ЛНР опроверга участие на свои делегати в заседанието за провъзгласяване на Малорусия"}
{"url": "http://www.focus-news.net/news/2017/07/18/2416825/nad-5000-mladezhi-shte-se-yavyat-na-darzhaven-zrelosten-izpit-po-balgarski-ezik-i-literatura-prez-avgust.html", "text": "5178 младежи са подали заявление за явяване на първия задължителен държавен зрелостен изпит по български език и литература на сесията през август-септември. Това съобщиха от пресцентъра на Министерството на образованието и науката. На 17 юли 2017 г. изтече крайният срок за подаване на заявления за допускане до държавните зрелостни изпити (ДЗИ).\r\nНа втори задължителен държавен зрелостен изпит по избор са пожелали да се явят 4826 младежи. В това число влизат хора, които не са успели да положат успешно изпитите си през май, но и през минали години. \r\nИ на тази сесия биология и здравно образование е най-желаният предмет за втори зрелостен изпит. За него кандидатстват 1957 зрелостници. География и икономика са избрали 1891 младежи, а изпит по философия са пожелали да държат 478 младежи. 304 са заявленията за изпита по английски език. Следват история и цивилизация – 107,  математика - 53, руски език и физика и астрономия са с по 11 желаещи, а за немски език са 7. \r\nНай-малко абитуриенти искат да се явят на изпит по химия и опазване на околната среда – четирима, и по испански език – трима.\r\nЗа трети зрелостен изпит по желание за септемврийската сесия са кандидатствали само 11 младежи, като четирима от тях искат да се явят на изпит по английски език, двама по математика, двама по география и икономика и по един на физика и астрономия, химия и опазване на околната среда и италиански език.\r\nДЗИ по български език и литература ще се проведе на 28 август 2017 г., а вторият задължителен държавен зрелостен изпит - на 29 август. Изпитите по желание ще са в периода от 30 август до 5 септември по график, който ще бъде обявен допълнително.", "date": "2017-07-18", "title": "Над 5000 младежи ще се явят на държавен  зрелостен изпит по български език и литература през август"}
{"url": "http://www.focus-news.net/news/2017/07/18/2416815/vitseprezidentat-iliyana-yotova-apostole-na-svobodata-tvoite-zaveti-zvuchat-syakash-za-nas-sa-pisani.html", "text": "„За да бъде България на Левски, трябват честни, достойни и принципни хора. Хора, които не измерват себе си в пари и не участват в платен героизъм и лицемерно родолюбие”. С тези думи вицепрезидентът Илияна Йотова се обърна към жителите и гостите на гр. Левски, където бе отбелязана 180-ата годишнина от рождението на Апостола на свободата, съобщиха от прессекретариата на държавния глава. Илияна Йотова припомни, че на този ден изпълняваме свята традиция – да заведем децата пред паметниците на Васил Левски и да обясним какво е да обичаш родината си, да се бориш за свободна и независима България. „Днес е ден за разговор с Апостола на свободата. Апостоле, изпълни се мечтата ни да имаме държава. Но държавност ни липсва. Трудно се намират хора, държавници, които намират значение в тази дума, а още по-трудно се борят за нея. Твоите завети звучат сякаш за нас са писани”, каза вицепрезидентът. Според Илияна Йотова 180 години по-късно имаме нужда от силни хора - не само лидери, а водачи, и е пораженчество да мислим, че сме изпълнили националните цели и нямаме кауза.\r\n„Разделението е сложило тежък отпечатък върху институциите. Клетвите за единодействие са пред камерите, а после делата ги унищожават и раждат недоверие. Противопоставянето не ражда развитие, омразата не може да сплотява”, категорична беше Илияна Йотова. По думите на вицепрезидента бъдещето на България изисква да кажем честно как ще живеем през следващите години. „Ще има ли работа и перспектива за младите българи, за да спрем „изтичането на нацията“? Ще се справим ли в действителност с корупцията, която обезверява и плаши предприемчивите хора? Каузата вече е да преодолеем нихилизма и недоверието, да изградим съгласие въпреки различията”, посочи Илияна Йотова. Вицепрезидентът подчерта, че Дякона присъства като икона навсякъде около нас – в народната признателност и в представите ни за вечност.\r\n„Никой не дръзна през годините да оспори неговия образ, каквато съдба сполетя други герои. Мнозина искат и днес да го сложат на ревера си като знак за собствения си патриотизъм, в който не вярват, но обичат често да говорят. А имаме право да го наричаме свой и наш, ако можем да проумеем и изпълним завета за себеотрицание, саможертва, вярата в хората и бъдещето на България”, каза Илияна Йотова.\r\nСлед края на тържествената програма по повод годишнината, вицепрезидентът участва в шествие до паметника на Васил Левски, където поднесе венци и цветя.", "date": "2017-07-18", "title": "Вицепрезидентът Илияна Йотова: Апостоле на свободата, твоите завети звучат сякаш за нас са писани"}
{"url": "http://www.focus-news.net/news/2017/07/18/2416829/veliko-tarnovo-peshehodnite-pateki-v-grada-shte-badat-markirani-s-nadpisi-pogledni.html", "text": "Пешеходните пътеки във Велико Търново ще бъдат маркирани с надписи „Погледни“, заедно с лява и дясна стрелки към тях. Това реши днес общинската комисия по транспорт, безопасност на движението, обществен ред и сигурност, председателствана от заместник-кмета проф. Георги Камарашев, съобщиха от пресцентъра на Община Велико Търново. Идеята е на общинския съветник Георги Недев, който е изработил дизайна на надписите. Макетите ще бъдат изготвени от общинското дружество „Организация на движението, паркинги и гаражи“. \r\nИнициативата „Спри и се огледай“ е съгласувана със сектор „Пътна полиция“ и има за цел да допълнително да подобри поведението на пешеходците като участници в движението, както и да заостри вниманието им към трафика от автомобили. \r\nНадписите ще бъдат нанесени с пластична боя и ще бъдат разположени в началото и края на всяко от обозначените места за пресичане. Разчертаването ще започне в районите на градските паркове, детските градини, яслите, училищата и всички пресечки, където пешеходният поток е интензивен. Поетапно ще бъдат обхванати и останалите пътеки.", "date": "2017-07-18", "title": "Велико Търново: Пешеходните пътеки в града ще бъдат маркирани с надписи „Погледни“"}
{"url": "http://www.focus-news.net/news/2017/07/18/2416830/mgerb-kostinbrod-provede-patriotichna-initsiativa-posvetena-na-180-ata-godishnina-ot-rozhdenieto-na-vasil-levski.html", "text": "Патриотична инициатива, посветена на 180-ата годишнина от рождението на Васил Левски, се проведе в община Костинброд. Това съобщиха от пресцентъра на ПП ГЕРБ. Кампанията бе организирана от структурата на МГЕРБ-Костинброд, които подариха книгата на проф. Добрин Денев – „Свобода и всеки му своето” на библиотеките, читалищата, училищата и пенсионерските клубове на територията на общината. В книгата са изложени факти от житейския път на Апостола, създаването на революционните комитети в България и неговата кончина. В труда на проф. Денев има много нови съждения, непознати на широката аудитория.\r\nКъм инициативата се присъедини и Васил Цветков - Народен представител и координатор на МГЕРБ-София област. Очарован от идеята на младежката структура, той с радост посети всички училища и детски градини на територията на град Костинброд.\r\n„Щастлив съм, че идеята на МГЕРБ-Костинброд се реализира успешно. Успяхме по един различен начин заедно да отдадем почит към великото дело на Апостола”, коментира  Васил Цветков.", "date": "2017-07-18", "title": "МГЕРБ-Костинброд проведе патриотична инициатива, посветена на 180-ата годишнина от рождението на Васил Левски"}
{"url": "http://www.focus-news.net/news/2017/07/18/2416833/v-prisastvieto-na-ministar-nikolay-nankov-shte-badat-podpisani-dogovorite-za-stroitelstvo-i-nadzor-na-93-km-ot-avtomagistrala-hemus-mezhdu-yablanitsa-i-boaza.html", "text": "В присъствието на министъра на регионалното развитие и благоустройството Николай Нанков, председателят на Управителния съвет на Агенция „Пътна инфраструктура“ инж. Дончо Атанасов ще подпише договорите за проектиране и строителство и за строителен надзор на 9.3 км от автомагистрала „Хемус“ между Ябланица и Боаза. Това съобщиха от пресцентъра на МРРБ. Церемонията ще се състои на 19 юли, от 9.00 часа, в зала 702 на АПИ.", "date": "2017-07-18", "title": "В присъствието на министър Николай Нанков ще бъдат подписани договорите за строителство и надзор на 9.3 км от автомагистрала „Хемус“ между Ябланица и Боаза"}
{"url": "http://www.focus-news.net/news/2017/07/18/2416832/obshtinski-savetnik-ot-gerb-v-rakovski-shte-predstavlyava-balgariya-na-evropeyskiya-kongres-na-mladite-fermeri.html", "text": "България ще има своя представител на Европейския конгрес на младите фермери и той се казва Рангел Матански. Това съобщиха от пресцентъра на ПП ГЕРБ. Форумът ще се проведе на 18 и 19 октомври в Европейския парламент в Брюксел. Това е най-мащабното събитие, посветено на младите земеделски производители от цяла Европа. В рамките на конгреса ежегодно се връчва Европейската награда за млад фермер за най-успешните проекти на млади фермери от страните-членки. Българското издание на конкурса се организира от евродепутата Владимир Уручев, член на Комисията по земеделие и развитие на селските райони и на Асоциацията на земеделските производители в България (АЗПБ) в партньорство с Министерство на земеделието, храните и горите и Националната служба за съвети в земеделието.\r\nРангел Матански ще участва на форума в Брюксел в качеството си на победител в тазгодишното издание на конкурса в България. Той е 35-годишен и живее в Момино село, Община Раковски. Матански е съпредседател на Националния съюз на говедовъдите в България, зам.-председател на Постоянната комисия по земеделие, гори, селски и планински райони към Национално сдружение на общините в  България. През 2012 г. създава втората в България организация на млекопроизводители „Фермерско мляко“ от седем семейни говедовъдни ферми. Рангел освен проспериращ млад фермер е и един от най-активните общински съветници в Раковски. Негова е инициативата за изграждането на спортна площадка в Момино село. Проектът е спечелен по ПУДООС  и е дофинансиран със средства от общинския бюджет.", "date": "2017-07-18", "title": "Общински съветник от ГЕРБ в Раковски ще представлява България на Европейския конгрес на младите фермери"}
{"url": "http://www.focus-news.net/news/2017/07/18/2416828/sliven-otbelyazaha-180-godini-ot-rozhdenieto-na-vasil-levski-v-nova-zagora.html", "text": "Отбелязаха 180 години от рождението на Васил Левски в Нова Загора, съобщиха от Община Нова Загора. Председателят на Общински съвет Георги Николов, заместник-кметовете Светла Стоянова и Ивайло Енев, секретарят на Общината Мария Стефанова, директорът на Исторически музей Пейчо Пейчев, секретарят на НЧ „Д. П. Сивков-1870” Елена Арабаджиева, много деца и граждани с наведени глави в едноминутно мълчание си припомниха храбростта, силния характер, будния ум, несломимия дух и неизмеримата смелост на легендарната личност, излязла сякаш извън рамките на времето и станала безсмъртна. 180 години, 180 мига безсмъртие, които новозагорци пазят дълбоко скрити в умовете и сърцата си! Прозвучаха стихове за Апостола, най-безкористната личност в нашата история, посветилa се докрай  на българския народ и неговото добруване, в изпълнение на децата от „Вълшебно лято в библиотеката“. Народът и историята ни го помнят и с името Дякона, отхвърлил тясната килия на канона, за да направи своя лъвски скок към бъдещето. Неговата саможертва пред олтара на Свободата завинаги ще си остане най-светлия урок по родолюбие. Наш дълг е да помним и следваме заветите на Апостола, които днес звучат като сбъднато пророчество и издигат невидим мост над времето, трасирайки пътя към нови духовни пространства.", "date": "2017-07-18", "title": "Сливен: Отбелязаха 180 години от рождението на Васил Левски в Нова Загора"}
{"url": "http://www.focus-news.net/news/2017/07/18/2416836/ministar-nikolina-angelkova-i-poslanik-anatoliy-makarov-napraviha-proverki-v-mezhdunarodni-lageri-v-primorsko-i-kiten.html", "text": "Министърът на туризма Николина Ангелкова и извънредният и пълномощен посланик на Руската федерация в България Анатолий Макаров посетиха български черноморски лагери в Приморско и Китен, където летуват много деца от Русия. Днес те бяха в детските бази „Хелиос“ в ММЦ – Приморско и в \"Росица-Балканика\" – гр. Китен. Това съобщиха от пресцентъра на Министерството на туризма.\r\n„Лагерите отговарят на всички критерии за настаняване и обучение на деца. Предлагат и разнообразни спортни занимания“, коментира министър Ангелкова. Тя допълни: „Чрез подзаконова нормативна уредба ще създадем точни критерии и правила, на които да отговарят лагерите в зависимост от възрастовата група на децата. При тях има специфика в сравнение с другите туристи. Важно е да се предлагат различен вид занимателни дейности, за да надграждат знанията си от училище“, отбеляза още министърът. „С посланик Макаров сме заедно тук, за да установим кои лагери предлагат най-добри условия и да надградим успешните практики.“\r\nН.Пр. Анатолий Макаров акцентира колко е важно вниманието към децата и общуването им в лагера, което оставя спомени и приятелства за цял живот. На посещението в лагерите присъства и генералният консул на Руската федерация във Варна Сергей Лукьянчук.", "date": "2017-07-18", "title": "Министър Николина Ангелкова и посланик Анатолий Макаров направиха проверки в международни лагери в Приморско и Китен"}
{"url": "http://www.focus-news.net/news/2017/07/18/2416837/plovdiv-venets-na-priznatelnost-kam-deloto-na-vasil-levski-podnesoha-mladezhite-i-devoykite-ot-mgerb-v-grada.html", "text": "Венец на признателност към делото на Васил Левски поднесоха младежите и девойките от МГЕРБ Пловдив - град пред паметника на великия българин на централната алея на Бунарджика, където пловдивчани почетоха 180-тата годишнина от неговото рождение. Това съобщиха от пресцентъра на ПП ГЕРБ.\r\nПред героя се преклониха и народните представители от ГЕРБ-Пловдив град Менда Стоянова и Спас Гърневски, общинските съветници, районните кметове и заместник-кметовете на общината от ГЕРБ.\r\n„Дела трябват, а не думи“. Тези думи на Апостола особено силно ни мотивират в днешния ден“, заяви гордо Мирослав Тенев, който е част от ръководството на МГЕРБ – Пловдив град. \r\nНа общоградското честване по повод на 180-годишнината от рождението на Васил Левски слово произнесе поетът, писател и драматург Недялко Славов, носител на националната награда „Христо Г. Данов“ за 2017 г. В церемонията по традиция участваха представителни формирования от Пловдивския гарнизон, военен духов оркестър и венценосци.", "date": "2017-07-18", "title": "Пловдив: Венец на признателност към делото на Васил Левски поднесоха младежите и девойките от МГЕРБ в града"}
{"url": "http://www.focus-news.net/news/2017/07/18/2416834/teodor-tonchev-istorik-levski-izbira-lovech-za-revolyutsionna-stolitsa-zashtoto-tam-sreshta-hora-gotovi-da-se-vklyuchat-v-borbata-za-natsionalno-osvobozhdenie.html", "text": "Левски избира Ловеч за революционна столица, защото там среща хора, готови да се включат в борбата за национално освобождение. Това каза Теодор Тончев, главен уредник в отдел „История на България 15-19 век“ при Регионален исторически музей – Ловеч, в интервю за Агенция „Фокус“. Според него при избора Ловеч да бъде революционна столица Левски се води от две съображения. „Едното е стратегическото местоположение на Ловеч в Средна Северна България. Градът осигурява връзката на комитетите от Северна с Южна България, както и тяхната обща връзка в БРЦК в Букурещ. Тайният канал е вървял от Букурещ - Турну Магуреле – Никопол – Плевен - Ловеч и обратно. По-късно е имало  и друг канал: Търново – Русе - Гюргево – Букурещ.  Ловеч е на кръстопът, през него минава пътят от Плевен към Севлиево и пак от Плевен към Троян. Оттук минават два пътя – единият е за Свищов, а другият към днешния Ботевград. Предполага се, че поради това кръстопътно положение, Левски избира Ловеч за революционна столица“, коментира Тончев. Според него много по-удачно обаче би било да избере Велико Търново от гледна точка на стратегическото му местоположение.  Тончев посочи, че Търново е и последната българска столица на Средновековното Българско царство, както и  ключът към старопланинските проходи. „Въпросът е, че освен местоположение и комуникационни връзки, в съответното селище трябва да има хора, с които да се изгради ядро, което впоследствие  да прерасне в комитет.  Именно в Ловеч Левски среща хора, изразяващи готовност да се включат в борбата за национално освобождение. Те му създават условия за нелегална работа. Моето лично мнение е, че поради това съображение Левски избира Ловеч за революционна столица“, допълни историкът. \r\nДеница КИТАНОВА", "date": "2017-07-18", "title": "Теодор Тончев, историк: Левски избира Ловеч за революционна столица, защото там среща хора, готови да се включат в борбата за национално освобождение"}
{"url": "http://www.focus-news.net/news/2017/07/18/2416831/prezidentat-rumen-radev-sezira-konstitutsionniya-sad-za-seta.html", "text": "Президентът Румен Радев сезира Конституционния съд с искане за задължително тълкуване на разпоредби от Конституцията по повод Всеобхватното икономическо и търговско споразумение между Канада и Европейския съюз и неговите държави членки (СЕТА). Това съобщиха от прессекретариата на държавния главаСета. \r\nКато международен договор СЕТА е споразумение със смесен характер и включва въпроси от изключителната компетентност на ЕС, от националната компетентност на държавите членки и от споделената компетентност между ЕС и държавите членки. СЕТА засяга практически всички сфери на обществения живот, което налага гражданите и институциите да имат яснота за естеството на такива споразумения и мястото им в българския конституционен модел. Ратифицирането на такива споразумения, които предопределят развитието на държавата в дългосрочна перспектива, следва да става с максимален консенсус.  \r\nИскането е за тълкуване на разпоредбите на Конституцията, свързани с условията за ратифицирането и действието на такива смесени международни договори (чл. 5, ал. 4 и чл. 85, ал. 1, т. 9), участието на Република България в ЕС (чл. 4, ал. 3) и икономическото развитие на държавата (чл. 19 и чл. 20).   \r\nТълкуването на тези разпоредби има важно значение за националната правна система и за участието на Република България в изграждането и развитието на ЕС. То ще допринесе България да се утвърди като предвидим партньор в международните отношения. Разкриването на точния смисъл на конституционните разпоредби ще има значение и в бъдеще при сключването на подобни споразумения, свързани с членството на страната ни в ЕС.   \r\nИзложените съображения мотивират държавния глава да упражни правомощието си и да сезира Конституционния съд като пазител на върховенството на Конституцията.", "date": "2017-07-18", "title": "Президентът Румен Радев сезира Конституционния съд за СЕТА"}
{"url": "http://www.focus-news.net/news/2017/07/18/2416841/balgariya-shte-raboti-za-osiguryavane-na-radiochestoten-spektar-za-nay-novoto-pokolenie-telekomunikatsionna-svarzanost-5g.html", "text": "България ще работи за осигуряване на радиочестотен спектър за най-новото поколение телекомуникационна свързаност 5G. Това заяви министърът на транспорта, информационните технологии и съобщенията Ивайло Московски по време на дискусия в рамките на неформален Съвет на министрите на конкурентоспособността и телекомуникациите на Европейския съюз, съобщиха от пресцентъра на Министерство на транспорта, информационните технологии и съобщенията. Форумът се провежда днес в Талин, Естония. Министрите подписаха и съвместна декларация под мотото „Осигуряване на 5G успех за Европа“.\r\nМинистър Московски подкрепи инициативата  за изграждане на напълно свързано общество с прилагане на новите технологии, основани на високоскоростни мрежи. „Изграждането и развитието на 5G свързаност във всички сектори на индустрията и в живота на обикновените хора, ще допринесе за развитие на единния цифров пазар“, заяви още министър Ивайло Московски. По думите му, завършването на Европейския цифров пазар е основна цел за българското правителство, включително и за предстоящото Председателство на България на Съвета на Европейския съюз. \r\nМинистър Московски и неговите колеги изразиха общо мнение, че новите телекомуникационни мрежи ще бъдат гръбнак на Европейския цифров пазар. Към 2020 година се очаква да има 26 милиарда свързани устройства. 70 процента от хората ще имат смартфон. 5G инфраструктурата осигурява свръх висока скорост на свързаност не само между индустриалния сектор в Европа, но и между отделните предмети от бита и градската среда. Тази свързаност е основата на електронно здравеопазване, енергиен мениджмънт и автономни автомобили.", "date": "2017-07-18", "title": "България ще работи за осигуряване на радиочестотен спектър за най-новото поколение телекомуникационна свързаност 5G"}
{"url": "http://www.focus-news.net/news/2017/07/18/2416842/dimitar-georgiev-dans-nyamame-danni-balgarski-grazhdani-da-prisastvat-v-zonata-na-konflikt-v-blizkiya-iztok.html", "text": "Работим с оглед разширяването на информацията. До момента това, което може да се каже е, че нямаме данни български граждани да присъстват в зоната на конфликт в Близкия Изток. Това каза председателят на Държавна агенция „Национална сигурност” Димитър Георгиев по повод информация, че 77 български граждани са със забрана да влизат на територията на Турция преди закритото заседание на Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз, предаде репортер наАгенция „Фокус“. „Всеки отделен  случай, който се получава като информация се проверява в пълен обем с оглед важността на темата“, посочи той. „Направено е поискване чрез вътрешно министерство, в координация сме със всички институции“, обясни Димитър Георгиев.\r\nБиляна ИВАНОВА", "date": "2017-07-18", "title": "Димитър Георгиев, ДАНС: Нямаме данни български граждани да присъстват в зоната на конфликт в Близкия Изток"}
{"url": "http://www.focus-news.net/news/2017/07/18/2416826/teodor-tonchev-istorik-v-regionalniya-istoricheski-muzey-v-lovech-se-sahranyava-nay-golyamata-kolektsiya-ot-lichni-veshti-na-apostola.html", "text": "В Регионален исторически музей – Ловеч се съхранява най-голямата колекция от лични вещи на Апостола. Това каза Теодор Тончев, главен уредник в отдел „История на България 15-19 век“ при Регионален исторически музей – Ловеч, в интервю за Агенция „Фокус“ по повод 180-ата годишнина от рождението на Апостола на българската свобода Васил Левски. „Става дума за седемте фалшиви турски печата, негов оригинален фотопортрет от 1870 г., личното му оръжие, сабята му и камата, както и 47 броя кочанни квитанции“, обясни главният уредник.\r\nТой уточни, че интересът към Регионалния исторически музей в Ловеч в навечерието на 18 юли е завишен. По думите му музеят се посещава най-вече от подрастващите, но и по-възрастните не отстъпват по посещаемост. „Посетителите се интересуват главно от това защо Левски избира Ловеч за революционна столица, проявяват интерес към неговите лични вещи и визията му за бъдещия свят. В шаблон се е превърнало питането дали Левски е бил предаден и от кого“, коментира Тончев. „ Обикновено в своите спомени Иван Драсов, Димитър Маринов и Никола Цвятков казват, че Левски посещава Ловеч през 1869 г. Това означава, че това се случва по време на неговата втора обиколка. Ако погледнем логиката на събитията, отразени в спомените на Иван Драсов и в показанията на Анастас Попхинов пред турския съд в София, ще видим, че това става през 1870 г.  Най-вероятно Левски посещава Ловеч в края на май, когато като пратеник на БРЦК в Букурещ се прехвърля в България, за да изгражда структури на Букурещкия БРЦК, известни в историята с названието като Вътрешна революционна организация“, разказа историкът. \r\nДеница КИТАНОВА", "date": "2017-07-18", "title": "Теодор Тончев, историк: В Регионалния исторически музей в Ловеч се съхранява най-голямата колекция от лични вещи на Апостола"}
{"url": "http://www.focus-news.net/news/2017/07/18/2416843/ministar-predsedatelyat-boyko-borisov-provede-telefonen-razgovor-s-premiera-na-katar.html", "text": "Стабилността в региона на Персийския залив е от особено значение за България и региона на Балканите. В тази връзка приветстваме и подкрепяме разрешаването на възникналата кризисна ситуация с политически средства и по пътя на дипломацията. Това заяви министър-председателят Бойко Борисов в телефонен разговор с премиера на Катар Абдула бин Насър бин Халифа Ал Тани по повод създалата се остра дипломатическа криза в отношенията на някои арабски държави с Катар. Това съобщиха от правителствената информационна служба.\r\nПремиерът Борисов изрази желанието на българската страна за мирно и бързо уреждане на възникналата кризисна ситуация в много важен за България близък регион. Министър-председателят отбеляза категоричната си позиция против всяка форма на по-нататъшна ескалация на напрежението, както и срещу намесата на външни за региона фактори. Борисов акцентира също върху запазването на стабилността на Съвета за сътрудничество на арабските държави от Залива, което по думите му, е в интерес на целия регион.\r\nМинистър-председателят посочи, че България цени своите приятелски отношения със страните от арабския свят и изтъкна сътрудничеството с Катар. От началото на настоящия месец страната ни пое и местното председателство на ЕС в Доха.", "date": "2017-07-18", "title": "Министър-председателят Бойко Борисов проведе телефонен разговор с премиера на Катар"}
{"url": "http://www.focus-news.net/news/2017/07/18/2416844/glavniyat-prokuror-sotir-tsatsarov-denitsa-zlateva-shte-bade-prizovana-kato-svidetel-po-sluchaya-s-ndk.html", "text": "Деница Златева ще бъде призована като свидетел. Това каза главният прокурор Сотир Цацаров преди закритото заседание на Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз, предаде репортер на Агенция „Фокус“. На въпрос според него наложително ли е заседанието на комисията да е закрито, главният прокурор посочи: „Правилата в тази сграда се определят от народните представители“. \r\nПо повод информация, че 77 българи са със забрана да влизат на територията на Турция Сотир Цацаров обясни: „Този въпрос бе зададен и вчера. Няма каквато и да е информация по въпроса, мисля, че същия отговор ще ви даде и председателят на ДАНС“.\r\nБиляна ИВАНОВА", "date": "2017-07-18", "title": "Главният прокурор Сотир Цацаров: Деница Златева ще бъде призована като свидетел по случая с НДК"}
{"url": "http://www.focus-news.net/news/2017/07/18/2416835/d-r-emil-kabaivanov-kmet-na-karlovo-nagradata-na-obshtinata-tazi-godina-be-prisadena-s-ogromno-mnozinstvo-na-nch-vasil-levski-1861.html", "text": "Наградата на Карлово тази година бе присъдена с огромно мнозинство на НЧ „Васил Левски” 1861. Това съобщи пред журналисти кметът на Карлово д-р Емил Кабаиванов, предаде репортер на Радио „Фокус”-Пловдив. „Това е институцията, която през всичките тези години, от създаването си до днес, работи за запазването на историческата памет, традициите, заветите на Левски и за нивото на културния живот в града”, каза Кабаиванов. \r\nТова е първата награда, която читалището получава. „Важно е да отличим тези хора, които се занимават самоотвержено и всеотдайно за съхраняването на българската култура и идентичност”, добави кметът на Карлово. По думите му, именно залата на читалището е тази, в която се провеждат всички важни чествания и годишнини в града. Това е институцията, която посещават, и малки, и възрастни, и създават безвъзмездно култура, единствено с жар и удоволствие.\r\nЦветана ТОНЧЕВА", "date": "2017-07-18", "title": "Д-р Емил Кабаиванов, кмет на Карлово: Наградата на Общината тази година бе присъдена с огромно мнозинство на НЧ „Васил Левски” 1861"}
{"url": "http://www.focus-news.net/news/2017/07/18/2416846/vitsepremierat-ekaterina-zaharieva-darzhavata-i-tsarkvata-imat-obshta-otgovornost-da-vazpitavat-v-razbiratelstvo-tolerantnost-i-lyubov.html", "text": "„Църквата има много важна роля в борбата с езика на омразата. Не бива да допускаме заплахата от насилствен екстремизъм и радикален ислям да водят до омраза към групи хора на етнически принцип, или към друга религия. Едновременно с това сме загрижени за правата на християните в зоните на конфликт.” С тези думи заместник министър-председателят по правосъдната реформа и министър на външните работи Екатерина Захариева се обърна към Патриарха на Българската православна църква и Митрополит Софийски, Негово Светейшество Неофит, по време на среща в Софийската света митрополия днес, съобщиха от пресцентъра на Министерство на външните работи. \r\nМинистърът на външните работи изтъкна ролята на Църквата за запазването на българския дух и самосъзнание на големите български общности зад граница. Вицепремиерът благодари на Негово Светейшество за усилията, които се полагат от страна на представителите на Българската църква зад граница и работата, която извършват, както в храмовете, така и в сътрудничество с мрежата от български училища извън страната.\r\n„Ценим високо доброто сътрудничество с Министерството на външните работи”, изтъкнаха от Светия синод, като за пример беше даден българският храм в Берлин, където е сформиран кризисен център за помощ на български граждани. „Годишно през този център минават между 1000 и 1300 души, които остават там до три дни, след което им бива оказвано съдействие да се завърнат в България. Това е възможно благодарение на добрата координация между кризисния център и българското консулство в Берлин”, допълниха от Светия синод. \r\nПо време на срещата министърът на външните работи Екатерина Захариева и Патриарх Неофит обсъдиха и въпроси свързани с възможността за създаване на български храмове в страни и населени места с голяма българска общност, извън пределите на България.", "date": "2017-07-18", "title": "Вицепремиерът Екатерина Захариева: Държавата и църквата имат обща отговорност да възпитават в разбирателство, толерантност и любов"}
{"url": "http://www.focus-news.net/news/2017/07/18/2416847/sliven-starshi-komisar-dimitar-velichkov-e-noviyat-direktor-na-oblastnata-direktsiya-na-mvr.html", "text": "Със заповед на министъра на вътрешните работи Валентин Радев, за директор на Областната дирекция на МВР- Сливен е назначен старши комисар Димитър Величков, съобщиха от ОДМВР - Сливен. \r\nДимитър Величков е роден на 20.03.1966 г. в Пазарджик. Завършил e „Технически университет – ИПФ“ гр.Сливен. Започнал работа в МВР от 18.02.1992 г. в „Охранителна полиция“, след което преминава в сектор „Криминална полиция“ до 2002 г., когато е назначен като ст. инспектор в сектор „БОП“. От 2010 до март 2013 г. е началник на Районно управление „Полиция“-Твърдица. През 2009 г. завършва международна полицейска школа в град Будапеща. Многократно е награждаван за постигнати професионални успехи. През 2009 г. е награден с огнестрелно оръжие със заповед на министъра на вътрешните работи.\r\nОт 01.03.2013 г. е назначен на длъжност началник на Районно управление „Полиция“-Сливен.", "date": "2017-07-18", "title": "Сливен: Старши комисар Димитър Величков е новият директор на Областната дирекция на МВР"}
{"url": "http://www.focus-news.net/news/2017/07/18/2416839/ognyan-tsenkov-kmet-na-vidin-neka-vseki-ot-nas-dnes-se-prekloni-pred-velikoto-delo-na-vasil-levski.html", "text": "Нека всеки от нас днес се преклони пред великото дело на Васил Левски. За това призова кметът на Община Видин Огнян Ценков пред медиите по повод 180-годишнината от рождението на Апостола на свободата, съобщиха от пресцентъра на Община Видин. „Искам да се обърна към всички наши съграждани, към всички  родолюбци, към всички българи – където и да се намираме, нека всеки един от нас да намери един миг и по свой начин се преклони пред великото дело на Васил Левски“.\r\nОт името на видинския кмет и на общинското ръководство, заместник-кметовете Венци Пасков и Десислава Тодорова, както и служители от администрацията поднесоха цветя пред паметника на Апостола в града. В знак на почит към знаменития българин, в деня на годишнината видинска младежка организация постави транспарант на площад „Бдинци“, на който са изписани знаменитите думи на Левски: „И не забравяйте – времето е в нас и ние сме във времето, то нас обръща и ние него обръщаме“. На инициативата присъстваха областният управител на Видин Албена Георгиева и заместник-кметът на общината Венци Пасков.", "date": "2017-07-18", "title": "Огнян Ценков, кмет на Видин: Нека всеки от нас днес се преклони пред великото дело на Васил Левски"}
{"url": "http://www.focus-news.net/news/2017/07/18/2416838/kyustendil-nad-30-detsa-ot-dupnitsa-sa-uchastvali-v-izpisvaneto-na-transparant-posveten-na-180-godini-ot-rozhdenieto-na-vasil-levski.html", "text": "Повече от 30 деца от Дупница са участвали в изписването на транспарант, посветен на 180 години от рождението на Васил Левски. Това съобщи за Радио „Фокус” – Кюстендил художникът Елена Марулевска. Децата са вложили много старание и любов, изписвайки думите на Апостола: „Ако спечеля, печеля за цял народ, ако загубя, губя само себе си”. Изобразен е и ликът на Васил Левски, а под надписа децата са оставили отпечатъци от своите длани. Транспарантът ще бъде поставен на площад „Свобода” в Дупница. Мероприятието е част от разнообразната програма на Община Дупница „Активно лято“, която е свързана с всекидневни приятни моменти за децата от общината.\r\nВенцеслав ИЛЧЕВ", "date": "2017-07-18", "title": "Кюстендил: Над 30 деца от Дупница са участвали в изписването на транспарант, посветен на 180 години от рождението на Васил Левски"}
{"url": "http://www.focus-news.net/news/2017/07/18/2416848/korneliya-ninova-bsp-e-protiv-otpadaneto-na-ogranicheniyata-za-zakupuvane-na-zemedelska-zemya-utre-shte-poiskam-sreshta-s-predsedatelite-parlamentarnite-grupi.html", "text": "БСП е против отпадането на ограниченията за закупуване на земеделска земя - утре ще поискам среща с председателите парламентарните групи. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на Агенция „Фокус“. Нинова коментира, че земята е национално богатство на България. \"Земеделската е предвидена за производство на селскостопанска продукция“, заяви лидерът на БСП. По думите й предложението не гарантира в чии ръце ще попадне тази земя, нито че тя ще бъде използвана за производство. Смятам, че трябва да защитим националния си интерес“, категорична бе Корнелия Нинова. Според нея българската земеделска земя е най-евтина в ЕС и тя ще получава европейски субсидии и то на декар площ. „Идва някой гражданин на друга държава, купува земеделска земя, не е задължен да произвежда, декларира я и получава субсидия за тази земя, т.е. неговият интерес той ще си го защити“, каза Нинова. Тя обясни, че редица държави в ЕС имат своите ограничителни мерки и процедури за такова свободно закупуване на земеделска земя. Според нея има възможности за действие. „Ние предлагаме правителството да поиска отлагане на този въпрос. Утре ще разговарям с другите лидери, всички евродепутати от всички партии като българи да се обединят“, призова Нинова. По думите й те трябва заедно да потърсят разговор в Брюксел. „Ако не се стигне до такова съгласие и обсъждане в Брюксел, не е толкова страшно да влезем в съдебен спор и България да защити националния си интерес“, посочи Нинова. По думите й експерти не изключват да се спечели такова дело. \r\nДеница КИТАНОВА", "date": "2017-07-18", "title": "Корнелия Нинова: БСП е против отпадането на ограниченията за закупуване на земеделска земя - утре ще поискам среща с председателите парламентарните групи"}
{"url": "http://www.focus-news.net/news/2017/07/18/2416840/bedstviya-na-balkanite-navodneniya-gradushki-i-pozhari-obzor.html", "text": "През последните дни температурите в България може и да се понижиха чувствително, но съседните страни са изправени пред значително по-сериозни проблеми като наводнения, градушки и силни горски пожари.\r\nВместо слънце и пясък, летуващите в южната ни съседка Гърция още от неделя вечер бяха застигнати от силни ветрове, облаци, гръмотевични бури и градушки. В Ситония, полуостров Халкидики, бушува циклонът „Медуза“, който потопи под вода хотели и улици. В резултат в района бе разпоредена евакуация, която помрачи мечтаната почивка на туристите. \r\nПътищата в Северна Гърция на места останаха блокирани, а противопожарните служби бяха „заляти“ от сигнали за бедстващи шофьори, останали блокирани в автомобилите си. \r\nМестни медии съобщиха, че на Олимп е имало снеговалеж, а температурите са паднали под 10 градуса по Целзий. Лошото време обаче взе и човешка жертва: в Амфилохия 45-годишен мъж загина, след като бе поразен от светкавица. Синоптиците обаче прогнозират стабилизиране на времето още от вторник вечер.\r\nКъм момента в генералното консулство на България в Солун няма постъпила информация за пострадали български граждани при проливните дъждове на гръцкия полуостров Халкидики. Това съобщиха от пресцентъра на Министерство на външните работи (МВнР). По информация на официалните гръцки власти най-засегнати са областите на Никити, Мармара, Порто Куфо, Торони и Каламици. \r\nПроливните дъждове удариха и Турция. В ранните часове на вторник над Истанбул се изсипаха обилни валежи, които парализираха многомилионния турски град. \r\nИстанбулският център за справяне с бедствията предупреди за риск от наводнения в града. Градският транспорт, в това число и метрото, почти преустанови движението си. Преминаването през Евразийския тунел също е временно блокирано заради дъждовете. \r\nПоройни дъждове, градушки и гръмотевични бури обхванаха цялата територия на Хърватия.\r\nНа остров Хвар, Южна Хърватия, Адриатическо море повиши нивото си с 15 см, което предизвика наводнения в крайбрежните райони.\r\nМорето и преляло и на остров Црес, Северна Хърватия, където вятърът достигна скорост от 100 км/час и бе придружен от проливни дъждове.\r\nБурните ветрове донесоха хиляди пиявици в крайбрежните райони на полуостров Истрия, Северозападна Хърватия.\r\nРайонът на Сисак и Велика Горица пък бе ударен от градушка с големина на орех, ветровете  изкорениха вековни дървета, а дъждовете предизвикаха наводнения и свлачища.\r\nГрадушка с големина на топка за тенис удари областта Загоре в северната част на страната и причини големи щети.\r\nПострадали са районите на градовете Крапина, Долна Стубица, Кланец, Преграда, Забог, Златар, Вараждин, Лепоглава, Вараждинске Топлице, Иванич град, Самобор и други.\r\nСъобщава се за силни бури и в района на столицата Загреб.\r\nСамо ден по-рано голяма част от Адриатическото крайбрежие бе обхванато от масивни горски пожари, което наложи евакуация на почиващите в засегнатите райони.\r\nСилен пожар избухна в нощта срещу понеделник край хърватския град Омиш и веднага се разпространил в посока Сплит, което доведе и до преустановяване на движението в района, съобщи полицията в популярния адриатическия град.\r\nСигналът за огъня е получен 42 минути след полунощ (местно време). В потушаването му са задействани екипи от Сплит, Трогир, Омиш и Солин – общо 109 пожарникари с 32 превозни средства. Поискана е и помощ по въздуха, но заради силния вятър в района машините все още не може да излетят. \r\nНяма информация за ранени хора, нито за щети, а на мястото на пожара е изпратен и медицински екип.\r\nПожарите все още са активни и по крайбрежието на Черна гора. На полуостров Лущица край Грабовица огънят допълнително е бе подсилен от ветровете. Ситуацията в прилежащите населени места е под контрол, така че няма необходимост от евакуация на жителите. Тереза Герова", "date": "2017-07-18", "title": "Бедствия на Балканите - наводнения, градушки и пожари (ОБЗОР)"}
{"url": "http://www.focus-news.net/news/2017/07/18/2416849/afp-nay-malko-547-momcheta-sa-stanali-zhertvi-na-seksualno-i-psihichesko-nasilie-v-germanski-katolicheski-hor.html", "text": "Най-малко 547 момчета от германски католически хор, сравнен със „затвор, ад или концентрационен лагер, са станали жертви на сексуален и психически тормоз, предава AFP. \r\nВ заключителния си доклад за злоупотребите в училището„Регенсбург Дъмпатцен\" адвокатът Улрих Вебер разкрива, че в периода между 1945 г. и началото на 90-те години е имало най-малко 67 случая на сексуално посегателство и 500 на физическо насилие. Някои от хористите са подлагани и на двете.Тереза Герова", "date": "2017-07-18", "title": "AFP: Най-малко 547 момчета са станали жертви на сексуално и психическо насилие в германски католически хор"}
{"url": "http://www.focus-news.net/news/2017/07/18/2416850/gencho-genchev-kmet-na-svishtov-izvarshihme-nezabavno-ukrepvane-na-komprometiranite-ot-navodneniyata-uchastatsi-v-obshtinata-nyama-opasnost-za-grazhdanite.html", "text": "Извършено е незабавно укрепване на всички компрометирани участъци на територията на Свищовска община от наводненията. Към момента няма опасност за гражданите. Това каза в ефира на Радио „Фокус“ – Велико Търново кметът Свищов Генчо Генчев. Той уточни, че предстоят цялостни ремонти, които да обезопасят напълно съоръженията и пътищата. „Няма опасност за хората относно преминаването. Улиците създават дискомфорт на шофьорите, тъй като се отвориха огромни кратери – дупки по пътя. Но към този момент няма нещо, което да притеснява нашите съграждани. Работим по отстраняването на кал, на наноси, разширяваме деретата, там, където е необходимо. Работата ни продължава“, заяви Генчо Генчев. \r\nТой уточни, че всички семейства, чиито домове са пострадали, могат да подадат съответните документи в Агенция „Социално подпомагане“ и след това те ще получат по 325 лв. държавна субсидия, като на този етап Община Свищов няма възможност да осигури допълнително подпомагане.\r\nЛуиза ТРАНЧЕВА", "date": "2017-07-18", "title": "Генчо Генчев, кмет на Свищов: Извършихме незабавно укрепване на компрометираните от наводненията участъци в общината, няма опасност за гражданите"}
{"url": "http://www.focus-news.net/news/2017/07/18/2416853/ministarat-na-otbranata-krasimir-karakachanov-shte-prisastva-na-denya-za-visokopostaveni-gosti-na-natsionalnoto-voennomorsko-uchenie-s-mezhdunarodno-uchastie-briz-2017.html", "text": "Министърът на отбраната Красимир Каракачанов, началникът на отбраната генерал-лейтенант Андрей Боцев и заместник-началникът на отбраната вицеадмирал Емил Ефтимов ще присъстват на 19 юли, на ВИП деня на националното военноморско учение с международно участие „Бриз 2017“. Това съобщиха от пресцентъра на Министерство на отбраната. Събитието ще се проведе от 08.50 до 13.50 часа в акваторията на Варненския залив на борда на фрегатата „Дръзки”.\r\nГостите на ВИП деня ще наблюдават от „Дръзки” изпълнението на различни епизоди от „Бриз 2017“ на море. \r\nВ учението участват 20 бойни и спомагателни кораба и катера, 1 подводница, 4 самолета, 2 вертолета и над 1 700 военнослужещи от военноморските сили на България, Великобритания, Гърция, Италия, Полша, Румъния, САЩ, Турция, както и от Втората постоянната група кораби на НАТО от Силите за отговор на Алианса.", "date": "2017-07-18", "title": "Министърът на отбраната Красимир Каракачанов ще присъства на деня за високопоставени гости на националното военноморско учение с международно участие „Бриз 2017“"}
{"url": "http://www.focus-news.net/news/2017/07/18/2416845/kmetat-na-karlovo-d-r-emil-kabaivanov-v-sledvashtite-nyakolko-godini-tryabva-da-sazdadem-i-priemem-novata-balgarska-natsionalna-ideya.html", "text": "В следващите няколко години трябва да създадем и приемем новата българска национална идея. Това каза пред журналисти кметът на Карлово д-р Емил Кабаиванов, предаде репортер на Радио „Фокус”-Пловдив. „Искам да призова към това тази вечер президента на републиката ни, българския парламент, заедно с българската интелектуална мисъл и гражданското общество”, добави Кабаиванов. По думите му именно такава нова доктрина трябва да ни води в десетилетията напред, за да не губим пътя си и за да сме малко по-спокойни, че България ще оцелее пред трудностите, които времето изправя пред нас.\r\nСпоред Кабаиванов преди Освобождението, преди дейността на Левски, българите са правили въстания, мечтаели са за свободата. Българският национален идеал тогава е бил България отново да бъде свободна държава, народът да бъде свободен. След Освобождението националната ни идея е била да се обединят всички земи, където живеят българи. „Сега каква е националната ни идея?”, запита Кабаиванов. „Убедихме се, че членството ни в НАТО и в ЕС не може да бъде кауза, това е само средство. Въпросът е, чрез това средство, какво постигаме?”, попита още карловският кмет.\r\nЦветана ТОНЧЕВА", "date": "2017-07-18", "title": "Кметът на Карлово д-р Емил Кабаиванов: В следващите няколко години трябва да създадем и приемем новата българска национална идея"}
{"url": "http://www.focus-news.net/news/2017/07/18/2416851/korneliya-ninova-bsp-reshenieto-na-vss-za-sreshtata-mezhdu-sotir-tsatsarov-i-sasho-donchev-ne-promenya-nishto-za-georgi-gergov.html", "text": "Решението на ВСС за срещата между Сотир Цацаров и Сашо Дончев не променя нищо за Георги Гергов. Това каза лидерът на БСП Корнелия Нинова във връзка с решението на ВСС, че няма нищо нередно в срещата между главния прокурор Сотир Цацаров и Сашо Дончев, предаде репортер на Агенция „Фокус“. Нинова коментира, че решението на ВСС касае Сотир Цацаров. „Г-н Гергов е бил на тази среща в качеството си на политическо лице. Тук става въпрос за решение на политически орган, то няма нищо общо с това, което ВСС е решило за г-н Цацаров“, поясни лидерът на БСП. По думите й решението за Георги Гергов е взето на Национален съвет на БСП. „Не мисля, че решението на ВСС променя нещо“, каза тя. Нинова поясни, че Георги Гергов е подал оставка като член на Изпълнителното бюро сам по нейно предложение. „Г-н Гергов не е извършил престъпление, нито нарушение. Става въпрос, че партията по този начин беше въвлечена в един скандален случай, един спор, който ние неинформирани трябваше да понесем политическа отговорност“, допълни Нинова. .\r\nДеница КИТАНОВА", "date": "2017-07-18", "title": "Корнелия Нинова, БСП: Решението на ВСС за срещата между Сотир Цацаров и Сашо Дончев не променя нищо за Георги Гергов"}
{"url": "http://www.focus-news.net/news/2017/07/18/2416856/korneliya-ninova-bsp-shte-se-sreshtna-s-prezidenta-radev-za-da-obsadim-otpadaneto-na-ogranicheniyata-za-zakupuvane-na-zemedelska-zemya-i-sadebnata-reforma.html", "text": "До края на седмицата ще се срещна с президента Румен Радев, за да обсъдим отпадането на ограниченията за закупуване на земеделска земя и съдебната реформа. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на Агенция „Фокус“. Лидерът на БСП поясни, че е поискала среща с държавния глава. Нинова обясни, че иска да обсъди с него редица законодателни инициативи, негови инициативи, както и да проведат разговор за съдебната реформа и за единния орган за борба с корупцията.\r\nДеница КИТАНОВА", "date": "2017-07-18", "title": "Корнелия Нинова, БСП: Ще се срещна с президента Радев, за да обсъдим отпадането на ограниченията за закупуване на земеделска земя и съдебната реформа"}
{"url": "http://www.focus-news.net/news/2017/07/18/2416858/rusi-rusev-okrazhna-prokuratura-sliven-17-godishen-mladezh-e-postradal-pri-sprechkvane-v-nova-zagora.html", "text": "17-годишен младеж е пострадал при спречкване в Нова Загора. Това каза за Агенция „Фокус“ говорителят на Окръжната прокуратура в Сливен Руси Русев. На 16 юли около 23.00 часа е подаден сигнал за спречкване между непълнолетни младежи. Пострадалото 17-годишно момче е ударено с метален бокс. \"Има разкъсване на кожата на главата. Засега данните сочат за лека телесна повреда. Момчето е прегледано, раната му е обработена е раната. Момчето е пуснато от болницата“, допълни Русев. Според него нападението е било извършено по хулигански подбуди, като поводът за него е бил формален. \r\n„Образувано е бързо досъдебно производство. Предполагам, че до края на работния ден ще бъде повдигнато обвинение на извършителя. Той е установен и е задържан по Закона за МВР за 24 часа. Когато те изтекат, ще му бъде повдигнато обвинение и в рамките на една седмица, най-вероятно ще има обвинителен акт в Районен съд Нова Загора“, каза Русев. \r\nСтефан ПЕТРОВ", "date": "2017-07-18", "title": "Руси Русев, Окръжна прокуратура - Сливен: 17-годишен младеж е пострадал при спречкване в Нова Загора"}
{"url": "http://www.focus-news.net/news/2017/07/18/2416854/pernik-v-prisastvieto-na-ministar-nikolay-nankov-be-demonstrirana-novata-tehnologiyata-za-rehabilitatsiya-na-yazovir-studena.html", "text": "Днес в присъствието на министъра на регионалното развитие и благоустройството Николай Нанков, народните представители от ГЕРБ-Перник Красимир Велчев и д-р Александър Александров беше демонстрирана технологията за обследване и рехабилитация на язовир „Студена“ в област Перник. На събитието също така присъства председателят на ЖГЕРБ и областен управител на Перник Ирена Соколова, както и зам.-кметът на общината Владислав Караилиев. Това съобщиха от пресцентъра на ПП ГЕРБ.\r\nПроектът се прави по нова технология, която се прилага за първи път в България. Методът позволява ремонтните дейности да се извършват без спиране на водоподаването и без да се източва водният обект, който водоснабдява района на Перник. Това обясниха специалистите от консорциум „Хидроконструкция – Хидепито Солетанж Баши Мелялапозо (ХБМ) – Карпи“.\r\nРехабилитацията на съоръжението и на пречиствателната станция за питейни води към него е част от изпълнявания от Министерството на регионалното развитие и благоустройството „Проект за развитие на общинската инфраструктура“. Планът е финансиран от Световната банка и държавния бюджет и е на стойност 32 млн. лв.\r\nПо думите на министър Нанков водният обект осигурява питейна вода за над 100 000 жители в градовете Перник и Батановци, селата Големо Бучино, Люлин, Дивотино, Витановци, Мещица, Черна гора, Лесковец, Богданов дол и Ярджиловци, както и промишлено водоснабдяване. Съоръжението се експлоатира вече повече от 60 години, като не са правени ремонти от построяването му.\r\nС изпълнението на проекта ще се увеличи техническата и експлоатационна годност на язовирната стена и съоръженията, ще се намали до минимум рискът от аварии и ще се повиши сигурността и качеството на водоподаването. Срокът за изпълнение на дейностите е 24 месеца, като се предвижда ремонтът да бъде завършен до ноември 2018 г.", "date": "2017-07-18", "title": "Перник: В присъствието на министър Николай Нанков бе демонстрирана новата технологията за рехабилитация на язовир „Студена“"}
{"url": "http://www.focus-news.net/news/2017/07/18/2416857/gerb-smolyan-se-pokloni-pred-bezsmartniya-podvig-na-apostola-na-svobodata-vasil-levski.html", "text": "ПП ГЕРБ – Смолян почете 180-ата годишнина от рождението на Апостола на свободата Васил Левски. Това съобщиха от пресцентъра на ПП ГЕРБ. Тържественото честване събра десетки граждани, които с минута мълчание почетоха безсмъртното дело и живота на националния герой, дал живота си за освобождението на България. В знак на признателност от името на народните представители д-р Даниела Дариткова и д-р Красимир Събев и партия ГЕРБ бяха поднесени венци пред паметника на Васил Левски. На церемонията присъства зам.-областният управител Адриан Петров и областният председател на МГЕРБ и общински съветник Ангел Безергянов. \r\nТържественото честване бе организирано от община Смолян, Общински комитет „Васил Левски“ – град Смолян и ПМГ „Васил Левски“.\r\nВ знак на почит към делото на Апостола на свободата бяха изпълнени патриотични песни и стихове от децата от ОДЗ “Слънце“ в областния град. \r\nДиректорът на музея Таня Марева обяви имената на отличените 19 ученици и един учител, участвали в конкурса за есе „Дела трябват, а не думи…“.", "date": "2017-07-18", "title": "ГЕРБ - Смолян се поклони пред безсмъртния подвиг на Апостола на свободата Васил Левски"}
{"url": "http://www.focus-news.net/news/2017/07/18/2416861/aktsenti-v-predavaneto-chasat-na-karlovo-po-radio-fokus-plovdiv.html", "text": "На 18 юли, когато е кулминацията на честванията на 180-ата годишнина от рождението на Васил Левски в Карлово, в предаването „Часът на Карлово” по Радио „Фокус”-Пловдив ще ви пренесем в атмосферата на родния град на Апостола. От сутринта там е тържествено, стотици са в града, за да почетат паметта на националния ни герой. От кмета на Карлово д-р Емил Кабаиванов ще разберем кой е носителят на наградата на Карлово тази година и как се чувстват жителите на града на този ден. Кабаиванов призовава в следващите няколко години да се създаде и да се приеме новата българска национална идея или доктрина. По думите му именно новата доктрина трябва да ни води в десетилетията напред, за да не губим пътя си и за да сме малко по-спокойни, че България ще оцелее пред трудностите, които времето изправя пред нас. \r\nВ предаването ще чуем и носителя на наградата Карлово тази година, за да сподели какво го вълнува в годината на Левски и какво означава тази награда за него. \r\nЩе чуем и две учителки. Едната е Марияна Манчева, директор на СУ „Васил Левски” в Карлово, според която карловските ученици са малко повече българи от останалите, защото дишат въздуха, който е дишал Васил Левски, минават всеки ден покрай къщата му, покрай паметника му, пазят и помнят заветите на Апостола. Ще ви представим и една друга учителка – Елисавета Георгиева, която дойде от Панагюрище, за да поднесе дар за Левски в църквата „Свети Никола“ в Карлово и за да направи духовното кръщение на 4-годишната си внучка. Георгиева твърди, че малцина знаят, че именно Левски е автор на дизайна на знамето на Априлското въстание.\r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017-07-18", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2017/07/18/2416860/pernik-gradat-otbelyaza-tarzhestveno-180-ata-godishnina-ot-rozhdenieto-na-vasil-levski.html", "text": "С възпоменателна церемония Перник отбеляза 180-ата годишнина от рождението на Апостола на свободата Васил Левски. Тържественото честване събра десетки граждани, които с минута мълчание почетоха безсмъртното дело и живота на героя, дал живота си за освобождението на България. Това съобщиха от пресцентъра на ПП ГЕРБ.\r\nПред паметта на Апостола се преклониха зам.-кметовете Денислав Захариев и Йордан Павлов, кметът на кв. „Изток“ Емил Костадинов, представители на областното и общинското ръководство на ГЕРБ – Перник и зам.-председателят на Общинския съвет Румяна Гьорева.\r\nВ знак на признателност те поднесоха венци и цветя пред паметника на Васил Левски. Почетният караул се изпълни от представители на местното дружество „Традиция“, които бяха облечени в опълченски униформи. Прозвучаха стихове и песни, посветени на националния ни герой.\r\n„Всеки българин познава себеотрицанието и пословичната скромност на Апостола, граничещи с аскетизъм. Всеки българин знае и може да продължи онази съкровена, но велика мисъл: \"Ако спечеля – печеля за цял народ, ако загубя – губя само себе си\". И днес, след близо две столетия, Левски е в умовете и сърцата ни. Една неканонизирана, но най-чиста и свята икона на българския дух“, заяви пред присъстващите водещата на церемонията Миглена Димитрова.", "date": "2017-07-18", "title": "Перник: Градът отбеляза тържествено 180-ата годишнина от рождението на Васил Левски"}
{"url": "http://www.focus-news.net/news/2017/07/18/2416862/pazardzhik-strukturite-na-gerb-ot-oblastta-pochetoha-zhivota-i-deloto-na-vasil-levski.html", "text": "Областните и общинските структури на ГЕРБ в Пазарджик днес почетоха живота и делото на Васил Левски по повод 180 години от рождението на Апостола. Това съобщиха от пресцентъра на ПП ГЕРБ. Пред паметника на Левски в Пазарджик венец и  цветя положиха народният представител от ГЕРБ  Десислава Тодорова, областният координатор на партията Найден Шопов, общинският ръководител на пазарджишката организация Гинче Караминова, общински съветници, членове на структури на Младежи, Жени и Старейшини ГЕРБ в областния град.\r\nТази вечер в Лесичово с официална церемония ще бъде открита паметна плоча на Васил Левски. За нейното изграждане са дарени парични средства от кмета на община Лесичово от ГЕРБ инж. Серьожа Лазаров, както и от председателя на общинския съвет и председател на МГЕРБ – Лесичово  Васил Дамянов. Пред новия паметник на Апостола сведоха глава и положиха цветя ръководството на ГЕРБ в общината и членове на организациите на Младежи, Жени и Старейшини от Лесичово.", "date": "2017-07-18", "title": "Пазарджик: Структурите на ГЕРБ от областта почетоха живота и делото на Васил Левски"}
{"url": "http://www.focus-news.net/news/2017/07/18/2416865/mgerb-elin-pelin-pochete-140-ata-godishnina-ot-rozhdenieto-na-elin-pelin.html", "text": "МГЕРБ-Елин Пелин почете 140-ата годишнина от рождението на един от гениалните разказвачи в българската литература – Елин Пелин. Той е един от най-големите художници на българското село, майстор на късия разказ в българската литература. На него е кръстен и българският град Елин Пелин. Това съобщиха от пресцентъра на ПП ГЕРБ. Народният представител от ГЕРБ-София област Васил Цветков, кметът на село Елешница Цветелин Добрев, общинският ръководител на ГЕРБ-Елин Пелин Стефан Стоилов, и представители на МГЕРБ, поднесоха венец и поставиха, избрани откъси от произведенията на българският писател пред паметника на Елин Пелин в града.\r\n„На днешният ден преди 140 години е роден най- великият разказвач на нашето време Елин Пелин! Нека никога не забравяме великите българи и бъдем достойни последователи на техните идеи и завети!’, призова народният представител Васил Цветков.", "date": "2017-07-18", "title": "МГЕРБ-Елин Пелин почете 140-ата годишнина от рождението на Елин Пелин"}
{"url": "http://www.focus-news.net/news/2017/07/18/2416852/teodor-tonchev-istorik-tselta-na-levski-e-da-bade-izpolzvan-tseliyat-materialen-resurs-na-natsiyata-v-imeto-na-osvobozhdenieto-y-apostolat-e-bil-protiv-rayoniraneto-na-stranata.html", "text": "Целта на Левски е да бъде използван целият материален ресурс на нацията в името на нейното освобождение, Апостолът е бил против районирането на страната. Това каза Теодор Тончев, главен уредник в отдел „История на България 15-19 век“ при Регионален исторически музей – Ловеч, в интервю за Агенция „Фокус“. Главният уредник в Регионалния исторически музей – Ловеч обясни, че идеята на Левски в комитетската мрежа да бъдат включени представители на всички социални прослойки от българското общество като се започне от богатите българи и се стигне до представители на по-бедните прослойки. „Става дума за търговци, учени, свещеници, занаятчии, селяни“, обясни историкът. Теодор Тончев поясни, че  изграждането на Централния комитет в Ловеч е процес, който започва в началото на 1871 г. чрез поредица стъпки. „След 6 април 1871 г. на мястото, където се намира музей „Васил Левски“ е била къщата на поп Лукан Лилов и неговият син Марин Поплуканов. Фактически Левски там поставя началото на Ловчанския революционен комитет като се прави избор на комитетско ръководство. Левски започва да задава задачи на Ловчанския революционен комитет,  които излизат извън рамките на един местен комитет и имат национално значение“, обясни Тончев. По думите му така се стига до есента на 1871 г. , когато в Ловеч функционира Централен вътрешен революционен комитет, известен като Привременно правителство на България. Тончев уточни, че има две мнения за функциите на комитета. „Според едното той изпълнява ръководни функции, а според другото - помощни. Като погледнем с това, което са се занимавали ловчанлии, комитетът е изпълнявал  и помощни функции. На моменти обаче той взема важни решения за живота на освободителната организация. На събранието през ноември 1871 г. с гласовете на ловчанци, на Иван Драсов, Димитър Пъшков и Анастас Попхинов, страната е районирана. Това се случва без съгласието на Левски“, обясни историкът. По думите му според районирането на Димитър Общи му се дава района между Тетевен и София, Ангел Кънчев отговаря за Североизточна България, а Левски ръководи цялата организация от Ловеч. \r\nДеница КИТАНОВА", "date": "2017-07-18", "title": "Теодор Тончев, историк: Целта на Левски е да бъде използван целият материален ресурс на нацията в името на освобождението й, Апостолът е бил против районирането на страната"}
{"url": "http://www.focus-news.net/news/2017/07/18/2416864/prezidentat-rumen-radev-ako-ne-zapochne-modernizatsiyata-na-armiyata-stranata-ni-shte-ostane-na-opashkata-sred-stranite-ot-nato.html", "text": "Ако не започне модернизацията на армията, страната ни ще остане на опашката сред страните от НАТО. Това заяви пред журналисти в Шабла президентът Румен Радев, предаде кореспондент на Радио „Фокус” – Варна. Президентът даде за пример страни, като Гърция и Полша, които вече са изпълнили изискванията за 2% от БВП. „Постигането на 2% от БВП не означава непременно генериране на отбранителни способности. Наистина трябва да мислим много сериозно и за качеството на тези 2%, но България не може повече да чака, защото въоръжените сили са на ръба, те отдавна са на критичния минимум. И когато ние сме взели някакви решения, когато има ясни процедури за тяхното изпълнение, когато има ясни разчети точно какви способности се постигат, ние трябва да уважаваме собствените си решения. Ние трябва да бъдем предсказуеми партньори в тази колективна организация. И много важно, най-сетне трябва да дадем яснота и перспектива на нашите военнослужещи кога, какво ще се случи. Трябва да дадем тази яснота и перспектива и на нашето общество“, заяви президентът Румен Радев. По думите му хората трябва да знаят как се развиват българските въоръжени сили, кога и по какъв начин е взето някакво решение с нужния консенсус в Министерски съвет и парламент и то да бъде осъществявано до край. „Трябва да се научим да уважаваме тези процеси“, каза още държавният глава. \r\nЖулиета НИКОЛОВА", "date": "2017-07-18", "title": "Президентът Румен Радев: Ако не започне модернизацията на армията, страната ни ще остане на опашката сред страните от НАТО"}
{"url": "http://www.focus-news.net/news/2017/07/18/2416866/sport-elitsa-kostova-otpadna-na-starta-v-gshtaad.html", "text": "Елица Костова приключи участието си на турнира на червени кортове от категорията „Интернешънъл“ в швейцарския град Гщаад. Българката се изправи срещу водачката в схемата Каролин Гарсия от Франция и отстъпи с 5:7, 1:6 в игра, продължила близо час и 20 минути. \r\nСлед 16 часа друга българска тениситка – Виктория Томова, ще излезе на корта срещу шведската тенисистка Юхана Ларшон.", "date": "2017-07-18", "title": "Спорт: Елица Костова отпадна на старта в Гщаад"}
{"url": "http://www.focus-news.net/news/2017/07/18/2416859/deutsche-welle-berlin-osadi-provazglasyavaneto-na-republika-malorusiya.html", "text": "Федералното правителство на Германия осъди изявленията на Александър Захарченко, лидера на Донецката народна република, която няма статут на международно призната държава, за създаването на нова държава с името Република Малорусия, предава Deutsche Welle.\r\n„Тази стъпка е абсолютно неприемлива. Захарченко няма пълномощия да говори от името на тази част на Украйна“, съобщиха за медията представители на правителствените кръгове.\r\nБерлин очаква, че Русия също ще осъди тези действия и няма „нито да приеме, нито да признае“ новото държавно образувание. Правителството на ФРГ отново повтори, че решението на конфликта в Източна Украйна може да бъде постигнато само чрез изпълнението на Минските споразумения.Тереза Герова", "date": "2017-07-18", "title": "Deutsche Welle: Берлин осъди провъзгласяването на Република Малорусия"}
{"url": "http://www.focus-news.net/news/2017/07/18/2416863/korneliya-ninova-bsp-gerb-da-si-opredelyat-pozitsiyata-za-klasa-prosluzheno-vreme-valeri-simeonov-li-im-e-govoritel-ili-imame-premier-v-negovo-litse.html", "text": "ГЕРБ да си определят позицията за класа прослужено време - Валери Симеонов ли им е говорител или имаме премиер в негово лице и един скрит отзад  Борисов, който изпълнява. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на Агенция „Фокус“. „Отпадането на класа за прослужено време - традиционно и последователно БСП сме против това предложение“, заяви Нинова. Според нея това ще доведе до намаляване на доходите на хората. „Дори сега той да се включи в заплатата, догодина тези заплати няма да растат, ще останат в замразеното състояние, в което са сега“, каза тя. Лидерът на БСП посочи ,че трябва да се стимулират младите специалисти. „Млади хора, професионално подготвени, модерни остават с по-малко заплащане, т.е. трябва да намерим формата такива млади специалисти да бъдат стимулирани с допълнителни плащания, с бонуси, с тримесечно материално стимулиране, за да не противопоставяме хората с повече професионален опит на младите, които са модерни, адекватни, подготвени на съвременните условия на труд“, заяви лидерът на БСП.\r\nТя посочи, че утре ще има среща с КНСБ и КТ „Подкрепа“ по тази тема. „Те са на същата позиция като нас, бихме искали да обсъдим тези позиции и ние като парламентарно представена партия да ги отстояваме вътре в залата“, каза Нинова. Според нея по тази тема е важно какво мислят ГЕРБ. „И по такава важна тема говорител изведнъж стана Валери Симеонов. Искаме да знаем ГЕРБ споделят ли това предложение и ще го гласуват ли в зала или това е самоинициатива на г-н Симеонов. Той миналата седмица по друг повод каза, че премиерът Борисов не може да му нарежда какво да прави. Значи, ГЕРБ да се определят – заедно ли са в това или просто говорителят е Валери Симеонов или това е негова самоинициатива, или имаме един истински премиер в лицето на Валери Симеонов, който предлага политики и един скрит отзад г-н Борисов, който изпълнява\", каза Нинова.  \r\nДеница КИТАНОВА", "date": "2017-07-18", "title": "Корнелия Нинова, БСП: ГЕРБ да си определят позицията за класа прослужено време -  Валери Симеонов ли им е говорител или имаме премиер в негово лице"}
{"url": "http://www.focus-news.net/news/2017/07/18/2416870/vitsepremierat-valeri-simeonov-predstavi-balgariya-pred-investitori-i-predstaviteli-na-institutsii-ot-kitay.html", "text": "Вицепремиерът Валери Симеонов взе участие на китайския инвестиционен форум „16+1“ в Прага, представяйки предимствата на България пред делегация инвеститори и институционални представители от Китай, съобщиха от пресофиса на вицепремиера. Форумът среща държавите от Централна и Източна Европа с Китай, целейки да засили и създаде още по-динамичен диалог и още по-интензивно и мащабно развитие на търговско-икономическите отношения между двата региона.\r\nВалери Симеонов представи България като държава, която притежава ключовите фактори, необходими за развитието на успешни бизнес и инвестиционни проекти: финансова и макроикономическа стабилност благоприятен данъчен режим, предвидими и стабилни правила за правене на бизнес, висококвалифицирани специалисти, както и най-ниските оперативни разходи в Европа. Вицепремиерът акцентира още върху бързото развитие на отношенията между нашата страна и Китай – за десет години, българският износ за азиатската държава е нараснал шест пъти, което я нарежда като втория най-важен търговски партньор извън Европейския Съюз. България вижда перспектива в още по-интензивно развитие на инвестиционния процес между двете държави, като очаква вече реализираните китайски инвестиции в сектори като телекомуникациите и селското стопанство да бъдат разширени и към секторите логистика и транспорт, машиностроене, аутсорсинг и информационни технологии, и други.", "date": "2017-07-18", "title": "Вицепремиерът Валери Симеонов представи България пред инвеститори и представители на институции от Китай"}
{"url": "http://www.focus-news.net/news/2017/07/18/2416871/kardzhali-obshtinskata-organizatsiya-na-gerb-se-vklyuchi-v-obshtogradskoto-poklonenie-po-povod-180-godini-ot-rozhdenieto-na-vasil-levski.html", "text": "Общинската организация на ГЕРБ в Кърджали се включи в общоградското поклонение по повод 180-ата годишнина от рождението на Апостола. Това съобщиха от пресцентъра на ПП ГЕРБ. Новият лидер на структурата Лидия Асенова и МГЕРБ положиха цветя пред паметника на Левски и сведоха глава в знак на признателност пред величавото му дело. Венец бе поднесен и от името на зам.-председателя на Народното събрание и депутат от ГЕРБ Цвета Караянчева. \r\nДесетки кърджалийци участваха в церемонията, наред с представители на местната и държавната власт, политически партии, културно-просветни и военно-патриотични организации. За първи път към ритуала се присъединиха и младежите от местния фен-клуб на футболния тим „Левски 1914“. Слово от името на общоградския комитет „Васил Левски“ произнесе водещият на церемонията актьорът Атанас Атанасов.  \r\n„Самият той е извън времето. И без да имаме мярка за него, можем по него да се съизмерваме. По Левски да се познаваме, да ни бъде той и стонът, и измъчената душа, и камбаната, възвестяваща свободата ни.  Бог го извести със светлина, какво да направи за правото дело. А песента беше другото му оръжие. Та като запее, една божия проповед да звучи – и сила, и мощ, и светлина, вливаща пориви и надежди да съживление и възкресение. България ще пребъде с идеалите, които той ни завеща - идеалите за национална свяст,  за абсолютна нравственост, за чиста и свята република и закони, за пълно единение с род, бог и родина“, каза пред събралите се хора актьорът.", "date": "2017-07-18", "title": "Кърджали: Общинската организация на ГЕРБ се включи в общоградското поклонение по повод 180 години от рождението на Васил Левски"}
{"url": "http://www.focus-news.net/news/2017/07/18/2416855/radio-slobodna-evropa-makedoniya-v-skopie-zapochna-zasedanieto-za-dogovora-s-balgariya.html", "text": "В Скопие започна заседанието за Договора за добросъседство с България, предава  Радио „Слободна Европа“ в македонската си редакция. \r\nВ началото на днешното заседание на парламентарната комисия по външна политика бе постигнато споразумение между премиера Зоран Заев и депутатите за провеждането на сесията при закрити врати. \r\nЗаев обясни, че решението за провеждане на закрито заседание е взето с оглед на това, че договорът е съгласуван, но не и финализиран. Тереза Герова", "date": "2017-07-18", "title": "Радио „Слободна Европа“ (Македония): В Скопие започна заседанието за договора с България"}
{"url": "http://www.focus-news.net/news/2017/07/18/2416874/vidin-mgerb-otbelyazaha-180-godini-ot-rozhdenieto-na-vasil-levski.html", "text": "Младежката организация на ГЕРБ-Видин отбеляза 180-годишнината от рождението на Васил Левски. Това съобщиха от пресцентъра на ПП ГЕРБ. Младежите поставиха на площад “Бдинци” транспарант с лика на Апостола на свободата и безсмъртните му послания към поколенията - “И не забравяйте – времето е в нас и ние сме във времето, то нас обръща и ние него обръщаме”.\r\n“Решихме да поставим този транспарант в центъра на града ни, за да се поклоним отново пред подвига на  Апостола и неговото велико дело. И да помним заветите му за обединение, за обща цел в името на родината“, каза областният координатор на младежката организация на ГЕРБ Николай Иванов. \r\nМладежите бяха поздравени за инициативата от областния управител на Видин Албена Георгиева и зам.-кмета на община Видин Венци Пасков. „Делото на Левски трябва да помним и предаваме на поколенията след нас. Неговият героизъм е пример за нас. Името на Васил Левски ще остане завинаги като символ на безсмъртие и родолюбие в сърцата на българите“, подчерта Георгиева. \r\nМладежите от ГЕРБ поднесоха цветя пред бюст-паметника на Васил Левски и се преклониха пред паметта му.", "date": "2017-07-18", "title": "Видин: МГЕРБ отбелязаха 180 години от рождението на Васил Левски"}
{"url": "http://www.focus-news.net/news/2017/07/18/2416868/mvnr-nyama-danni-za-postradali-balgarski-grazhdani-pri-pozharite-v-harvatiya-i-cherna-gora.html", "text": "Няма данни за пострадали български граждани при пожарите в Хърватия и Черна гора. Това съобщиха от пресцентъра на Министерство на външните работи (МВнР). На територията на Хърватия възникнаха горски пожари в някои райони на област Далмация. Поради неблагоприятните климатични условия огънят се е разпространил, като в неделя срещу понеделник е причинил и материални щети в градовете Сринина и Тугар. Вчера, 17 юли 2017 г., пожарът е стигнал до източната част на град Сплит, потушен е бързо и няма данни за пострадали. \r\nПо информация на хърватските власти към момента ситуацията е под контрол, като остава само едно огнище на пожара, което се намира в град Строжанац, в района на Сплит. Пожарът не е засегнал курортни селища в Хърватия. По информация на местните власти няма пострадали граждани вследствие на пожарите в страната.  \r\nНяколко горски пожара са възникнали на територията на Черна гора през последните дни. Засегнати са райони в близост до столицата Подгорица, градовете Цетине и Даниловград, както и на няколко места по крайбрежието на страната -  Котор и Тиват.  По последна информация на местните власти, част от населението на залива Луштица и района от Грабовица до Бигово е била евакуирана. Черна Гора е поискала международна помощ за справяне със ситуацията с горските пожари чрез механизма на ЕС за гражданска защита.   \r\nБългарските дипломатически мисии в Загреб и Подгорица поддържат постоянен контакт с местните власти и следят за развитието на ситуацията около горските пожари. Към този момент няма постъпила информация в дипломатическите мисии на Република България в Загреб и Подгорица за пострадали български граждани.  \r\nБългарски граждани, които желаят да получат актуална информация за обстановката в засегнатите от стихиите райони или да подадат сигнал за техни близки, могат да го направят на телефоните на двете мисии.  \r\nТелефони за връзка с посолството на Република България в Загреб: \r\n00 385 1 46 46 609 \r\n00 385 1 46 46 631 \r\n00 385 1 46 46 640 \r\nДежурен телефон на посолството: 00 385 984 69 808   \r\nТелефони за връзка с посолството на Република България в Подгорица: \r\n00 382 20 655 009 \r\nДежурен телефон на посолството: 00 382 69 143 298.", "date": "2017-07-18", "title": "МВнР: Няма данни за пострадали български граждани при пожарите в Хърватия и Черна гора"}
{"url": "http://www.focus-news.net/news/2017/07/18/2416875/ek-komisiyata-podpomaga-regionite-da-sazdadat-ustoychiva-ikonomika-v-epohata-na-globalizatsiya.html", "text": "Глобализацията донесе огромни ползи за по-слабо развитите икономики в света и много възможности за европейците, но докато ползите са за всички, то разходите често се понасят неравномерно, както бе подчертано в документа за размисъл на Комисията относно извличането на ползите от глобализацията. За да се изправи пред предизвикателството, което представлява модернизирането на икономиката, Европа трябва да осигури възможности за регионите си и да им помогне да създават стойност. Това означава да бъдат отворени за иновациите, цифровизацията, намаляването на въглеродните емисии и развиването на личностните умения, се казва в съобщение от пресслужбата на ЕК.\r\nДнес Комисията предлага нов набор от действия, с които има за цел да подпомогне допълнително европейските региони да инвестират в нишите, в които те са конкурентоспособни (т. нар. „интелигентна специализация“) и да поощряват необходимите иновации, устойчивост и растеж. \r\nЗаместник-председателят Юрки Катайнен, в чийто ресор са заетостта, икономическият растеж, инвестициите и конкурентоспособността, заяви: „За да се възползваме от глобализацията, трябва да създадем благоприятна среда, в която да може да се материализира напредъкът в търговията и технологиите. Стратегиите за инвестиции и иновации, които се разработват и прилагат на местно равнище, са ключови в посрещането на това предизвикателство и укрепването на нашите региони.“ \r\nКомисарят по въпросите на регионалната политика Корина Крецу заяви: „Навлезли сме в „глокалната“ епоха, по думите на председателя Юнкер, в която въздействието на глобалните предизвикателства се усеща първо на местно равнище. Нашите икономики са в процес на дълбоки промени и този процес е необратим. Но ние можем да помогнем на нашите региони да се сдобият с правилните инструменти за стабилен и траен растеж — интелигентната специализация се състои именно в това.“ \r\nПодходът за интелигентна специализация, въведен през 2014 г. във всички програми в областта на регионалната политика, успя да се докаже. Комисията възнамерява да доразвие този положителен опит с два пилотни проекта: \r\n•\tИндивидуална подкрепа, съобразена със специфичните предизвикателства в райони, изправени пред индустриален преход: по тяхно искане, някои региони могат да работят в партньорство с екипи от експерти на Комисията с цел укрепване на техния капацитет за иновации, премахване на пречките пред инвестициите, предоставяне на гражданите на необходимите умения и подготовка за индустриалните и обществените промени, въз основа на техните стратегии за интелигентна специализация. \r\n•\tМеждурегионални партньорства за иновации, подпомагани със средства на ЕС: този пилотен проект е вдъхновен от успеха на инициативата „Авангард за нов растеж“ и има за цел да набележи и разработи подходящи за банково финансиране междурегионални проекти, които могат да изградят европейски вериги за създаване на стойност в приоритетни сектори като големите информационни масиви, биоикономиката, ефективността на ресурсите, свързаната мобилност или усъвършенстваните технологии за производство. \r\nУспоредно с това Комисията ще положи допълнителни усилия за подпомагане на държавите членки в премахването на останалите пречки за растежа и създаването на благоприятна среда за предприятията. Особено внимание ще бъде обърнато на качеството и открития достъп до публичните научни изследвания, сътрудничеството между предприятията и университетите и съгласуването на местните бази от умения с изискванията на пазара, с помощта на структурите за подкрепа на Комисията.", "date": "2017-07-18", "title": "ЕК: Комисията подпомага регионите да създадат устойчива икономика в епохата на глобализация"}
{"url": "http://www.focus-news.net/news/2017/07/18/2416872/kmetat-na-selo-shishkovtsi-kliment-terziyski-darzhavata-ne-osiguryava-sredstva-za-poddarzhane-na-vodoprovoda-v-seloto-koyto-e-izgrazhdan-prez-1958-godina.html", "text": "От една година пречиствателната станция за отпадни води в село Шишковци се стопанисва от водното дружество, а не от кметството. Това каза пред журналисти кметът на село Шишковци, община Кюстендил, Климент Терзийски, предаде репортер на Радио „Фокус” – Кюстендил. По думите му пречиствателната станция е изградена за 1,2 млн. лева, а хората са притеснени, че тя в определени дни не работи. „Аз съм я поддържал в продължение на 5 години. Не е имало проблеми, но сега хората негодуват, рибарите негодуват, водата се излива в Струма”, каза Климент Терзийски. По думите му в селото няма проблем с питейната вода. При възникване на авария екипи на дружеството се отзовават на момента. Според Климент Терзийски държавата не осигурява средства за поддържане на водопровода в селото, който е изграждан през 1958 година.\r\nВенцеслав ИЛЧЕВ", "date": "2017-07-18", "title": "Кметът на село Шишковци Климент Терзийски: Държавата не осигурява средства за поддържане на водопровода в селото, който е изграждан през 1958 година"}
{"url": "http://www.focus-news.net/news/2017/07/18/2416873/varna-apelativniyat-sad-potvardi-ekstraditsiyata-na-balgarin-v-ungariya-za-da-bade-razsledvan-za-zloupotreba-i-falshifitsirane-na-pari.html", "text": "Апелативният съд във Варна днес потвърди предаването на българския гражданин Николай Табаков на унгарските съдебни власти, за да го разследват за злоупотреба и фалшифициране на платежни средства. Това съобщиха от пресцентъра на Апелативен съд - Варна. На 6 юли тази година Варненският окръжен съд е разгледал по същество искането на компетентните власти на Унгария и със свое решение е допуснал екстрадицията на българина. Жалбата срещу това решение днес бе оставено без уважение от втората съдебна инстанция.\r\nПресслужбата на Апелативен съд – Варна припомня, че през юни тази година Табаков бил арестуван на Аерогара Варна преди да успее да отлети за Лондон. Арестът е бил на основание на Европейска заповед за арест (ЕЗА), издадена през март тази година от Прокурор на 9-ти район на Будапеща. Властите в Унгария издирват българина във връзка с 32 престъпления -  измама, извършена в престъпна група, свързана със злоупотреба и фалшифициране на платежни средства. В ЕЗА е посочено, че престъпните деяния са извършени в периода от 12 юли 2014 до 11 август същата година на територията на Република Унгария. Разследващите твърдят, че Табаков и друго лице монтирали скимиращи устройства върху различни банкомати, снабдявали се с данните от чужди банкови карти и изпълзвали тази информация за извършване на международни финансови транзакции с виетнамска валута. \r\nДнес Варненският апелативен съд намери, че властите в Унгария са спазили всички изисквания на ЗЕЕЗА. Както първата, така и втората съдебна инстанция намират, че няма основания Българският съд да откаже предаването на Табаков Деянието, за което българинът е издирван е наказуемо с лишаване от свобода за повече от 1 година, както в Унгария, така и у нас. Будапеща е предоставила гаранции, че след приключване на разследването, ако Табаков бъде изправен пред съда и бъде осъден, той може да упражни правото си и да поиска изтърпяване на наказанието в Република България.", "date": "2017-07-18", "title": "Варна: Апелативният съд потвърди екстрадицията на българин в Унгария, за да бъде разследван за злоупотреба и фалшифициране на пари"}
{"url": "http://www.focus-news.net/news/2017/07/18/2416877/varna-potvarden-e-arestat-na-balgarski-grazhdanin-obyaven-za-mezhdunarodno-izdirvane-ot-germaniya-za-vzlomna-krazhba.html", "text": "Днес състав на Варненския апелативен съд потвърди задържането под стража на Велико Йорданов, обявен за международно издирване от съдебните власти в Германия въз основа на ЕЗА, издадена от Прокуратурата в град Вуппертал на 19 юни тази година. Това съобщиха от пресцентъра на Апелативен съд - Варна. Българинът е разследван от германските власти за взломна кражба, извършена през периода 2 – 9 юли 2014 г. Миналата седмица 35-годишният варненец е бил задържан на територията на Трето РУ на МВР във Варна, а Варненският окръжен съд е постановил първоначалния му арест.\r\nДнес защитата на Йорданов настоя за освобождаването му, тъй като той е подсъдим по дело за грабеж във Варна. Пресслужбата на съда припомня, че на първа съдебна инстанция Йорданов е осъден от Окръжен съд – Варна на 5 години „лишаване от свобода“, а тази присъда е обжалвана пред Варненския апелативен съд. По същото това дело Велико Йорданов е с мярка за неотклонение „подписка“. Адвокатът намира, че властите в Германия не са предоставили категорични доказателства за взломната кражба, и не следва да Йорданов да бъде предаван на Германия.\r\nВ своето определение днес Варненският апелативен съд посочи, че в настоящия момент се произнася единствено по искането за първоначалното задържане под стража на Йорданов, което е на основание ЕЗА. Днес съдът не разглежда по същество искането за екстрадицията на българина и не обсъжда основанията за предаването му или за отказ от екстрадиция. Както първата, така и втората съдебна инстанция намира, че ЕЗА е издадена от компетентните съдебни власти на Германия и съдържа всички атрибути, които ЗЕЕЗА изисква.\r\nЗадържането на Велико Йорданов, разследван от германските власти за взломна кражба се потвърждава като законосъобразно, а това определение на Апелативен съд – Варна не подлежи на обжалване.", "date": "2017-07-18", "title": "Варна: Потвърден е арестът на български гражданин, обявен за международно издирване от Германия за взломна кражба"}
{"url": "http://www.focus-news.net/news/2017/07/18/2416880/blagoevgrad-parva-mezhdunarodna-sportna-sreshta-shte-se-sastoi-v-mnogofunktsionalnata-sportna-zala-nevrokop-arena-v-gotse-delchev.html", "text": "Първа международна спортна среща ще се състои в Многофункционалната спортна зала „Неврокоп Арена“ в Гоце Делчев. Това съобщиха от пресцентъра на Община Гоце Делчев. Спортното събитие се организира от Българската федерация по хандбал. Мачът, който предстои по-късно днес е между националните отбори на България и Македония по хандбал за девойки до 17 години. Срещата ще започне в 17.00 часа в зала“НЕВРОКОП  Арена“ и е част от подготовката на отборите за предстоящото Европейско първенство.", "date": "2017-07-18", "title": "Благоевград: Първа международна спортна среща ще се състои в Многофункционалната спортна зала „Неврокоп Арена“ в Гоце Делчев"}
{"url": "http://www.focus-news.net/news/2017/07/18/2416878/silistra-predstaviteli-na-gerb-uchastvaha-v-proyava-po-sluchay-180-godini-ot-rozhdenieto-na-vasil-levski.html", "text": "Членове и симпатизанти на ГЕРБ в Силистра почетоха паметта на Васил Левски по повод 180-годишнината от рождението на националния ни герой. Проявата бе под надслов „Посвещение за Апостола” и бе организирана от Община Силистра и Общински комитет „Васил Левски”. Това съобщиха от пресцентъра на ПП ГЕРБ.\r\nРеч по време на мероприятието произнесе общинският съветник от ГЕРБ Калоян Нейков, който е и директор на СУ „Никола Йонков Вапцаров”.\r\nВенци в знак на признателност пред паметника на Апостола поднесоха областният координатор на ГЕРБ Тодор Тодоров, председателят на Общински съвет – Силистра д-р Мария Димитрова и общинският съветник на ГЕРБ - Ивелин Неделчев. На тържествената церемония присъства и областният управител Ивелин Статев, зам.-областният управител Стоян Бонев и главният секретар на областната управа – Елена Томова.", "date": "2017-07-18", "title": "Силистра: Представители на ГЕРБ участваха в проява по случай 180 години от рождението на Васил Левски"}
{"url": "http://www.focus-news.net/news/2017/07/18/2416869/standard-makedoniya-gorskite-pozhari-v-harvatiya-vzeha-parva-zhertva.html", "text": "Мащабните горски пожари, които бушуват по Адриатическото крайбрежие на Хърватия, взеха първа жертва, пише македонското електронно издание „Стандард“, като се позовава на информация от местните медии.\r\nСтихията обхвана стопански и жилищни сгради и достигна до предградията на популярния сред туристите Сплит. Заради огъня част от града остава без ток и вода.Тереза Герова", "date": "2017-07-18", "title": "„Стандард“ (Македония): Горските пожари в Хърватия взеха първа жертва"}
{"url": "http://www.focus-news.net/news/2017/07/18/2416879/vratsa-kmetat-kalin-kamenov-sadeystva-ministerstvoto-na-obrazovanieto-da-otpusne-nad-100-000-lv-na-4-uchilishta-v-obshtinata.html", "text": "След съдействието на кмета Калин Каменов Министерството на образованието отпусна над 100 000 лв. на 4 училища в община Враца, съобщиха от пресцентъра на Общината. Средства ще получат две учебни заведения в града - НУ „Иванчо Младенов“ и СУ „Отец Паисий“, както и училищата ОУ „Христо Ботев“ в село Баница  и ОУ „Св. св. Кирил и Методий“ в село Девене.\r\nФинансовата помощ за НУ „Иванчо Младенов“ е в размер на 24 900 лв. Тоалетните на училището се помещават в пристройка към училищната сграда, изградена през 1992 г. и са свързани с топла връзка. Водопроводната инсталация е от поцинковани тръби, амортизирани във времето. Канализацията е с каменинови тръби, а площадковата канализация е пропаднала и има запушване в отделни участъци, които постоянно се чистят с механизирана техника. В тоалетните няма изградена вентилационна инсталация. Съгласно наредбата за противопожарни норми е необходимо изграждането на противопожарна инсталация и монтирането на противопожарни касети. Това е и причината с отпуснатите от Министерството на образованието средства да се извърши ремонт на ВиК инсталацията и санитарните възли.\r\n25 000 лв. е сумата, която ще получи СУ „Отец Паисий“ във Враца. С тях ще бъде извършен ремонт на покрива на физкултурния салон на учебното заведение, като такъв не е правен от 80-те години. Извършвани са само неотложни и аварийни ремонти за предотвратяване на течове и подмяна на счупени керемиди. Вследствие на проливни дъждове и бури, проблемите с течовете в салона зачестяват, което води и до поява на мухъл по стените и тавана. Всичко това създава опасности за учениците, учителите и персонала.\r\nРемонт на покрива на физкултурен салон и топла връзка ще бъде извършен в ОУ „Св. св. Кирил и Методий“ в село Девене. Средствата, предоставени от Министерството на образованието са в размер на  36 362 лв. Физкултурният салон е построен през 1982 г. и е свързан с училищната сграда с топла връзка. От 1995 г. той е неизползваем, поради многото течове от покрива и липса на отопление. В училището се обучават целогодишно 107 деца, които нямат помещение за физическо възпитание  и спорт. За да се реализира вътрешен ремонт на физкултурния салон е необходимо да се направи основен ремонт на покрив, който е амортизиран и е пред срутване. \r\n32 991 лв. е финансовата помощ, отпусната от образователното министерство за ОУ „Христо Ботев“ в село Баница. Средствата са за подмяна на отоплителния котел и ремонт на ВиК инсталацията. Основен ремонт на сградата на училището е направен през 2008 година по НП „Оптимизиране на училищната мрежа - 2008“, но не е подменен отоплителният котел, който е на твърдо гориво и захранва училището и детската градина в съседство. Това създава предпоставки за нарушаване на учебния процес в студените зимни месеци. Котелът е многократно заваряван от общия работник, но това вече е технически невъзможно, тъй като той е сериозно амортизиран. В сутерена на сградата се помещава кухня-майка и е крайно наложително да се ремонтира и ВиК инсталацията.", "date": "2017-07-18", "title": "Враца: Кметът Калин Каменов съдейства Министерството на образованието да отпусне над 100 000 лв. на 4 училища в общината"}
{"url": "http://www.focus-news.net/news/2017/07/18/2416867/nedyalko-slavov-pisatel-levski-ne-e-abstraktno-ponyatie-abstraktni-tsennosti-i-abstrakten-svyat-a-e-balgariya.html", "text": "Левски не е абстрактно понятие, абстрактни ценности и абстрактен свят, а е България. Това каза в словото си носителят на Националната награда „Христо Г.Данов“ за литература – писателят Недялко Славов, по повод 180-ата годишнина от рождението на Апостола на свободата, предаде репортер на Радио „Фокус“ – Пловдив. В тържественото слово Недялко Славов каза още, че Левски е вярата, еталонът, запазената пропорция на националния дух, по който всяко едно поколение установява своето отклонение от българския национален идеал. Пред паметника на Апостола в парк „Бунарджика“ в Пловдив се събраха десетки държавници, военнослужещи, интелектуалци и граждани, които почетоха паметта на великия българин. Сред официалните гости на общоградското честване бяха трима народни представители от Пловдив в 44-то НС – Менда Стоянова, Спас Гърневски и доц. Георги Йорданов, областният управител Здравко Димитров, председателят на Общински съвет – Савина Петкова, бригаден генерал Явор Матеев – началник на гарнизон Пловдив и командир на 68-а бригада „Специални сили“, представители на градската администрация.\r\nВ церемонията по традиция участваха представителни формирования на Пловдивския гарнизон, военен духов оркестър и патриотични организации и комитети.\r\nКристиян ГАРОВ", "date": "2017-07-18", "title": "Недялко Славов, писател: Левски не е абстрактно понятие, абстрактни ценности и абстрактен свят, а е България"}
{"url": "http://www.focus-news.net/news/2017/07/18/2416881/kyustendil-narodniyat-predstavitel-kiril-kalfin-se-sreshtna-v-priemniya-si-den-s-zhiteli-na-obshtinata.html", "text": "Поредната приемна за граждани организира народният представител и областен координатор на ГЕРБ Кирил Калфин. Приемният ден се състоя в град Кюстендил, където гражданите имаха възможност да изложат своите проблеми и да потърсят за съдействие депутата от ГЕРБ. Това съобщиха от пресцентъра на ПП ГЕРБ.\r\nОтново най-поставяни бяха въпросите за обновяване на инфраструктурата в региона, липсата на работни места и перспектива за развитие пред младите. Бяха обсъдени още трудово-правни отношения и казуси, свързани с делба на имущество. \r\nГражданите определиха като положителни последните промени в Закона за движение по пътищата - премахването на знаците, обозначаващи камерите на пътя, увеличаване на санкциите за някои от нарушенията и като цяло усилията в борбата срещу пътните инциденти. \r\nСлед проведените срещи Кирил Калфин се ангажира да постави значителна част от въпросите пред компетентните институции и да следи за тяхното развитие.", "date": "2017-07-18", "title": "Кюстендил: Народният представител Кирил Калфин се срещна в приемния си ден с жители на общината"}
{"url": "http://www.focus-news.net/news/2017/07/18/2416882/riosv-pazardzhik-vzeti-sa-speshni-merki-sled-signal-za-zamarsyavane-na-reka-luda-yana.html", "text": "Експерти на Регионална инспекция по околната среда и водите (РИОСВ)-Пазарджик извършиха незабавна проверка по сигнал от кмета на с. Цар Асен за изтичане на дренажни води от водоем за богати разтвори в река Луда Яна. Това съобщиха от РИОСВ-Пазарджик. Сигналът е получен на 17.07.2017 г. в 17.15 ч. от тел.112. В 18 часа експертите са установили, че нивото на водоема, стопанисван от „Еко Медет” ЕООД, е повишено до кота 230 см и е започнало дрениране на вода в реката с дебит около 10 л/сек.  При извършеното замерване с лакмус е установено наличие на мед над допустимите норми в дренираните води. Причината е аварирала помпа. Предприети са спешни мерки за подмяната й с резервна, която също е аварирала. РИОСВ е предписала спешно изграждане на предпазен борд, за да не се допусне преливане. Екоинспекцията е уведомила за инцидента РЗИ и областния управител на Пазарджик. \r\nРано тази сутрин е сформирана работна група от служители на „Панагюрска медна компания” и „Еко Медет” ЕООД  за доставка и монтаж на високонапорна помпа. Изграден е предпазен борд от чували с пясък за повишаване височината на приливната стена. В 13.00 ч. помпата е пусната в действие. Изпомпването на дренажните води продължава. Експертна работна група осъществява контрол за изпълнение на дадените предписания. Експертите на РИОСВ, Басейнова дирекция „Източнобеломорски район“ и Регионалната лаборатория към ИАОС днес са извършили нов оглед на речното корито. Взети са водни проби от три точки – преди и след смесването на дренажните води, както и от р. Луда Яна при с. Росен. На място са измерени активна реакция pH, разтворен кислород и електропроводимост. Предстои анализ в акредитирана лаборатория. По искане на РИОСВ и по разпореждане на областния управител на Пазарджик от ВЕЦ „Черногорово” в р. Луда Яна ще бъдат пренасочени допълнителни водни обеми като мярка за ограничаване на замърсяването.", "date": "2017-07-18", "title": "РИОСВ-Пазарджик: Взети са спешни мерки след сигнал за замърсяване на река Луда Яна"}
{"url": "http://www.focus-news.net/news/2017/07/18/2416884/reuters-izraelskite-sili-za-sigurnost-neutraliziraha-palestinets-vryazal-avtomobil-v-grupa-voynitsi.html", "text": "Палестинец, врязал автомобил в група войници на Западния бряг, е неутрализиран от израелските сили за сигурност, предава Reuters.\r\n„В отговор на заплахата, силите произведоха стрелба срещу нападателя“, се казва в изявление от Министерството на отбраната на Израел. Говорител на армията потвърди, че палестинецът е убит.\r\nВълната от палестински атаки започна през 2015 г. Оттогава насам са загинали 261 палестинци. По данни на израелските власти най-малко 176 от тях са убити в отговор на извършена атака. .Тереза Герова", "date": "2017-07-18", "title": "Reuters: Израелските сили за сигурност неутрализираха палестинец, врязал автомобил в група войници"}
{"url": "http://www.focus-news.net/news/2017/07/18/2416883/svetlana-angelova-gerb-ruse-uspeshnoto-reshavane-na-agresiyata-minava-prez-tselenasochena-i-koordinirana-rabota-na-vsichki-institutsii-raboteshti-s-detsa.html", "text": "Успешното решаване на агресията минава през целенасочена и координирана работа на всички институции, работещи с деца, каза днес народният представител от ГЕРБ-Русе Светлана Ангелова, съобщиха от пресцентъра на ПП ГЕРБ. Тя участва в кръгла маса на тема \"Родителите, конфликтите, агресията и закрилата на децата, организирана от Комисията по въпросите на децата, младежта и спорта в Народното събрание и Държавната агенция за закрила на детето.\r\n„Основните усилия трябва да бъдат насочени към превенция на агресията, а не към справяне с нейните последствия“, посочи още Светлана Ангелова. Тя подчерта, че интересите на детето трябва да са на преден план при работа със случаи на родителски конфликт.\r\nДискусията откри председателят на парламентарната комисия по въпросите на децата, младежта и спорта Славчо Атанасов, а в нея се включиха народни представители, представители на изпълнителната и на местната власт, на институции и неправителствени организации.", "date": "2017-07-18", "title": "Светлана Ангелова, ГЕРБ-Русе: Успешното решаване на агресията минава през целенасочена и координирана работа на всички институции, работещи с деца"}
{"url": "http://www.focus-news.net/news/2017/07/18/2416885/rehabilitatsiyata-na-stenata-na-yazovir-studena-shte-udalzhi-eksploatatsionniya-srok-s-50-godini.html", "text": "Министърът на регионалното развитие и благоустройството Николай Нанков присъства днес на старта на рехабилитацията на стената на яз. „Студена“. Изпълнителят направи демонстрация на иновативната технология за работа в експлоатационни условия под вода, която се използва за първи път в България. Целта е да не се източва язовирът и той да продължава да снабдява Перник и региона с вода докато тече ремонтът. Очаква се рехабилитацията да приключи в края на 2018 г. Това съобщиха от пресцентъра на МРРБ.\r\n„Перничани бяха уплашени, че ще останат без вода при ремонта, но намерихме решение“, обясни пред медии министър Нанков. Най-голямото предимство на избрания метод, позволяващ ремонтните дейности да бъдат изпълнявани от водолази без източване на съоръжението е, че няма да оставим 100 000 потребители без вода от язовир „Студена“, включително индустриални предприятия“, коментира министърът. \r\nОчаква се с рехабилитацията експлоатационният срок на стената на язовира да бъде удължен с около 50 години. Рехабилитация не е извършвана от изграждането на язовира преди 62 години, каза министър Нанков и подчерта, че при 24-часов режим на експлоатация 365 дни в годината натовареността му през това време е била голяма.  \r\nПолагането на геомембраната няма да наруши качествата на водата за питейно-битови нужди. Предстои да бъде обрушен бетонът от слабите места по стената, като освен ремонтът й и полагането на мембраната, водовземната кула ще бъде укрепена със стоманобетонен кожух. Ще се  ремонтират също пречиствателната станция за питейни води и отвеждащите водопроводи от язовира. \r\nРехабилитацията на язовир „Студена“ трябва да бъде завършена в края на другата година. Ако бяхме забавили ремонта няколко години, строителството би се оскъпило в пъти, подчерта министър Нанков. \r\nСпоред представителите на изпълнителя на проекта Консорциум \"Хидроконструкция – Хидепито Солетанж Баши Мелялапозо ХБМ – Карпи\" е избран най-добрият момент за започване на рехабилитационните работи на язовирната стена, защото състоянието й все още не е критично и дейностите няма да изискват по-голям финансов ресурс. \r\nАлберто Скуера и Еуген Попа представиха пред присъстващите технологиите, които ще се прилагат при реконструкцията на язовирната стена. По време на демонстрацията стана ясно, че геомембраната, която ще бъде използвана при реконструкцията на стената на язовир „Студена“, е използвана и при ремонта на най-високата в света язовирна стена в света, която е с височина от 335 м. \r\nПроектът за реконструкция на стената на язовир „Студена“ и рехабилитацията на пречиствателна станция за питейни води към него на обща стойност 32 млн. лв. са част  от големия „Проект за развитие на общинската инфраструктура“ на стойност 170 млн. лв., който Министерството на регионалното развитие и благоустройството изпълнява от 2010 година чрез заемно споразумение от Световна банка. Въз основа на него вече  се изготвиха дългосрочната стратегия за развитие на ВиК отрасъла, мастърплановете и се проектира яз. „Нейковци“ до Трявна, припомни министър Нанков. \r\nПо проекта, за първи път след 30 години, се изграждат язовирите „Пловдивци“ и „Луда Яна“, които са изцяло нови съоръжения за питейно-битово водоснабдяване. Проектът за строителство на яз. „Пловдивци“ ще завърши през тази година. Вече са изградени стената, чашата и пречиствателната станция за питейни води и след около месец ще започнат дейностите по неговото завиряване, информира министърът. Пусковият срок за яз. „Луда Яна“, който ще захранва с питейна вода около 30 хил. души в Панагюрище, Пазарджик и Стрелча, е през 2019 година, каза още той. \r\nЕдна от основните ни цели в развитието на устойчив ВиК сектор е изграждането на язовири за питейно-битово водоснабдяване, подчерта Николай Нанков. Язовирите, експлоатирани от Министерството на регионалното развитие и благоустройството по линия на ВиК дружествата са девет, от които единствено стената на язовир „Студена“ е в състояние на спешен ремонт. Останалите осем язовира са в добро експлоатационно състояние, включително стените им, посочи той. \r\nПред медиите регионалният министър коментира и необходимостта да се укрепи стената на язовир „Бели Искър“, експлоатиран  по силата на концесионния договор между Столична община и Софийска вода от дружеството концесионер. Яз. „Бели Искър“ е този, който трябва да бъде с реконструирана стена в неотложен порядък“, подчерта Нанков. Необходимо е да се уредят правни въпроси от гледна точка на това как ще бъде възложена рехабилитацията, кой ще я възложи и кой ще осигури ресурса, обясни министърът.", "date": "2017-07-18", "title": "Рехабилитацията на стената на язовир „Студена“ ще удължи експлоатационния срок с 50 години"}
{"url": "http://www.focus-news.net/news/2017/07/18/2416886/sport-ispanskiyat-sad-izprati-iskane-do-interpol-za-vklyuchvane-na-rikardo-teysheri-v-spisaka-na-mezhdunarodno-izdirvanite-litsa.html", "text": "Испанският съд изпрати искане до Интерпол за включване на бившия президент на Бразилската футболна федерация Рикардо Тейшери в списъка на международно издирваните лица, съобщават местни медии. \r\nТейшери е обвинен в измама по дело, по което по-рано бе арестуван бившият президент на Барселона Сандро Росел. Следствието твърди, че Тейшера и Росел са част от престъпна мрежа, която е получила комисионни за продажна на имиджовите права на националния отбор по футбол на Бразилия. \r\nКъм момента 70-годишният Тешейра е в родината си, но властите отказват да го екстрадират.", "date": "2017-07-18", "title": "Спорт: Испанският съд изпрати искане до Интерпол за включване на Рикардо Тейшери в списъка на международно издирваните лица"}
{"url": "http://www.focus-news.net/news/2017/07/18/2416888/veliko-tarnovo-pametnikat-na-hadzhi-dimitar-i-stefan-karadzha-kray-svishtovskoto-selo-vardim-ima-nuzhda-ot-nezabaven-remont.html", "text": "Нужда от незабавен ремонт има паметникът на Хаджи Димитър и Стефан Караджа, намиращ се край свищовското село Вардим. Това каза в ефира на Радио „Фокус“ – Велико Търново кметът на населеното място Сенка Добрева. Монументът се намира в местността Янково гърло, където именно четата на двата революционери е стъпила за пръв път на българска земя. „Построен е по случай 100-годишнината от преминаването на четата през 1968 година. Състоянието му в момента е доста лошо. Има две паднали плочи, които застрашават посетителите. Ние трябва да насочим усилия, не само ние, но и държавата, за поддържането му. Той е паметник с национално значение, но е малко позабравен. Поддържа се от кметството в селото – ние почистваме пространството около него, съвместно със село Нов град, но това не е достатъчно“, посочи Добрева. Тя обясни, че инфраструктурата, която води до монумента също е компрометирана. На този етап, по думите й, няма начини да се осигури европейско финансиране за ремонти. Въпреки това има създадена местна  инициативна група между Община Ценово и Община Свищов, която работи по въпроса.\r\nЛуиза ТРАНЧЕВА", "date": "2017-07-18", "title": "Велико Търново: Паметникът на Хаджи Димитър и Стефан Караджа край свищовското село Вардим има нужда от незабавен ремонт"}
{"url": "http://www.focus-news.net/news/2017/07/18/2416876/ivan-hadzhiyski-poveche-hora-tryabva-da-zapochnat-da-si-zadavat-vaprosite-koito-levski-e-zadaval.html", "text": "Повече хора трябва да започнат да четат това, което Левски е написал и да си задават въпросите, които той е задавал. Това каза пред журналисти председателят на НЧ „Васил Левски” 1861 в Карлово Иван Хаджийски, по повод спечелената наградата на Карлово в годината на Левски, предаде репортер на Радио \"Фокус\"-Пловдив. „Аз и сега си задавам неговите въпроси - равни ли сме вече с всички европейски народи, имаме ли чиста и свята република, всички равни ли сме пред закона”, каза Хаджийски. \r\n„Аз не мога да си отговоря, но се надявам, че двойника на Левски вече се е родил и той е някъде между нас и много искам той да довърши това, което е започнал Апостола”, добави Хаджийски. По думите му Левски е иконата, светеца. „Надявам се, че и вие сте усетили особения дух, който го има в Карлово и това не е поза”, каза още Иван Хаджийски. По повод наградата, която бе присъдена тази година на НЧ „Васил Левски”1861 Иван Хаджийски каза, че я приема като оценка на труда на много хора, които са работили през годините и преди него. Читалището навърши тази година 156 години и това е първата награда Карлово, която получава. „През цялото си съществуване от създаването си читалището събира хората. Прави го и в наши дни, защото все повече имаме нужда от това хората да бъдат заедно, да гледат в една посока и да имат общ път”, каза още Хаджийски. Гордея се със всичките състави, които ги има в читалището, с това, че хората ги приемат и обичат и с нетърпение очакват срещите си с тях”, каза още Хаджийски. „Уникалните неща са вечни”, добави той.\r\nПопитан как Левски би отговорил на въпроса защо сега хората се противопоставят по етнос и по раса, Хаджийски отговори, че не би се опитвал да влиза в кожата на Дякона, но все пак допуска, че той би попитал\" „Защо бе хора? Обичайте се, бъдете заедно, бъдете един народ!”.\r\nЦветана ТОНЧЕВА", "date": "2017-07-18", "title": "Иван Хаджийски: Повече хора трябва да започнат да си задават въпросите, които Левски е задавал"}
{"url": "http://www.focus-news.net/news/2017/07/18/2416889/kyustendil-gerb-bobov-dol-pochete-godishninata-ot-rozhdenieto-na-vasil-levski.html", "text": "Общинското ръководство на ГЕРБ-Бобов дол се включи в днешните чествания по повод 180-годишнината от рождението на Васил Левски. Тържественото отбелязване се състоя пред бюст-паметника на Апостола в с. Новоселяне, община Бобов дол. Това съобщиха от пресцентъра на ПП ГЕРБ.\r\nВенец пред паметника на Дякона бе поднесен от председателя на ГЕРБ - Бобов дол Росица Борисова и членове на ръководството. Отбелязването на годишнината уважиха и кметовете на селата Коркина и Бабино - Любен Лазаров и Мариана Иванова. Десетките присъстващи на церемонията в Новоселяне се поклониха и сведоха глави в знак на признателност към живота и делото на Дякона. \r\nСело Новоселяне е известно като мястото, където Васил Левски е направил първия таен революционен комитет за Дупнишка околия. Според местна легенда, през 1867 г. в къщата на тогавашния свещеник, която се намирала в непосредствена близост до черквата, в продължение на 20 дни се е укривал Левски. По време на престоя си в селото, Апостолът се представял пред турците като майстор строител и бояджия, който работил в строящата се тогава черква.", "date": "2017-07-18", "title": "Кюстендил: ГЕРБ - Бобов дол почете годишнината от рождението на Васил Левски"}
{"url": "http://www.focus-news.net/news/2017/07/18/2416893/obshtina-bansko-ostavat-broeni-dni-do-nachaloto-na-nay-pozitivniya-muzikalen-festival-one-love-tour.html", "text": "Едни от най-големите български и македонски звезди на музикалната рап и хип-хоп сцена гостуват на 22 юли в Банско, за да обявят началото на музикалното турне на лято 2017 – „One Love”. Това съобщиха от пресцентъра на Община Банско. Хип-хоп формата, създаден по идея на продуцентите Иван и Андрей, си е поставил за задача да гради мостове на Балканите. На езика на музиката и на любовта, Криско, Ъпсурд, Тони Зен, Сладкаристика, Гери-Никол и DJ Гоце, ще рушат граници и предразсъдъци. Гери-Никол ще „взриви” публиката с хитовите си песни „Ела и си вземи” и „Готина и луда”, докато хип-хоп идолът Криско ще нажежи въздуха с новата си песен „BAZOOKA”. Култовите  „Ъпсурт” ще представят новото си парче „Този танц” и още много емблематични хитове, припявани и до днес от верните им фенове.Македонското присъствие на сцената ще бъде в лицето на Слаткаристика,  Тони Зен  и DJ Гоце С.А.Ф., които ще завладеят публиката с хитовите си парчета.Поканете близки и приятели и се забавлявайте на 100 % на концерта „One Love” в Банско.", "date": "2017-07-18", "title": "Община Банско: Остават броени дни до началото на най-позитивния музикален фестивал One Love Tour"}
{"url": "http://www.focus-news.net/news/2017/07/18/2416895/haskovo-deputatat-ot-gerb-evgeniya-angelova-uchastva-v-chestvaniyata-po-povod-180-godishninata-ot-rozhdenieto-na-vasil-levski.html", "text": "Народният представител от ГЕРБ Евгения Ангелова, която е и общински координатор на партията, поднесе цветя пред паметника на Апостола заедно с МГЕРБ Хасково, съобщиха от пресцентъра на ПП ГЕРБ. Честването бе организирано от Община Хасково. В него се включиха и кметът на общината Добри Беливанов, областният управител Станислав Дечев, зам.-министърът на труда и социалната политика Султанка Петрова, общински съветници и граждани.", "date": "2017-07-18", "title": "Хасково: Депутатът от ГЕРБ Евгения Ангелова участва в честванията по повод 180-годишнината от рождението на Васил Левски"}
{"url": "http://www.focus-news.net/news/2017/07/18/2416891/tochkamakedoniya-premierat-zoran-zaev-predstavi-na-deputatite-ot-komisiyata-po-vanshna-politika-proekta-za-dogovor-s-balgariya.html", "text": "Премиерът Зоран Заев представи на депутатите от комисията по външна политика проекта за договор с България, предава скопското електронно издание \"Точка\".\r\nСпоред изданието закритото заседание на комисията продължава повече от два часа, а на него присъства и председателят на парламента Талат Джафери.\r\nПри започването на заседанието делегатите са гласували дали то да бъде закрито или открито.\r\n\"Точка\" отбелязва, че членовете на комисията за първи път се запознават със съдържанието на договора, което според Зоран Заев трябва да бъде приет до 1 август 2017 г. и подписан от премиерите на двете страни на следващия ден в Скопие.Тереза Герова", "date": "2017-07-18", "title": "\"Точка\"(Македония): Премиерът Зоран Заев представи на депутатите от комисията по външна политика проекта за договор с България"}
{"url": "http://www.focus-news.net/news/2017/07/18/2416887/kyustendil-23-ma-velosipedisti-sa-preminali-marshruta-na-koloezdachniya-pohod-posveten-na-godishninata-ot-rozhdenieto-na-vasil-levski.html", "text": "Завърши успешно и без инциденти колоездачният поход, посветен на годишнината от рождението на Васил Левски в Кюстендил. Това каза пред Радио „Фокус” – Кюстендил Бойко Малинов, директор на Обединен детски комплекс – Кюстендил. 23-ма велосипедисти са преминали по маршрута Кюстендил–Копиловци–Шишковци–Кюстендил, участници в спортно-туристическия модул на програмата за лятна работа на Обединен детски комплекс. \r\n„Тази година традиционно провежданият колопоход съвпадна с 18 юли – рождената дата на Апостола на свободата – Васил Левски и изявата бе посветена на 180-та годишнина от рождението на великия българин”, каза Бойко Малинов. Участниците в похода са получили лентички с българския трикольор и значки с лика на Апостола. Те са поднесли цветя на паметника на Васил Левски в Кюстендил, а в село Шишковци децата са се запознали с живота и творчеството на българския художник Владимир Димитров – Майстора и са си направили снимка за спомен пред паметника му.\r\nВенцеслав ИЛЧЕВ", "date": "2017-07-18", "title": "Кюстендил: 23-ма велосипедисти са преминали маршрута на колоездачния поход, посветен на годишнината от рождението на Васил Левски"}
{"url": "http://www.focus-news.net/news/2017/07/18/2416894/unian-izyavleniyata-na-aleksandar-zaharchenko-za-sazdavaneto-na-malorusiya-blokirat-pregovorniya-protses-predupredi-ekspert.html", "text": "Изявленията на Александър Захарченко, лидер на Донецката народна република, която няма статут на международно призната държава, за създаването на Република Малорусия, може да блокират преговорния процес на Тристранната контактна група. Това предупреди представителят на Украйна в подгрупата по сигурност Евгений Марчук, предава УНИАН.\r\nВ коментар за телевизионен канал Марчук отбеляза, че Руската федерация се опитва да блокира Минския процес, като същевременно обвинява в това официален Киев.\r\n„Утре има заседание, а днес – изявлението на Захарченко, което принципно блокира изобщо преговорния процес. Утре, без значение какъв е редът, който предложи ОССЕ, или можем да го променим, ние ще започнем нашия разговор с това изявление на Захарченко. Защото това изявление означава, че няма нищо, за което да говорим“, коментира Марчук.Тереза Герова", "date": "2017-07-18", "title": "УНИАН: Изявленията на Александър Захарченко за създаването на Малорусия блокират преговорния процес, предупреди експерт"}
{"url": "http://www.focus-news.net/news/2017/07/18/2416897/sofiya-blizo-10-000-kasa-tsigari-bez-banderol-sa-izzeti-ot-politsiyata-ot-zhilishte-v-kv-fakulteta.html", "text": "Служители на Трето Районно управление-СДВР иззеха близо 10 000 къса цигари без бандерол. Това съобщиха от пресцентъра на МВР. На 17 юли, в хода на полицейска операция за противодействие на разпространение на акцизни стоки без бандерол, служители на сектор „Противодействие на икономическата престъпност” при Трето Районно управление иззеха 9 460 къса цигари различни марки, без бандерол от жилище в кв. „Факултета” в София. С полицейска мярка до 24 часа е задържана 64-годишната Р. В., която живее на проверения адрес. По случая в Трето РУ е образувано бързо производство по чл. 234 от НК. Събраните материали са докладвани в Софийска районна прокуратура.", "date": "2017-07-18", "title": "София: Близо 10 000 къса цигари без бандерол са иззети от полицията от жилище в кв. „Факултета”"}
{"url": "http://www.focus-news.net/news/2017/07/18/2416901/dobrich-hv-yat-mezhdunaroden-mladezhki-folkloren-festival-folklor-bez-granitsi-shte-se-provede-ot-24-do-26-yuli-v-grada.html", "text": "От 24 до 26 юли в Добрич ще се проведе ХVІ Международен младежки фолклорен фестивал „Фолклор без граници“, съобщиха от пресцентъра на Община град Добрич. Изданието се организира съвместно с НС ЦИОФФ - България.  Фестивалът се провежда под патронажа на Йордан Йорданов, кмет на Община град Добрич. Тази година ще участват 8 състава от чужбина и 1 от Добрич, България.\r\nВъв фестивалната програма са предвидени от 19.00 часа дефилета от Стара къща до сцената на пл. „Свобода“, където всяка вечер от 19.30 часа предстоят концерти на състави от близки и далечни страни.", "date": "2017-07-18", "title": "Добрич: ХVІ-ят Международен младежки фолклорен фестивал „Фолклор без граници“ ще се проведе от 24 до 26 юли в града"}
{"url": "http://www.focus-news.net/news/2017/07/18/2416900/faz-sporat-za-bazata-v-konya-nato-shte-ostane-v-rolyata-na-posrednik-za-razreshavaneto-mu.html", "text": "Генералният секретар на НАТО Йенс Столтенберг отхвърли исканията за по-ясна позиция в спора за забраната за посещение на германски депутати във военновъздушната база в Коня в Турция, съобщава националният ежедневник Die Frankfurter Allgemeine Zeitung. Говорител на Алианса даде да се разбере, че централата на НАТО ще остане в ролята на посредник. \r\nМиналата седмица правителството в Анкара отложи за неопределено време планирано посещение на делегация на Бундестага в Коня. Решението изостри за пореден път отношенията между Германия и Турция..Тереза Герова", "date": "2017-07-18", "title": "FAZ: Спорът за базата в Коня – НАТО ще остане в ролята на посредник за разрешаването му"}
{"url": "http://www.focus-news.net/news/2017/07/18/2416902/sofiya-zadarzhan-e-22-godishen-mazh-zaredil-gorivo-i-napusnal-benzinostantsiyata-bez-da-zaplati.html", "text": "За броени дни служители на столичното Девето районно управление установиха мъж, заредил гориво и напуснал бензиностанцията без да заплати. Това съобщиха от пресцентъра на МВР. Сигналът за извършеното престъпление е подаден от управителя на обекта на 10 юли и по случая е образувана преписка. В резултат на предприетите оперативно- издирвателни  действия е установено, че извършител на деянието е Г. Г. /22 г./ от София. Дължимата сума за зареденото гориво е заплатена. Събраните материали са подготвени за доклад в Софийската районна прокуратура, с мнение за прилагане на разпоредбите на чл. 218 от НК.", "date": "2017-07-18", "title": "София: Задържан е 22-годишен мъж, заредил гориво и напуснал бензиностанцията без да заплати"}
{"url": "http://www.focus-news.net/news/2017/07/18/2416892/prezidentat-rumen-radev-podgotovkata-na-lichniya-sastav-e-edin-ot-nay-vazhnite-aspekti-na-otbranitelnite-ni-sposobnosti.html", "text": "Подготовката на личния състав е един от най-важните аспекти на отбранителните ни способности. Това заяви в Шабла президентът Румен Радев, предаде кореспондентът на Радио „Фокус” – Варна. „Не може да се отнасяме с пренебрежение към тази подготовка. Тя не може да бъде остатъчен продукт от бюджета за отбрана. Тя трябва бъде гарантирана. Нашите военнослужещи трябва да могат да се тренират динамично, интензивно“, посочи президентът. Според него всичко това гарантира придобиване на необходимите способности и безопасност за самите военнослужещи, защото най-важният елемент в системата на отбраната са самите хора. По думите на Румен Радев както военни, така и цивилните от военните ни сили трябва ясно да знаят своята перспектива що се отнася до професионалното им развитие, условията за подготовка и социалния статус, защото той е много важен фактор за една добра мотивация в работата. Президентът даде днес много висока оценка на проведеното тактическо бойно учение в Шабла предвид усложнената метеорологична обстановка, която беше доста динамична, както и самата сложност на учението, включващо стрелби от типа земя-въздух, земя-земя, въздух-въздух и въздух-море. Високата оценка е за ръководството и за организацията на стрелбите. \r\nЖулиета НИКОЛОВА", "date": "2017-07-18", "title": "Президентът Румен Радев: Подготовката на личния състав е един от най-важните аспекти на отбранителните ни способности"}
{"url": "http://www.focus-news.net/news/2017/07/18/2416899/stara-zagora-64-godishen-mazh-e-nastanen-v-bolnitsa-sas-schupeni-rebra-cherep-i-razkasan-byal-drob-sled-sbivane-v-selo-hrishteni.html", "text": "Вчера, около 15.56 часа в полицията е получен сигнал за сбиване в село Хрищени. Това съобщиха от пресцентъра на МВР. Изпратеният на място полицейски екип установил, че между Г. Т. /25 г./, М. Т. /24 г./ и 64-годишен мъж - и тримата от селото, възникнал скандал, прераснал в сбиване. Пострадал е 64-годишният, който е транспортиран в болнично заведение със счупени ребра, череп и разкъсан бял дроб. Образувано е досъдебно производство за престъпление по чл.129, ал.1 от НК. Г.Т. и М.Т. са задържани с полицейска мярка за 24 часа. Работата по случая продължава.", "date": "2017-07-18", "title": "Стара Загора: 64-годишен мъж е настанен в болница със счупени ребра, череп и разкъсан бял дроб след сбиване в село Хрищени"}
{"url": "http://www.focus-news.net/news/2017/07/18/2416898/targovishte-ogranicheno-e-dvizhenieto-po-pat-ii-51-byala-popovo-v-uchastaka-voditsa-kovachevets-poradi-ptp.html", "text": "Ограничено е движението по път II-51 Бяла - Попово в участъка Водица - Ковачевец поради ПТП. Това съобщиха от пресцентъра на Агенция \"Пътна инфраструктура\". Шофьорите изчакват на място.", "date": "2017-07-18", "title": "Търговище: Ограничено е движението по път II-51 Бяла - Попово в участъка Водица - Ковачевец поради ПТП"}
{"url": "http://www.focus-news.net/news/2017/07/18/2416890/mariya-deyanova-istoricheski-muzey-karlovo-vsyako-pokolenie-ima-nuzhda-da-preotkrie-levski.html", "text": "Всяко поколение има нужда да припознае, да открие или да преоткрие Левски, да издигне това знаме, да застане под него и да се стреми към идеалите, символ, на които е той. Това каза в интервю за Агенция „Фокус“ директорът на Историческия музей в Карлово Мария Деянова. „Определено има много емблематични моменти в неговия живот. За Левски е писано толкова много“, посочи Деянова. Според нея не може с една дума всеобхватно да се определи всичко това, което е Левски и да бъдат извадени някакви определени акценти от неговия живот. „Защото всичко е важно и интересно, когато става въпрос за личност от такава величина, каквато е Апостолът на свободата – безкористната личност, революционерът, идеологът, прозорливият политик, държавникът, военният стратег и водач на българите“, каза тя. По думите ѝ интересът към неговата личност никога не стихва. „Непрекъснато около него витаят легенди и митове, търсим предателя, подробности за живота му, за съдбата на най-близките му хора. Понякога го забравяме или не го познаваме достатъчно. Но ние не сме престанали да вярваме в него, независимо каква религия се изповядва“, допълни директорът на Историческия музей в Карлово. Според нея ние, българите, вярваме в нашите национални герои и вярваме в Левски. „Той е една от най-важните ни устои. В самоопределянето ни, в изграждането на тази съпричастност, към всичко това, което ни прави българи“, коментира тя. \r\nСтефан ПЕТРОВ", "date": "2017-07-18", "title": "Мария Деянова, Исторически музей - Карлово: Всяко поколение има нужда да преоткрие Левски"}
{"url": "http://www.focus-news.net/news/2017/07/18/2416905/yambol-antiki-prednaznacheni-za-nelegalna-prodazhba-sa-otkriti-v-doma-na-46-godishen-zhitel-na-obshtina-tundzha.html", "text": "Досъдебно производство по случай на предложени за продажба културни ценности, които не са идентифицирани и регистрирани е образувано в  РУ-Тунджа, . Разследването е започнало на 17 юли, в резултат на отлично координирани мероприятия на служители от Главна дирекция „Национална полиция“ и Областна дирекция на МВР-Ямбол. При проверка в дома на 46-годишен жител на община Тунджа са намерени старинни предмети и монети. Иззети са общо 19 сребърни и медни старинни монети, един сребърен пръстен и металдетектор. За случая е уведомен дежурен прокурор при Окръжна прокуратура – Ямбол. Работата продължава в рамките на образуваното досъдебно производство.", "date": "2017-07-18", "title": "Ямбол: Антики, предназначени за нелегална продажба, са открити в дома на 46-годишен жител на община Тунджа"}
{"url": "http://www.focus-news.net/news/2017/07/18/2416903/glavniyat-prokuror-sotir-tsatsarov-tsum-geyt-be-edin-ogromen-stsenariy-na-hora-za-koito-deystviyata-na-prokuraturata-sa-neudobni.html", "text": "Станалото с т. нар. „ЦУМ гейт“ бе един огромен сценарий. Това каза главният прокурор Сотир Цацаров във връзка със случая „ЦУМ гейт“ след закритото заседание на Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз, предаде репортер на Агенция „Фокус“. „Сценарият е на много хора, за които действията на Прокуратурата в момента са неудобни, включително и в сферата на енергетиката. Част от тях близки до партията на г-жа Нинова, част от тях нямащи никакво отношение към нея, но имащи крупни икономически интереси в областта на доставката на енергията“, заяви той. „Станалото по отношение на други хора, питате конкретно за Георги Гергов, не го защитавам, казвам какво мисля- „ЦУМ гейт“ не бе причината за станалото с него в рамките на неговата партия“, коментира Сотир Цацаров. \r\nНа въпрос Корнелия Нинова била ли е изпълнител на този сценарий гл. прокурор посочи: „Корнелия Нинова е достатъчно умна, за да не бъде изпълнител“. \r\nБиляна ИВАНОВА", "date": "2017-07-18", "title": "Главният прокурор Сотир Цацаров: „ЦУМ гейт“ бе един огромен сценарий на хора, за които действията на Прокуратурата са неудобни"}
{"url": "http://www.focus-news.net/news/2017/07/18/2416907/sport-arsenal-s-treto-predlozhenie-za-tomas-lemar.html", "text": "Легендата от Арсенал Робърт Пирес смята, че Томас Лемар е най-подходящото ново попълнение за клуба. През изминалия сезон Лемар отбеляза десет гола за Монако. Арсенал вече на два пъти излизат с оферти за Лемар, които обаче бяха отхвърлени. От клуба смятат, че новата им оферта, която ще надхвърли 45 милиони лири, без да броим и предложението за 100 хиляди седмично, ще доведе до реализиране на договор за Томас Лемар. От Монако оценяват играча си на 103 милиона долара.", "date": "2017-07-18", "title": "Спорт: Арсенал с трето предложение за Томас Лемар"}
{"url": "http://www.focus-news.net/news/2017/07/18/2416904/targovishte-vazstanoveno-e-dvizhenieto-po-pat-ii-51-byala-popovo-v-uchastaka-voditsa-kovachevets.html", "text": "Възстановено е движението по път II-51 Бяла - Попово в участъка Водица-Ковачевец. Това съобщиха от пресцентъра на Агенция \"Пътна инфраструктура\".", "date": "2017-07-18", "title": "Търговище: Възстановено е движението по път II-51 Бяла - Попово в участъка Водица-Ковачевец"}
{"url": "http://www.focus-news.net/news/2017/07/18/2416909/sport-vrataryat-ot-arsenal-voycheh-shchensni-otiva-v-yuventus.html", "text": "Вратарят от Арсенал Войчех Шченсни пристигна в Италия за да се присъедини към Ювентус. Шампионите представиха във видео в социалните мрежи поляка пред феновете си. BBC Sport предава, че Арсенал са приели офертата от 10 милиона лири за 27-годишния Шченсни, който прекара последните два сезона под наем в Рома. Шченсни има 132 участия за Арсенал в рамките на осем години.", "date": "2017-07-18", "title": "Спорт: Вратарят от Арсенал Войчех Шченсни отива в Ювентус"}
{"url": "http://www.focus-news.net/news/2017/07/18/2416913/varna-gradat-shte-se-vklyuchi-v-natsionalniya-protest-da-sprem-ubiystvata-na-patya-koyto-shte-se-provede-na-19-yuli.html", "text": "Варна ще се включи в националния протест „Да спрем убийствата на пътя“, който ще се проведе на 19 юли, предаде репортер на Радио „Фокус“ – Варна. Протестът ще се състои едновременно и в градовете Русе, Пловдив, София, Мездра и Бургас. „В България пътната безопасност е колективна безотговорност. Ние искаме тя да стане персонална отговорност“, се посочва в информационните материали, подготвени за събитието.\r\nВъв Варна протестът ще се проведе от 17.30 часа на входа на Морската градина. Съорганизатор на инициативата в града е майката и колегите на Никола, който бе убит на автомагистрала „Хемус“, докато изпълнява доставка от заведение за хранене.\r\nМарияна ВАЛЕНТИНОВА", "date": "2017-07-18", "title": "Варна: Градът ще се включи в националния протест „Да спрем убийствата на пътя“, който ще се проведе на 19 юли"}
{"url": "http://www.focus-news.net/news/2017/07/18/2416912/gencho-genchev-kmet-na-svishtov-apeliram-vsichki-grazhdani-postradali-ot-prirodni-bedstviya-da-podavat-korektna-informatsiya-na-kontrolnite-organi-i-mediite.html", "text": "Апелирам всички граждани, пострадали от природни бедствия, да подават коректна информация на контролните органи и медиите. Това заяви в ефира на Радио „Фокус“ – Велико Търново кметът на Община Свищов Генчо Генчев по повод неверни, по думите му, публикации излезли в някои медии. Той уточни, че ситуацията в региона не  е толкова тежка. „Времето се успокои, водата се отече. Там, където беше необходимо, се направи допълнително отводняване и каквото трябваше да свършим за хората, го направихме. Аз използвам ефира на Радио „Фокус“ – Велико Търново, за да призова моите съграждани, когато попаднем в подобна ситуация, да са коректни когато подават информация към медиите. Казвам го заради един излъчен материал по национална телевизия, както и публикация  в местната преса. Нещата там са изопачени и информацията не е точно подадена“, коментира още Генчев. \r\nТой уточни, че става въпрос за пострадало семейство в село Царевец и увери, че кметът на населеното място си е свършил работата безупречно. Освен това успокои гражданите като подчерта, че към момента обстановката е спокойна.\r\nЛуиза ТРАНЧЕВА", "date": "2017-07-18", "title": "Генчо Генчев, кмет на Свищов: Апелирам всички граждани, пострадали от природни бедствия, да подават коректна информация на контролните органи и медиите"}
{"url": "http://www.focus-news.net/news/2017/07/18/2416896/glavniyat-prokuror-sotir-tsatsarov-signalat-za-narusheniyata-v-ndk-e-podaden-v-dans-ot-bivsh-sluzhitel.html", "text": "Сигналът за нарушенията в НДК е подаден в ДАНС от гражданин, бивш служител на НДК. Това каза главният прокурор Сотир Цацаров след закритото заседание на Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз, предаде репортер на Агенция „Фокус“. На въпрос Оли Груева ли е този гражданин, който е сезирал ДАНС той посочи: „Не, но е едно от лицата, които ще бъдат разпитани като свидетел. Наблюдаващите прокурори са установили нейни твърдения в медиите, по силата на които, заявява, че е сигнализирала вицепремиера Томислав Дончев, но не е било предприето каквото и да е било за нарушение в НДК“. „Сигналът е подаден на 7 февруари, на 20 февруари ДАНС е изпратила първата си сигнална справка до Прокуратурата. На 21 февруари я изпратих на Софийска градска прокуратура на Специализираното звено „Антикорупция“, възложена бе допълнителна проверка на ДАНС, образувано бе досъдебно производство“, поясни Сотир Цацаров. \r\nНа въпрос дали премиерът ще бъде разпитан по случая с НДК той коментира: „Това ще преценят наблюдаващите прокурори, ако преценят няма никаква пречка да бъде разпитан“. Главният прокурор посочи, че ако наблюдаващите прокурори преценят ще бъдат привлечени и други обвиняеми по случая. „Ако те преценят и евентуалното обвинение на изпълнителния директор няма да бъде единствено“, посочи той. „Не ме карайте да правя изводи дали е застрашено Председателството. Работим само в сферата на Наказателния кодекс, дали е застрашено то, това е проблем на вниманието на правителството, въпросът е политически“, каза още Сотир Цацаров.\r\nБиляна ИВАНОВА", "date": "2017-07-18", "title": "Главният прокурор Сотир Цацаров: Сигналът за нарушенията в НДК е подаден в ДАНС от бивш служител"}
{"url": "http://www.focus-news.net/news/2017/07/18/2416908/glavniyat-prokuror-sotir-tsatsarov-nay-golemiyat-problem-na-darzhavata-e-sluchiloto-se-v-byala-a-ne-miroslav-borshosh.html", "text": "Едва ли днес най-големият проблем на тази държава е Мирослав Боршош, най-големият проблем е Бяла. Това каза главният прокурор Сотир Цацаров за случая в Бяла, при който 18-годишно момче почина след побой, след закритото заседание на Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз, предаде репортер на Агенция „Фокус“. „Най-големият проблем се нарича Бяла, а не някой си Мирослав Боршош“, коментира той. „Съболезнования на пострадалите. Действията на Прокуратурата и обвинението в умишлено убийство по хулигански подбуди няма да върнат живота на сина им“, заяви гл. прокурор. „Ръководя институция, която така или иначе не може да разреши проблемите, които са в генезиса на случващото се в Бяла. Тя действа в повечето случай постфактум“, обясни той. „Мога да кажа какво е направила тази институция - реагирала е веднага, поискала е задържане под стража. Още днес е повдигнала обвинение за умишлено убийство по хулигански подбуди. Той остава задържан под стража“, допълни Сотир Цацаров. „Разговарях с окръжния прокурор в Русе, разбрахме се да се положат максимални усилия делото да влезе в съда до 2 месеца“, посочи гл. прокурор. „Кажете ми това ще стопли ли роднините. Да, възмездие трябва да има, въпросът е, че не трябва да има такава смърт“, каза още той.\r\nБиляна ИВАНОВА", "date": "2017-07-18", "title": "Главният прокурор Сотир Цацаров: Най-големият проблем на държавата е случилото се в Бяла, а не Мирослав Боршош"}
{"url": "http://www.focus-news.net/news/2017/07/18/2416911/varna-mlada-mayka-kolenichi-s-novorodenoto-si-pred-pametnika-na-vasil-levski-v-morskata-gradina-kadeto-se-provede-obshtogradsko-poklonenie.html", "text": "С полагане на венци и цветя пред паметника на Апостола на свободата в Морската градина, Варна отбеляза 180 години от рождението на Васил Левски. Това съобщиха от пресцентъра на Община Варна. Както всяка година ученици от НУ „Васил Левски“ уважиха празника на своя патрон. Патриотични песни изпълниха дамският хор при храм „Свети Атанасии“, Димитър Илиев и Стоян Гамалов, Донко и Марко Маркови. Много вълнение предизвика Моника Иванова, възпитаник на Пета езикова гимназия „Йоан Екзарх“, която прочете есето си, спечелило първа награда в националния литературен ученически конкурс „Паметта за Левски днес“, организиран от Община Карлово и Министерството на образованието и науката.\r\nСред официалните гости бяха председателят на Общинския съвет Тодор Балабанов, Варненският и Великопреславски митрополит Йоан, Коста Базитов, зам.-кмет, представители на Областната администрация, на Генералното консулство на Руската федерация във Варна, МВР, Военноморските сили, народни представители, общински съветници и общественици.", "date": "2017-07-18", "title": "Варна: Млада майка коленичи с новороденото си пред паметника на Васил Левски в Морската градина, където се проведе общоградско поклонение"}
{"url": "http://www.focus-news.net/news/2017/07/18/2416916/ministar-krasimir-karakachanov-vazhno-e-da-badat-napraveni-razumni-finansovi-razcheti-i-parite-na-balgarskiya-danakoplatets-da-badat-razhodeni-pravilno.html", "text": "Важно е да бъдат направени разумни финансови разчети и парите на българския данъкоплатец да бъдат разходени правилно. Това заяви на брифинг в Шабла вицепремиерът и министър на отбраната Красимир Каракачанов по темата за средствата за българското въоръжение, предаде кореспондентът на Радио „Фокус” – Варна. „А това, че ще достигнем 2% за отбрана от БВП е факт, тъй като до края на годината ще бъде представен планът, с който ще нараства бюджетът. Аз не бих разглеждал въпроса от гледна точка на първенци или опашка. Аз бих го разглеждал най-вече от гледна точка на това как средствата, които трябва да се отделят, да бъдат изразходвани разумно, за да може да се увеличават способностите на нашите въоръжени сили“, заяви Красимир Каракачанов. Той подчерта, че са факт ниските заплати на военнослужещите и всичко, което те изпълняват с ентусиазъм, е проява на патриотизъм и желание да изпълняват своя дълг по конституция. „Но, и обществото трябва да отвърне със същото внимание към тези хора, мислейки за тяхното възнаграждение и техния социален статус“, посочи министърът на отбраната. Каракачанов не се ангажира с посочване на точна цифра с колко трябва да бъде увеличението, защото по думите му „политиците лесно казват цифри, след което нещата не се получават по един или друг начин“. Към това той добави, че колкото повече е увеличението на заплатите, толкова по-добре би било. \r\nЖулиета НИКОЛОВА", "date": "2017-07-18", "title": "Министър Красимир Каракачанов: Важно е да бъдат направени разумни финансови разчети и парите на българския данъкоплатец да бъдат разходени правилно"}
{"url": "http://www.focus-news.net/news/2017/07/18/2416919/pleven-narodnite-predstaviteli-ot-gerb-vladislav-nikolov-i-ralitsa-dobreva-prisastvaha-na-tarzhestvenoto-otbelyazvane-na-180-godini-ot-rozhdenieto-na-apostola-v-gr-levski.html", "text": "Народните представители от ГЕРБ Владислав Николов и Ралица Добрева присъстваха на честванията по повод 180 години от рождението на Апостола и навършването на 72 години от обявяването на Левски за град. Събитието уважиха още председателят на Общинския съвет в Левски и член на ГЕРБ Дочко Дочев, както и кметът на Никопол д-р Валерий Желязков, който също е част от редиците на партията. Това съобщиха от пресцентъра на ПП ГЕРБ.\r\nНародните представители от ГЕРБ връчиха на кмета Любка Александрова поздравителни адреси по повод двете годишнини.\r\n„Левски -  име равно на Свободата, събрало в себе си надеждите на цял един народ и предаността на поколения българи. Очите на Апостола горят. Думите му палят сърцата. Делата му  дават сили на борбения човешки дух. Дори днес…! Приел Освобождението за своя предопределеност, той стори чутовен подвиг върна вярата, възкреси спомена, начерта бъдеще за свободна, горда и равноправна на останалите държави България.”, се казва в поздравителния адрес от народния представител от ГЕРБ Владислав Николов\r\n„На 18 юли 1837 година България ражда своя Спасител. Безстрашен и прям, дързък и честен, деен и предприемчив, Левски издига Отечеството и неговата Свобода над собствената си съдба, над несгодите и времето. Вече 180 години Апостолът държи отворен портала към безкрая и примерът му, недостижим и светъл, стопля с изгарящия си героичен плам сърцето на всеки от нас. Душа, харизана на свободата. Живот, обречен на България. Съдба, прекрачваща условностите на времето и пространството. Левски е тук, във всеки от нас, за да напомня  „Всичко се състои, според нас, в нашите задружни сили. Против тях не може да противостои и най-силната стихия. Да бъдем равни с другите европейски народи, зависи от нашите задружни сили.”, казва в своя поздравителен адрес народният представител от ГЕРБ Ралица Добрева.\r\nСлед официалната церемония гостите се отправиха към паметника на Апостола, където поднесоха венци и цветя в знак на признателност към подвига и личността му.", "date": "2017-07-18", "title": "Плевен: Народните представители от ГЕРБ Владислав Николов и Ралица Добрева присъстваха на тържественото отбелязване на 180 години от рождението на Апостола в гр. Левски"}
{"url": "http://www.focus-news.net/news/2017/07/18/2416910/ministar-krasimir-karakachanov-losha-manevra-i-loshi-meteorologichni-usloviya-sa-prichinite-za-padaneto-na-boyniya-vertolet-panter.html", "text": "Докладът за инцидента с падналия неотдавна военен хеликоптер е готов и вече са набелязани мерки подобни случаи да бъдат избягвани. Причините за възникналия инцидент са свързани с лоша маневра и лоши метеорологични условия. Това заяви на брифинг в Шабла вицепремиерът и министър на отбраната Красимир Каракачанов, предаде кореспондентът на Радио „Фокус” – Варна. По думите на министър Каракачанов оттук нататък трябва да се наблегне на спасителни действия и реагиране при подобни инциденти на самия летателен състав. \"Има какво да се свърши\", каза Красимир Каракачанов и допълни, че е жалко, че изводите се правят след трагичния инцидент, а не преди това. Той добави също, че въпреки инцидентите обществото трябва да има доверие на пилотите, защото са изключително добре подготвени. \r\nЖулиета НИКОЛОВА", "date": "2017-07-18", "title": "Министър Красимир Каракачанов: Лоша маневра и лоши метеорологични условия са причините за падането на бойния вертолет \"Пантер\""}
{"url": "http://www.focus-news.net/news/2017/07/18/2416918/targovishte-zhena-e-katastrofirala-na-patya-byala-popovo-v-uchastaka-voditsa-kovachevets.html", "text": "Жена, водач на бус, е катастрофирала на път II-51 Бяла - Попово в участъка Водица-Ковачевец. Това съобщиха от пресцентъра на ОДМВР – Търговище. По първоначални данни не е отрит алкохол или наркотични вещества в кръвта й. Жената не е пострадала. Движението по пътя е било ограничено за около 15 мин.", "date": "2017-07-18", "title": "Търговище: Жена е катастрофирала на пътя Бяла - Попово в участъка Водица-Ковачевец"}
{"url": "http://www.focus-news.net/news/2017/07/18/2416922/sofiya-zhena-e-potarsila-pomosht-v-bolnichno-zavedenie-sled-kato-e-bila-napadnata-ot-priyatelya-si.html", "text": "Жена е потърсила помощ в болнично заведение, след като е била нападната от приятеля си. Това съобщиха за Агенция „Фокус“ от пресцентъра на СДВР. Инцидентът е станал на 17 юли през деня. По първоначални данни жената е нападната от мъжа, с който живее на семейни начала. От СДВР уточниха, че няма данни за прорезни рани и други травматични увреждания. Става въпрос за инцидент от битов характер. \r\nОт пресцентъра на УМБАЛ „Пирогов“ съобщиха, че жената не е имала наранявания, изискващи да остане в лечебното заведение и е била освободена.\r\nСтефан ПЕТРОВ", "date": "2017-07-18", "title": "София: Жена е потърсила помощ в болнично заведение, след като е била нападната от приятеля си"}
{"url": "http://www.focus-news.net/news/2017/07/18/2416923/sliven-dvizhenieto-pri-km-239-na-am-trakiya-se-osashtestvyava-v-aktivnata-lenta-v-posoka-burgas-poradi-ptp-v-izprevarvashtata-lenta.html", "text": "Движението при км 239 на АМ \"Тракия\" се осъществява в активната лента в посока Бургас поради ПТП в изпреварващата лента. Това съобщиха от пресцентъра на Агенция \"Пътна инфраструктура\". \"Пътна полиция\" регулира движението.", "date": "2017-07-18", "title": "Сливен: Движението при км 239 на АМ \"Тракия\" се осъществява в активната лента в посока Бургас поради ПТП в изпреварващата лента"}
{"url": "http://www.focus-news.net/news/2017/07/18/2416924/blagoevgrad-rayonnata-prokuratura-vnese-v-sada-obvinitelen-akt-spryamo-izvarshitel-na-obir-v-bankov-klon-v-grada.html", "text": "Районна прокуратура – Благоевград внесе за разглеждане в съда обвинителен акт срещу И. Илиев за извършена от него кражба на метална каса от офис на банка в гр. Благоевград – престъпление по чл. 195, ал. 1, т. 3, т. 4, пр. 2 и т. 7, вр. чл. 194, ал. 1, вр. 28, ал. 1 от НК. Това съобщиха от пресцентъра на Апелативна прокуратура-София. Обвиняемият Илиев през нощта на 25 април 2017 г. счупил стъкло на гишето на офис на „Централна кооперативна банка“, намиращ се в сградата на сектор „Пътна полиция“ при ОД на МВР Благоевград (КАТ) на бул. „Св. Димитър Солунски“ в града. След като проникнал вътре, той отнел метална каса, в която се съхранявали парични средства. Общата стойност на откраднатите вещи, в това число касата и сумата под формата на различни банкноти и монети, възлиза на 15 584,86 лв. и 3 585 евро. \r\nДеянието е било извършено в условията на повторност, след като Илиев е бил осъждан за друга кражба и му е било наложено наказание „Пробация“ за срок от три години. \r\nПредстои Благоевградският районен съд да насрочи заседание по делото.", "date": "2017-07-18", "title": "Благоевград: Районната прокуратура внесе в съда обвинителен акт спрямо извършител на обир в банков клон в града"}
{"url": "http://www.focus-news.net/news/2017/07/18/2416906/hina-ministarat-na-otbranata-na-harvatiya-podade-ostavka-sochat-mediyni-dokladi.html", "text": "Вицепремиерът и министър на отбраната на Хърватия Дамир Кръстичевич подаде оставка, предава информационната агенция HINA.\r\nИнформацията, която бе разпространена в медиите, към момента не е потвърдена нито от правителството в Загреб, нито от Министерството на отбраната. В средствата за масова информация се появиха коментари, че оттеглянето на Кръстичевич от поста е свързано с огнената стихия, която обхвана Адриатическото крайбрежие на Хърватия..Тереза Герова", "date": "2017-07-18", "title": "HINA: Министърът на отбраната на Хърватия подаде оставка, сочат медийни доклади"}
{"url": "http://www.focus-news.net/news/2017/07/18/2416927/gdbop-neutralizira-organizirana-prestapna-grupa-zanimavala-se-sas-sahranenie-i-razprostranenie-na-kontrabandni-tsigari.html", "text": "Организирана престъпна група, занимавала се със съхранение и разпространение на контрабандни цигари, е неутрализирана от служители на ГДБОП, съобщиха от пресцентъра на МВР.\r\nОперацията е проведена на 16 юли т.г. в рамките на образувано досъдебно производство. В нея са участвали служители на ГДБОП, колегите им от ТСБОП-София и полицаи от сектор „Икономическа полиция“ при ОДМВР-София. Действията са реализирани под наблюдението и ръководството на Специализираната прокуратура. В хода на операцията е неутрализирана организирана престъпна група, която по първоначални данни е държала склад и е разпространявала контрабандни цигари без бандерол на територията на община Ихтиман. Задържани са 5-има участници в престъпната схема на възраст от 29 до 47 години. При претърсвания на адреси, обитавани от мъжете, и на автомобилите им, са открити и иззети 11  мастербокса цигари от различни марки без акцизен български бандерол, тефтер с водени записки, мобилни телефони и значителна сума пари. \r\nНа задържаните са повдигнати обвинения за престъпление по чл. 321 от НК и им е наложена мярка за неотклонение в рамките на 72 часа. Работата по документирането на случая продължава под ръководството на прокуратурата.", "date": "2017-07-18", "title": "ГДБОП неутрализира организирана престъпна група, занимавала се със съхранение и разпространение на контрабандни цигари"}
{"url": "http://www.focus-news.net/news/2017/07/18/2416914/tass-rusiya-ne-schita-sazdavaneto-na-republika-malorusiya-v-iztochna-ukrayna-za-predmet-na-realnata-politika.html", "text": "Инициативата за създаване на Република Малорусия в Донбас не следва да се разглежда като проявление на реалната политика, предава ТАСС. Това заяви постоянният представител на Русия в контактната група за конфликта в Източна Украйна Борис Гризлов.\r\n„Тази инициатива не се вписва в минския процес. Възприемам я като призив към дискусия. Това изявление няма правни последствия“, заяви руският дипломат.\r\n„Вероятно това предложение има отношение към информационната война и не се явява предмет на реалната политика. Разглеждам го като отговор на провокационните изявления на високопоставени киевски политици, който често звучат твърде неприемливо“, каза Гризлов. Симеон Миланов", "date": "2017-07-18", "title": "ТАСС: Русия не счита създаването на Република Малорусия в Източна Украйна за предмет на реалната политика"}
{"url": "http://www.focus-news.net/news/2017/07/18/2416920/reuters-viktor-orban-osadi-vsichki-proyavleniya-na-antisemitizma-po-vreme-na-sreshtata-si-s-izraelskiya-premier.html", "text": "Унгарският премиер Виктор Орбан заяви на израелския си колега Бенямин Нетаняху, че страната му твърдо застава срещу антисемитизма, предава Reuters.\r\nВиктор Орбан нарече „престъпление“ факта, че през Втората световна война, Унгария не защитава еврейското си малцинство.\r\n„Дълг на всяко унгарско правителство е, да защитава гражданите си независимо какъв е произходът им. По време на Втората световна война Унгария не уважи моралните си и политически задължения“, каза Орбан.\r\nИзраелският премиер Нетаняху заяви от своя страна, че Унгария е в първите редици на страните, които се противопоставят на антисемитизма. \r\n„Има нов антисемитизъм, който се изразява в антиционизъм. Това е делегитимирането на единствената еврейска държава. В много отношения Унгария е сред първите държави, които се противопоставят на тази антиеврейска политика. Аз одобрявам това и изразявам благодарността на правителството си“, каза Нетаняху.\r\nДвамата обсъдиха и други въпроси като мигрантската криза и борбата срещу тероризма.\r\n„Унгария не иска смесено население, не иска да променя настоящата си етническа конфигурация, и няма да се преклони под чужд натиск“, каза унгарският премиер относно отказа си да приеме мигрантските квоти на Европейския съюз. Симеон Миланов", "date": "2017-07-18", "title": "Reuters: Виктор Орбан осъди всички проявления на антисемитизма по време на срещата си с израелския премиер"}
{"url": "http://www.focus-news.net/news/2017/07/18/2416926/ruse-narodniyat-predstavitel-plamen-nunev-prisastva-na-demonstratsiya-na-boyna-tehnika-ot-balgariya-i-sasht-v-grada.html", "text": "Народният представител от ГЕРБ-Русе Пламен Нунев разговаря с военнослужещи от България и САЩ по време на демонстрация на бойна техника на двете съюзнически държави в Русе днес. Това съобщиха от пресцентъра на ПП ГЕРБ. Българските и американски военнослужещи разговаряха с депутата, който е член на комисията по отбрана и зам.-председател на парламентарната комисия по вътрешна сигурност и обществен ред. Тема на разговорите беше бойните възможности на военната техника и задачите, които се изпълняват с нейно участие.  \r\nПламен Нунев се запозна отблизо с въоръжението и техническите характеристики на две американски бойни машини М 1126 „Страйкър“ от състава на 2-ри Кавалерийски полк, представени по обед в кв. „Дружба 3. В изложението на военна техника участваха още бронирана бойна машина М1117 „Гардиън“ и БТР 60ПБ - МД1 от военно формирование 32420-Русе.\r\nСъбитието е част от преминаването на 2-ри Кавалерийски полк от Сухопътните сили на САЩ в Европа през българо-румънската граница на ГКПП Дунав мост. Американските сили, в състав до 850 души личен състав и до 250 единици бойна колесна техника, ще се придвижат през територията на България за времето от 18 до 23 юли за участие в съвместните тренировки на учебен полигон „Ново село“ и Безмер в рамките на многонационалното учение SABER GUARDIAN 17.", "date": "2017-07-18", "title": "Русе: Народният представител Пламен Нунев присъства на демонстрация на бойна техника от България и САЩ в града"}
{"url": "http://www.focus-news.net/news/2017/07/18/2416917/mariyana-mancheva-direktor-na-su-vasil-levski-karlovo-vseki-karlovets-nosi-levski-v-sartseto-si-ot-dete-do-groba.html", "text": "Всеки карловец носи Левски в сърцето си, от дете до гроба. Това каза пред журналисти в Карлово Марияна Манчева, директор на СУ „Васил Левски”, предаде репортер на Радио „Фокус”-Пловдив. „Всички ние сме закърмени със заветите му, с идеите му, затова все казвам, че за децата Карлово възпитава”, добави Манчева. Тя поясни, че всеки ден карловци минават покрай калдъръмените улички, които помнят Левски, покрай чемширите, където се е криел той, покрай паметника му, откъдето ги пита дали помнят заветите му, покрай родния му дом, където е жива историята, за това ,което е направил за България. \r\n„Левски е жив за нас и карловци никога няма да позволим да се опетни името ми и делото му”, добави Марияна Манчева. Затова именно тя твърди навсякъде, че децата в Карлово са малко по българи, защото всичко това ги възпитава. По думите на Манчева, Левски е уникален с това, което е направил, с идеите си, които са уникални и днес. „И днес се връщаме към неговата идеология, към това, което ни е завещал, защото имаме нужда от това, което преди толкова години е казал. Мисля, че докато не постигнем неговите идеали, винаги ще се стремим към тях и винаги ще пазим личността му”, добави Марияна Манчева.\r\nИменно тя е предложила за номинация за наградата Карлово тази година читалище Васил Левски. „Нашето училище беше първата институция,  която през 2012 година получи наградата Карлово за цялостен принос за развитие на духовната същност на карловския край”, уточни Манчева. Според нея читалището също е това място, където се развива духовността, намира се упование в българщината и  още от Възраждането е средище на българщината. В читалището работят от малки деца до възрастни хора самодейци. „Това е средище, което обединява хората вече 156 години”, каза Манчева. „И така, както училището е храм на науката, така читалището е храм на духовността. И затова наистина съм много удовлетворена сега от тази награда”, добави тя. \r\nСпоред нея днес е време, когато духовността и образованието не са приоритети, затова именно да работиш в училище или в читалище е почти апостолска мисия.\r\nЦветана ТОНЧЕВА", "date": "2017-07-18", "title": "Марияна Манчева, директор на СУ „Васил Левски”-Карлово: Всеки карловец носи Левски в сърцето си, от дете до гроба"}
{"url": "http://www.focus-news.net/news/2017/07/18/2416915/direktorite-na-ndk-prez-2016-i-2017-g-shte-badat-izslushani-vav-vremennata-parlamentarna-komisiya-po-sluchaya-s-ndk-na-24-yuli.html", "text": "Предложихме директорите на НДК през 2016 и 2017 година и председателите на Съвета на директорите да дойдат и да чуем и тяхното мнение, защото при демокрацията сме длъжни да изслушаме мнението на всички, в това число и на тези, които са подозирани в закононарушение. Това каза народният представител от „БСП за България“ Румен Гечев след закритото заседание на Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз,предаде репортер наАгенция „Фокус“. „Против бяха само колегите от ГЕРБ, те не се съгласиха, но ние събрахме 10 гласа и те ще дойдат на изслушване в понеделник“, обясни той. „От документите, които прочетох и това, което каза г-жа Павлова според мен тя каза истината. Институцията, която показва „кой крив, кой прав“ е съдебната система. Трябва да кажа, че тя е имала пълно основание незабавно да уволни г-н Боршош“, посочи Румен Гечев. „Въпросът е защо той стои там 2 години и нещо, носейки по 8-9 млн. загуби на НДК, което дотогава е било на печалба. Той го е наследил със 6 млн. лева и изведнъж се появяват едни загуби в милиони, които са за сметка на българския данъкоплатец“, заяви народният представител от БСП. „Мирослав Боршош каза, че му е оказван натиск и ние ще го питаме в понеделник кой му е оказвал натиск“, коментира той. На въпрос дали смята, че Мирослав Боршош е действал сам Румен Гечев посочи: „Не смятам, защото едва ли има нормален човек, който ще смята, че е действал сам. Този, който го е назначил, е очаквал съответната отплата. Това при обществените поръчки не е ли ясно“.\r\nБиляна ИВАНОВА", "date": "2017-07-18", "title": "Директорите на НДК през 2016 и 2017 г. ще бъдат изслушани във Временната парламентарна комисия по случая с НДК на 24 юли"}
{"url": "http://www.focus-news.net/news/2017/07/18/2416930/svetlin-sreteniev-kmet-na-boychinovtsi-predal-sam-vsichki-dokumenti-svarzani-s-piteynata-voda-v-koyato-ima-zavisheno-kolichestvo-arsen-na-ikonomicheska-politsiya.html", "text": "Предал съм всички документи, свързани с питейната вода, в която има завишено количество арсен, на Икономическа полиция, каза за Радио „Фокус“ – Видин Светлин Сретениев, кмет на Община Бойчиновци. Той посочи, че е разпоредена проверка от Районна прокуратура – Монтана заради замърсената с арсен вода в селата от община Бойчиновци – Громшин, Бели брег и Кобиляк. „Освен документите, свързани със замърсяването, съм предал и мерките, които сме предприели веднага – осигуряване на водоноски с питейна вода за жителите на тези три населени места“, каза Светлин Сретениев. \r\nРазпоредената проверка от Районната прокуратура се извършва от Икономическа полиция и ще продължи в рамките на около два месеца. Продължават и изследванията на питейната вода в тези населени места, като вече се отчита съдържание на арсен в рамките на нормата. „От началото на седмицата при норма 10 мг арсен на литър се отчита от 10 до 11 мг. на литър“, каза Сретениев. Той допълни, че изследванията ще продължат до края на месеца и, ако са в норма, ще бъде разрешено ползването на питейната вода или ще се търси нов алтернативен източник на вода.\r\nАнна ЛОЗАНОВА", "date": "2017-07-18", "title": "Светлин Сретениев, кмет на Бойчиновци: Предал съм всички документи, свързани с питейната вода, в която има завишено количество арсен, на Икономическа полиция"}
{"url": "http://www.focus-news.net/news/2017/07/18/2416931/stara-zagora-v-memorialniyat-kompleks-branitelite-e-montirano-efektno-osvetlenie-za-140-ata-godishnina-ot-boevete-za-grada.html", "text": "По повод 140-ата годишнина от боевете по време на Руско-турската война е монтирано ефектно художествено осветление в мемориалния комплекс \"Бранителите на Стара Загора\". Той е построен е през 1977 година по случай 100-годишнината от боевете при връх Шипка и от боя за Стара Загора на 31 юли 1877 г. Това съобщиха от пресцентъра на Община Стара Загора.\r\nПо идея на кмета Живко Тодоров в програмата на Община Стара Загора за отбелязването на 140-годишнината от боевете беше включено и изграждането на художествено осветление на монумента. С неговото изпълнение символът на националната ни светиня вече се вижда вечер от разстояние повече от 15 км.\r\nОсвен проучвателния период, изработката на проекта и пробите, самото му изпълнение е отнело две седмици. Стойността му е малко над 30 000 лв. Използвани са общо 74 осветителни тела, като началният час на  включването им се определя автоматично, според географското положение на България, сезона и продължителността на слънчевото греене, обясни Николай Стоевски, гл. инспектор в общинския отдел „Инвестиции и управление на проекти“. Така напр., на 20.07.2017 г., то ще се  включи в 21 ч. 25 мин., уточни той.\r\nИдеята на изграденото художествено осветление е да подсили въздействието на високата 50 м бетонна конструкция, която символизира развятото Самарско знаме, един от най-важните военни символи на Българската армия, с което българските опълченци за първи път влизат в бой за Свободата на Родината си. \r\nЗа реализацията му се е наложило изграждането на автономно електрозахранване с инсталирана мощност 7,5 Квт, което го прави независимо от осветлението на парка. Изградено е и табло за автоматизирано управление на обекта. Използвани са металхалогенни лампи и натриеви лампи с високо налягане. За постигане на по-голям ефект са използвани прожектори с асиметрично излъчване, както и с цилиндрична крива на излъчване. Някои от осветителните тела са вградени в земята, други са монтирани открито на монумента. Специална група алпинисти е извършила монтажа на мястото на кръста на българския боен флаг, който остава единственото знаме в историята на България, наградено с Орден „За храброст“. \r\nОсветени ефектно са мемориалната плоча, бетонните конструкции, представящи 6-ма български опълченци и руски офицер, символ на 6-те опълченски дружини под командването на руските офицери, както и 100-те стъпала, по които се достига до паметника. \r\nКулминацията на програмата на Община Стара Загора за 140-та годишнина от боевете е на 30 и 31 юли. Тогава ще се състоят тържествен концерт на Държавна опера Стара Загора на Античния форум „Августа Траяна“, тържествена заря-проверка и светлинно-звуковият спектакъл „Молитва за Стара Загора“ на Мемориалния комплекс „Бранителите на Стара Загора“, на 31 юли от 21.00 ч.", "date": "2017-07-18", "title": "Стара Загора: В мемориалният комплекс \"Бранителите\" е монтирано ефектно осветление за 140-ата годишнина от боевете за града"}
{"url": "http://www.focus-news.net/news/2017/07/18/2416929/traditsionnata-godishna-sreshta-na-poslanitsite-na-republika-balgariya-shte-se-provede-v-perioda-19-21-yuli-2017-g-v-tsentralniya-voenen-klub-v-sofiya.html", "text": "Традиционната годишна среща на посланиците на Република България ще се проведе в периода 19 – 21 юли 2017 г. в Централния военен клуб в София. Това съобщиха от пресцентъра на Министерството на външните работи. Основната тема на конференцията за 2017 година ще бъде Българското председателство на Съвета на ЕС през първото полугодие на 2018 г. и задачите пред българската дипломатическа служба, свързани с него.  \r\nНачало на конференцията ще дадат министър-председателят на Република България Бойко Борисов и заместник министър-председателят по правосъдната реформа и министър на външните работи Екатерина Захариева. Откриването ще бъде отворено за представители на медиите. \r\nПо време на втория ден ще се проведе среща на президента на Република България Румен Радев с българските посланици, на която също ще бъдат допускани журналисти. \r\nУчастие в конференцията ще вземат и заместник министър-председателят Томислав Дончев, заместник министър-председателят по обществения ред и сигурността и министър на отбраната Красимир Каракачанов, заместник министър-председателят по икономическата и демографската политика Валери Симеонов, министърът на Българското председателство на Съвета на ЕС 2018 г. Лиляна Павлова, министърът на икономиката Емил Караниколов, министърът на енергетиката Теменужка Петкова, министърът на образованието и науката Красимир Вълчев. \r\nПълната програма на конференцията можете да откриете в прикачения файл.", "date": "2017-07-18", "title": "Традиционната годишна среща на посланиците на Република България ще се проведе в периода 19 – 21 юли 2017 г. в Централния военен клуб в София"}
{"url": "http://www.focus-news.net/news/2017/07/18/2416932/tv-nova-makedoniya-evropeyskiyat-sayuz-pohvali-makedonskoto-pravitelstvo-za-usiliyata-kam-dobrosasedski-otnosheniya-s-balgariya-i-gartsiya.html", "text": "Европейският съюз е доволен от опитите на македонския премиер Зоран Заев да подаде ръка на съседните страни, както и от курса към реформи, предава македонската телевизия „НОВА“. От друга страна настоящето правителство не трябва да поема по пътя на предишното, смятат от Брюксел.\r\nТова са препоръките, които дадоха от европейска страна на македонското правителство по време на Съвета за стабилизация и асоциация, който днес се проведе в Брюксел след двегодишна пауза.\r\nНа днешната среща присъстваха Федерика Могерини, комисарят по разширяването Йоханес Хан, министърът на външните работи на Македония Никола Димитров, както и министърът за европейската интеграция Буджар Османи.\r\nПо време на срещата не се обсъдиха детайли относно спора с Гърция или договора за добросъседство с България, но Европейският съюз поздрави Македония за стъпките, които страната предприе за подобряване на отношенията си с България и Гърция.\r\nФедерика Могерини подчерта, че е особено позитивен фактът, че Македония и България разрешават споровете си двустранно, без посредничество.\r\n„Оптимизмът лети във въздуха за работи, които бяха тежки в миналото. Надявам се няма да бъдат толкова трудни в бъдещето“, заяви Могерини. Симеон Миланов", "date": "2017-07-18", "title": "ТВ НОВА (Македония): Европейският съюз похвали македонското правителство за усилията към добросъседски отношения с България и Гърция"}
{"url": "http://www.focus-news.net/news/2017/07/18/2416936/tass-sasht-vavedoha-sanktsii-sreshtu-sedem-fizicheski-i-11-yuridicheski-litsa-ot-iran-i-kitay.html", "text": "Американската администрация прие решение за въвеждането на едностранни санкции срещу седем физически и 11 юридически лица от Иран и Китай, предава ТАСС . Това заявиха от пресслужбата на американското Министерство на финансите.\r\nЦелта на тези ограничителни мерки е да се възпрепятства разпространението на оръжия за масово унищожение, както и средствата за тяхна доставка. Симеон Миланов", "date": "2017-07-18", "title": "ТАСС: САЩ въведоха санкции срещу седем физически и 11 юридически лица от Иран и Китай"}
{"url": "http://www.focus-news.net/news/2017/07/18/2416934/zoran-zaev-dnes-makedoniya-polozhi-testa-na-demokratsiyata-i-pokaza-kak-se-gradi-konsensus.html", "text": "Македония е положила тестът на демокрацията, и е показала как се гради консенсус, заяви премиерът Зоран Заев в края на затворения дебат на комисията, която дебатира договора за добросъседство с България, предава македонският телевизионен канал „24“ .\r\nЗоран Заев подчерта, че договорът е между две държави и два народа. Опозицията отново поиска от министър-председателя да поясни на какъв език ще бъде подписан договорът, както и кои исторически празници ще се празнуват съвместно.\r\nКомисията проведе заседанието си на затворено, а условието за участие в нея бе, депутатите да са членове на комисията за външни работи и съвета за евроинтеграция, а освен това да имат и сертификати за слушане на държавни тайни. Симеон Миланов", "date": "2017-07-18", "title": "Зоран Заев: „Днес Македония положи теста на демокрацията и показа как се гради консенсус“"}
{"url": "http://www.focus-news.net/news/2017/07/18/2416939/anadolu-agency-livanskata-armiya-shte-provede-operatsiya-po-granitsata-sas-siriya.html", "text": "Въоръжените сили на Ливан ще проведат операция срещу военнизирани формирования по границата със Сирия, предава Anadolu Agency.\r\nГоворейки пред ливанския парламент, министър-председателят Саад Харири заяви, че правителството е дало на армията свобода на действие в областта Джуруд Арсал.\r\n„Няма нито координация, нито съвместно командване между армиите на Ливан и Сирия“, заяви премиерът, отричайки твърденията, че операцията е координирана със Сирия. Симеон Миланов", "date": "2017-07-18", "title": "Anadolu Agency: Ливанската армия ще проведе операция по границата със Сирия"}
{"url": "http://www.focus-news.net/news/2017/07/18/2416933/blagoevgrad-za-11-ti-poreden-pat-v-grada-be-provedeno-sastezanieto-lavski-skok.html", "text": "За 11-ти пореден път в Благоевград бе проведено състезанието „Лъвски скок“. Това съобщиха за Радио „Фокус“-Пирин от Спортен комплекс „Пирин“. Състезанието се организира всяка година по повод рождението на Васил Левски в Спортен комплекс „Пирин“. Мотото на надпреварата е „Достойни за името на Апостола“, а организатори са община Благоевград и Лекоатлетически клуб „Джордан“. \"Eнтусиазирани деца на възраст между 4 и 18 години се включиха в предизвикателството да надскочат границите на възможностите си. Всички от тях направиха няколко опита и показаха много добри резултати“, казаха от комплекса. Преди надпреварата треньори от лекоатлетически клуб „Джордан“ са припомнили защо Васил Иванов Кунчев е наричан Левски, а именно, заради лъвския скок, който е направил по време на военно учение. В края на състезанието най-мотивираните участници са получили поощрителни награди, осигурени от Община Благоевград.\r\nЛора КАЛЧЕВА", "date": "2017-07-18", "title": "Благоевград: За 11-ти пореден път в града бе проведено състезанието „Лъвски скок“"}
{"url": "http://www.focus-news.net/news/2017/07/18/2416925/v-donetsk-obyaviha-sazdavaneto-na-nova-darzhava-obzor.html", "text": "Властите на Донецката народна република, която няма статут на международно призната страна, провъзгласиха създаването на ново държавно образувание – Република Малорусия. Съгласно проектоконституцията, републиката трябва да бъде федерация с широки пълномощия на отделните региони, но въпросите, свързани с бюджета, армията и спецслужбите ще останат съсредоточени в централните органи на властта. \r\nИнициаторите на проекта предвиждат в състава на Малорусия да влязат не само териториите на ДНР и ЛНР, но и на други региони. Изготвянето на бъдещата конституция ще бъде поверено на специално събрание, в което ще бъдат представени всички субекти на бъдещата федерация.  „Несъществуваща държава“ \r\nСъгласно думите на лидера на ДНР Александър Захарченко, създаването на Малорусия ще помогне за прекратяването на гражданския конфликт в Украйна и ще позволи на страната да излезе от задънената улица, в която е от години. Той подчерта, че новата държава ще бъде образувана за период от три години, които в Донецк определиха като „преходен период“.\r\n„За да бъде прекратена гражданската война, ние обсъдихме ситуацията и достигнахме до извода, че Украйна се прояви като несъществуваща държава. Киевският режим не е в състояние да прекрати въоръжения конфликт“, заяви пред журналисти Захарченко. \r\nЗахарченко поясни, че в преходния период в страната ще бъде в сила извънредно положение. Той изрази увереност, че периодът от три години е напълно достатъчен за приемането на нова конституция и въвеждането на законов ред в новата държава. Кой обаче ще стои начело на републиката е въпрос, който ще се решава в бъдеще.Федерация със столица Донецк\r\nПо-подробно за държавното устройство на Малорусия разказва Александър Тимофеев, вицепремиер на ДНР и министър на доходите и данъците. Съгласно думите му, Малорусия ще бъде федерация. \r\n„Ние, представителите на бивша Украйна, обявяваме създаването на нова държава, която е правоприемник на Украйна. Съгласни сме, че новата държава ще се казва Маларусия, тъй като самото име „Украйна“ вече е дискредитирано. Столица ще бъде град Донецк“, бе пасажът от проектоконституцията, който Тимофеев прочете пред журналистите. \r\n„Конституцията на Малорусия ще се изготви и ще бъде приета в първоначален вариант от Конституционно събрание, след което ще бъде изнесена на референдум. Това ще бъде предшествано от широка обществена дискусия както на регионално, така и на федерално ниво“, увери Тимофеев. Външна политика\r\nПо отношение на външната политика на новата държава, в Конституцията на Малорусия ще бъде предвидено възстановяването на връзките с Руската федерация и извънблоковия статут на републиката. \r\n„Малорусия е многонационална държава, национални езици в която са малоруският и руският, при правото на запазване на регионалните езици“, се казва в подготвения Основен закон. \r\n„Курс на присъединяване към съюзните държави Русия и Беларус при запазване на независимостта и суверенитета. Запазване на безвизовия режим, в случай че Европейският съюз даде съгласието си. Деолигархизация, включително на законодателно ниво“, пише още в текста.\r\nЗа национално знаме може да бъде утвърден флагът на на Богдан Хмелницки (казашки хетман на запорожките казаци в Украйна, които след успешно оглавено от него въстание се откъсват от Жеч Посполита – бел.р.).\r\nСпоред Тимофеев идеята за създаване на нова държава не противоречи на Минските споразумения. \r\n„Това е изпълнение на Минските споразумение. В тях няма определения, има цялостна граница и суверенитет“, уточни Тимофеев. Позицията на ЛНР\r\nПредседателят на Народния съвет на Луганска народна република, която също няма статут на международно призната държава, Владимир Дегтяренко, опроверга участието на официални делегати на ЛНР в заседанието в Донецк, на което бе обявено създаването на Република Малорусия.\r\n„ЛНР не е изпращала свои официални делегати в Донецк за участие в заседание на представителите на регионите на Украйна. Нещо повече – дори не бяхме уведомени за намеренията да бъде проведено подобно мероприятие, този въпрос не е съгласуван с нас“, увери Дегтяренко.Реакцията на Петро Порошенко\r\nНовината за провъзгласяването на Малорусия завари държавния глава на Украйна Петро Порошенко в Грузия, където е на посещение с официална визита. Този факт не му попречи да реагира остро, уверявайки, че Киев ще възвърне суверенитета си върху територията, която би влязла в състава на новата държава. \r\n„Проектът „Новорусия“ е погребан. Украйна ще възстанови суверенитета си над Донбас и Крим“, са думите, които говорителят на украинския президент публикува в социалните мрежи. Реакцията на Руската федерация\r\nИнициативата за създаване на Република Малорусия в Донбас не следва да се разглежда като проява на реалната политика.Това заяви постоянният представител на Русия в контактната група за конфликта в Източна Украйна Борис Гризлов.\r\n„Тази инициатива не се вписва в Минския процес. Възприемам я като призив към дискусия. Това изявление няма правни последствия“, заяви руският дипломат.\r\n„Вероятно това предложение има отношение към информационната война и не се явява предмет на реалната политика. Разглеждам го като отговор на провокационните изявления на високопоставени киевски политици, който често звучат твърде неприемливо“, допълни Гризлов.Реакцията на Запада\r\nФедералното правителство на Германия осъди изявленията на Александър Захарченко за създаването на нова държава с името Република Малорусия.\r\n„Тази стъпка е абсолютно неприемлива. Захарченко няма пълномощия да говори от името на тази част на Украйна“, съобщиха за медията представители на правителствените кръгове.\r\nБерлин очаква, че Русия също ще осъди тези действия и няма „нито да приеме, нито да признае“ новото държавно образувание. Правителството на ФРГ отново повтори, че решението на конфликта в Източна Украйна може да бъде постигнато само чрез изпълнението на Минските споразумения.Тереза Герова", "date": "2017-07-18", "title": "В Донецк обявиха създаването на нова държава (ОБЗОР)"}
{"url": "http://www.focus-news.net/news/2017/07/18/2416940/industriyata-gotova-na-protest-zaradi-klas-prosluzheno-vreme.html", "text": "Работниците от българската индустрия са готови на протест, ако се премахне клас „Прослужено време“. Това стана ясно на спешна среща на индустриалните федерации към КНСБ и КТ „Подкрепа“ по повод изявленията на вицепремиера на България - Валери Симеонов, в подкрепа на искането на работодателите да се премахне допълнителното възнаграждение за трудов стаж и професионален опит, съобщиха от пресцентъра на КНСБ.\r\nВ дискусията участваха индустриалните федерации на металурзите, миньорите, машиностроителите, лека промишленост, на енергетиците, работещите в атомната промишленост, химията и индустрията и др. \r\nСпоред участниците това е пореден опит за посегателство върху и без това мизерните доходи на българските работници.\r\nИндустриалните федерации се обявиха категорично против исканията на бизнеса за отмяна на класа и взеха решение за организиране на протестни действия на българските работници за защита на техните права и увеличение на доходите.", "date": "2017-07-18", "title": "Индустрията готова на протест заради клас „Прослужено време“"}
{"url": "http://www.focus-news.net/news/2017/07/18/2416938/zoran-zaev-s-dogovora-za-dobrosasedstvo-s-balgariya-se-priznavat-dva-naroda-dve-darzhavi-i-dva-ezika-ne-zastrashava-natsionalnite-interesi-na-makedoniya.html", "text": "С договора за добросъседство с България не са застрашени националните интереси на Македония. Това увери министър-председателят Зоран Заев след заседанието при закрити врати на Комисията по външна политика в парламента, предава „Сакам да кажам“.\r\n\"С договора се признават два народа, две държави и два езика. Националните интереси на Македония не са застрашени“, подчерта премиерът. \r\nЗаев отбеляза, че след консултациите с политическите партии в Комисията по външна политика, е получил съвети и предложения с различни аспекти за договора с България.\r\nМакедонският министър-председател подчерта, че според него договорът между Скопие и София ще засили сътрудничеството между двете страни. В него се съдържа положение за обновяването на граничните пунктове, а също и за откриването на нов при Берово. Двете съседни страни са постигнали съгласие и заедно да се борят срещу пропагандата и словото на омразата.\r\nНа свой ред депутатът на ВМРО-ДПМНЕ Антоний Милошоски предложи пет точки, които според партията трябва да бъдат включени в Договора за добросъседство с България.\r\n„Направихме сериозни забележки, ще ги изброя петте. Ще бъде ли споменат в договора македонския народ? Декларацията от 1999 г. е необвързваща, а сключването на договора е обвързващ. Дали македонския език в договора ще бъде посочен само като конституционен език или като език, който има своя специфика? Дали ще се сключи договор, в който ще стои задължението за грижа за македонското малцинство? За общата история изложихме забележки. В договора има асиметрични права и задължения на двете страни. Много права за България, а много задължения за Македония\", коментира Милошоски, подчертавайки, че самият Заев е признал, че има много място за подобряване на текста.\r\n„Ако тези пет забележки бъдат вписани, ВМРО-ДПМНЕ ще подкрепи споразумението\", каза Милошоски и добави, че \"не трябва да се бърза само за събиране на точки, а да се направи качествен договор\".\r\nПревод и редакция: Тереза Герова", "date": "2017-07-18", "title": "Зоран Заев: С Договора за добросъседство с България се признават два народа, две държави и два езика, не застрашава националните интереси на Македония"}
{"url": "http://www.focus-news.net/news/2017/07/18/2416935/stara-zagora-obshtinata-spira-priema-na-dokumenti-po-natsionalnata-programa-za-energiyna-efektivnost-na-mnogofamilni-zhilishtni-sgradi.html", "text": "Преустановява се приемът на заявления за интерес и финансова помощ по Националната програма за енергийна ефективност на многофамилни жилищни сгради до приключване на изпълнението на сключените договори за целево финансиране. Това се съобщава в писмо на регионалния министър Николай Нанков до кмета на Стара Загора Живко Тодоров, съобщиха от пресцентъра на Общината. В него се уточнява, че с одобрения финансов ресурс по програмата ще се финансират допустимите дейности за 2 022 сгради, които имат вече сключен договор за целево финансиране. Към настоящия момент не е одобрен допълнителен ресурс по програмата, поради което от ведомството считат, че е необходимо да бъде преустановен приемът на заявления и прекратено приемането на документи на сдружения от общинската администрация.\r\nСлед приключване на всички дейности по обновяването на одобрените сгради ще бъде направен анализ на свободния финансов ресурс в границите на одобрените по програмата 2 млрд. лв. и при възможност ще бъде подновен приемът на документи, се посочва още в писмото.", "date": "2017-07-18", "title": "Стара Загора: Общината спира приема на документи по Националната програма за енергийна ефективност на многофамилни жилищни сгради"}
{"url": "http://www.focus-news.net/news/2017/07/18/2416944/afp-pri-sblasatsi-mezhdu-siriyski-buntovnitsi-i-kyurdski-boytsi-sa-zaginali-15-dushi.html", "text": "Повече от десет сирийски бунтовници са загинали при сблъсъци с подкрепяния от САЩ съюз, чието ядро са кюрдските бойци в северните части на Сирия, предава AFP.\r\nПодкрепяните от Турция бунтовници са се сражавали два дена с отряди от „Сирийските демократични сили“ около селото Айн Дакна.\r\n„От понеделник, 15 бойци от сирийските бунтовнически фракции са убити при двудневни сражения с части на Сирийските демократични сили около Айн Дакна“, казаха от „Сирийската обсерватория за човешки права“.\r\nПредставител на кюрдските „Народни отряди за самоотбрана“ заяви, че силите му са взели част от телата на сирийските бунтовници.\r\n„Ще предадем тези девет тела на кюрдския Червен полумесец в Африн, за да могат семействата им да ги погребат“, заяви той в изявление пред журналисти.\r\n„Обещаваме повече атаки. Ще ги накараме да съжаляват, че окупират тази земя и прогонват хиляди“, заявиха от подкрепяната от Турция бунтовническа фракция „Ахл Ал Диар“, обещавайки да продължат битките си с кюрдите от „Сирийските демократични сили“. Симеон Миланов", "date": "2017-07-18", "title": "AFP: При сблъсъци между сирийски бунтовници и кюрдски бойци са загинали 15 души"}
{"url": "http://www.focus-news.net/news/2017/07/18/2416941/ministar-ivaylo-moskovski-tvardeniyata-che-pravitelstvoto-na-gerb-e-spryalo-da-obsluzhva-dalgovete-za-bdzh-sa-edna-golyama-lazha.html", "text": "Твърденията, че правителството на ГЕРБ е спряло да обслужва дълговете за БДЖ, са една голяма лъжа. Това написа министърът на транспорта, информационните технологии и съобщенията Ивайло Московски в профила си в социалната мрежа \"Фейсбук\". \r\nАгенция \"Фокус\" публикува позицията на министър Московски без редакторска намеса:", "date": "2017-07-18", "title": "Министър Ивайло Московски: Твърденията, че правителството на ГЕРБ е спряло да обслужва дълговете за БДЖ, са една голяма лъжа"}
{"url": "http://www.focus-news.net/news/2017/07/18/2416943/sliven-turski-tir-e-avariral-pri-239-km-na-avtomagistrala-trakiya-v-posoka-burgas.html", "text": "Турски ТИР е аварирал при 239 км  на автомагистрала „Тракия“ в посока Бургас. Това съобщиха за Агенция „Фокус“ от пресцентъра на МВР. Инцидентът е станал около 16.05 часа на един километър преди разклона за Нова Загора. Шофьорът на ТИР-а е загубил контрол над моторното превозно средство и е аварирал в скоростната лента. При инцидента няма пострадали. \r\nОт МВР съветват водачите да шофират с повишено внимание в този участък.", "date": "2017-07-18", "title": "Сливен: Турски ТИР е аварирал при 239 км на автомагистрала „Тракия“ в посока Бургас"}
{"url": "http://www.focus-news.net/news/2017/07/18/2416942/balgariya-i-egipet-obsadiha-satrudnichestvoto-v-energiynata-sfera.html", "text": "Между България и Египет съществува потенциал за задълбочаване на енергийното сътрудничество, който трябва да бъде използван. Около този извод се обединиха в разговора помежду си министърът на енергетиката Теменужка Петкова и посланикът на Арабска република Египет в България Н.Пр. Манал Йехия Ел Шинауи, съобщиха от пресцентъра на Министерството на енергетиката. \r\nДвете страни обсъдиха възможността за разширяване на подписания през 2009 г. Меморандум за разбирателство в областта на природния газ.\r\nБългарската страна счита, че постигането на ефективно взаимодействие в областта на енергетиката в региона би могло да послужи като основа за цялостно активизиране на отношенията между страните от района на Близкия изток, Средиземноморието и Балканите.  \r\nБългария разглежда потенциални доставки на природен газ от Арабска република Египет като възможност за диверсификация не само за нашата страна, но и за региона на Югоизточна Европа, каза министър Петкова по време на срещата. През 2015 г. италианската компания ENI обяви откриването на газовото находище Zohr, чиито прогнозни залежи се оценяват на около 850 млрд. куб. метра газ. Предвижда се находището да бъде въведено в експлоатация през тази година. Компаниите ENI и BP разработват и други находища по делтата на р. Нил. На база на това прогнозите са, че през 2020 г. Египет ще бъде в състояние да започне да изнася природен газ, а страната да се превърне в газоразпределителен център за региона.\r\nМинистър Петкова запозна Н.Пр. Манал Йехия Ел Шинауи с плановете на българското правителство за изграждане на регионален газов разпределителен център „Балкан“, както и с напредъка по изграждането на газовата връзка с Гърция като входна структура за внос от алтернативни източници за целия регион на Югоизточна Европа.\r\nТя представи пред своя гост и плановете за участие на българската страна в проекта за изграждане на терминал за втечнен природен газ край Александруполис и подчерта взаимната връзка между двата проекта – ключови за диверсификация и сигурност на енергийните доставки в целия регион на Югоизточна Европа.", "date": "2017-07-18", "title": "България и Египет обсъдиха сътрудничеството в енергийната сфера"}
{"url": "http://www.focus-news.net/news/2017/07/18/2416921/balgariya-shte-podkrepi-usiliyata-na-cherna-gora-za-potushavane-na-bushuvashtite-v-stranata-gorski-pozhari.html", "text": "България ще подпомогне Черна гора със специализирана техника и екип за справяне с бушуващите в страната горски пожари, съобщиха от прессекретариата на държавния глава. Решението беше взето след проведен телефонен разговор между президента на Черна гора Филип Вуянович и държавния глава Румен Радев, по време на който е била поискана помощ от страната ни. \r\nСлед последващ разговор между президента Румен Радев и министър-председателя Бойко Борисов, двамата взеха решение Подгорица да бъде подпомогната с изпращането на специализиран противопожарен екип и хеликоптер за справяне с бедствието.", "date": "2017-07-18", "title": "България ще подкрепи усилията на Черна гора за потушаване на бушуващите в страната горски пожари"}
{"url": "http://www.focus-news.net/news/2017/07/18/2416928/diana-yordanova-gerb-glasuvahme-s-vazdarzhal-se-predlozhenieto-za-izslushvane-na-direktorite-na-ndk-vav-vremennata-komisiya-zashtoto-veche-razpolagame-s-tsyalata-informatsiya.html", "text": "С колегите от ГЕРБ гласувахме въздържали се, защото вече разполагаме с цялата информация, която бихме могли да получим от лицата, които ще бъдат изслушани и поканени. Това каза председателят на Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз Диана Йорданова, предаде репортер наАгенция „Фокус“. „На следващото заседание на комисията по решение на колегите ще бъдат поканени изпълнителните директори, настоящият, бившият, настоящият и бившият председател на Съвета на директорите на НДК, а може би и повече лица за периода 2016-2017 година“, посочи тя и уточни, че заседанието ще бъде открито. Диана Йорданова обясни, че народните представители вече са получили информация от ресорните министри, както и от представители на компетентните органи, в чиито правомощия са разследванията и следствията. „В комисията са предоставени изключително голям брой документи, от които всеки един надлежно би могъл да се информира“, коментира тя. „Нашата задача е единствено да съберем и да анализираме информацията, която да предоставим до медиите, а по този начин да стигне и до гражданите“, поясни народният представител от ГЕРБ. „В крайна сметка мнозинството взе решение, насрочила съм заседание за понеделник в 14.00 часа, на което да бъдат поканени и изслушани лицата“, посочи Диана Йорданова. „Комисията ще има последващо заседание във вторник от 14.00 часа, на което ще бъде обсъден докладът за дейността на комисията. Така че в сряда или в четвъртък съобразно графика на пленарна зала и законопроектите, които ще се гледат, докладът да бъде приет от народните представители“, обясни тя. „Една от препоръките, които ще дадем, вероятно и всички членове на комисията ще излезем със законодателна инициатива, е да възложим на Сметна палата извършване на проверка относно целесъобразното разходване на средствата, с които е увеличен капиталът на НДК“, каза още Диана Йорданова.\r\nБиляна ИВАНОВА", "date": "2017-07-18", "title": "Диана Йорданова, ГЕРБ: Гласувахме с „въздържал се“ предложението за изслушване на директорите на НДК във временната комисия, защото вече разполагаме с цялата информация"}
{"url": "http://www.focus-news.net/news/2017/07/18/2416945/zoran-zaev-nashe-zhelanie-e-da-podpishem-dogovora-s-balgariya.html", "text": "Премиерът на Македония Зоран Заев заяви в края на срещата на Комисията за външна политика, че събирането е било консултативно и е дало възможност на него и съветниците му да получат предложения, както от властта, така и от опозицията , предава Радио „Свободна Европа“.\r\n„Наше желание е да подпишем договора. Досега имахме отлична база за компромис между двете страни. Окончателен договор ще има с неговата ратификация от парламента“, заяви македонският премиер.\r\nСпоред него договора е основа за добросъседство и приятелство, а двете държави ще работят за взаимен успех. Той заяви, че Договорът е добър за националните интереси на Македония. Симеон Миланов", "date": "2017-07-18", "title": "Зоран Заев: Наше желание е да подпишем договора с България"}
{"url": "http://www.focus-news.net/news/2017/07/18/2416947/balgariya-i-azerbaydzhan-zadalbochavat-satrudnichestvoto-v-sferata-na-energetikata.html", "text": "България и Азербайджан да интензифицират съвместното си сътрудничество в сферата на енергетиката. Това потвърдиха българският енергиен министър Теменужка Петкова и Мурат Хейдаров, изпълнителен директор на азербайджанската държавна петролна и газова компания СОКАР Болкан, дъщерна фирма на азербайджанската държавна нефтена компания СОКАР. В присъствието на министър Петкова и на извънредния и пълномощен посланик на Република Азербайджан у нас Наргиз Гурбанова, „Булгартрансгаз“ ЕАД и СОКАР подписаха меморандум за разбирателство. Това съобщиха от пресцентъра на Министерството на енергетиката.\r\nОсновна цел на документа е двете страни да проучат възможностите за допълнителни маршрути за доставка на природен газ, както и за пренос през България до други пазари от Югоизточна Европа. СОКАР изразява готовност да проучи техническите и търговски възможности на съществуващата преносна система, оперирана от „Булгартрансгаз“ ЕАД, включително и бъдещото й разширение като например с изграждането на газоразпределителния център „Балкан“, за транзитиране на допълнителни обеми природен газ от Южния газов коридор през територията на България до други европейски пазари. Тези допълнителни количества не включват съществуващите договорени обеми, предвидени да се доставят до България, съгласно споразумението между СОКАР и „Булгаргаз“ ЕАД от септември 2013-та година, както и могат да бъдат алокирани в бъдеще и са обект на изпълнението на нови проекти за добив. \r\n„Основен приоритет в сектор „Енергетика“ за настоящето българско правителство е гарантиране на енергийната сигурност, както и диверсификацията на източниците и маршрутите за доставка на природен газ. За неговата реализация разчитаме в голяма степен на сътрудничеството ни с азербайджанската страна“, подчерта министър Петкова пред Хейдаров. С реализацията на концепцията на правителството за изграждане на газоразпределителен център „Балкан“ ще се осигури възможност за реално функциониращ пазар на природен газ в региона на Югоизточна Европа, допълни още тя. По думите й българската газова инфраструктура се развива на отлично равнище и би могла да осигури достъп на азербайджански природен газ до трети страни. \r\nХейдаров, представител на СОКАР, заяви стратегическото значение на двустранното българо-азербайджанско сътрудничество в сферата на енергетиката. „България е един от ключовите участници в Южния газов коридор и надежден партньор в реализацията на алтернативни газови доставки до Европа от находището „Шах Дениз“ в Азербайджан,  както и от други потенциални находища, включително от трети страни производители“, подчерта Хейдаров.", "date": "2017-07-18", "title": "България и Азербайджан задълбочават сътрудничеството в сферата на енергетиката"}
{"url": "http://www.focus-news.net/news/2017/07/18/2416946/blagoevgrad-s-povisheno-vnimanie-tryabva-da-se-izvarshva-dvizhenieto-po-uchastak-ot-glaven-pat-e-79.html", "text": "С повишено внимание трябва да се извършва движението по главен път Е-79 от км 414+000 до км 426+000 – Струмяни - начало автомагистрала „Струма“. Това съобщиха за Радио „Фокус“ – Пирин от Областно пътно управление – Благоевград. В участъка, преминаването се извършва в една лента, поради косене и рязане на храсти. Движението се извършва в свободната лента съгласно поставените пътни знаци до 21 юли. Ремонтни дейности се извършват по второкласен път – 84 Звъничево – Ветрен дол – Велинград-Юндола-Якоруда-о.п. Разлог при км 98+500. В района, пътният участък е стеснен, поради дестабилизиран банкет в ляво. Движението е урегулирано с необходимите пътни знаци до 31 август. Само в лявата лента за движение се извършва преминаването по пътя Гоце Делчев-Катунци-Петрич при км 38+380, в село Горно Спанчево. Причината е разрушена подпорна стена с дължина 15 метра, заради което дясното платно за движение е подкопано. Движението е урегулирано с необходимите пътни знаци до 31 август. По третокласен път – 1972 село Блатска – село Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци до 31 юли. Към този час нормално интензивно е движението по автомагистрала „Струма“ и главен път Е-79 в частта им от областта.\r\nЛора КАЛЧЕВА", "date": "2017-07-18", "title": "Благоевград: С повишено внимание трябва да се извършва движението по участък от главен път Е-79"}
{"url": "http://www.focus-news.net/news/2017/07/18/2416949/pregled-na-mezhdunarodnite-novini-do-18-chasa-agentsiya-fokus.html", "text": "В Скопие започна заседанието за Договора за добросъседство с България.В началото на днешното заседание на парламентарната комисия по външна политика бе постигнато споразумение между премиера Зоран Заев и депутатите за провеждането на сесията при закрити врати. \r\nЗаев обясни, че решението за провеждане на закрито заседание е взето с оглед на това, че договорът е съгласуван, но не и финализиран.\r\n*** Премиерът Зоран Заев представи на депутатите от комисията по външна политика проекта за договор с България.\r\nСпоред изданието закритото заседание на комисията продължава повече от два часа, а на него присъства и председателят на парламента Талат Джафери.\r\nПри започването на заседанието делегатите са гласували дали то да бъде закрито или открито.\r\n\"Точка\" отбелязва, че членовете на комисията за първи път се запознават със съдържанието на договора, което според Зоран Заев трябва да бъде приет до 1 август 2017 г. и подписан от премиерите на двете страни на следващия ден в Скопие.\r\n*** С договора за добросъседство с България не са застрашени националните интереси на Македония. Това увери министър-председателят Зоран Заев след заседанието при закрити врати на Комисията по външна политика в парламента.\r\n\"С договора се признават два народа, две държави и два езика. Националните интереси на Македония не са застрашени“, подчерта премиерът. \r\nЗаев отбеляза, че след консултациите с политическите партии в Комисията по външна политика, е получил съвети и предложения с различни аспекти за договора с България.\r\nМакедонският министър-председател подчерта, че според него договорът между Скопие и София ще засили сътрудничеството между двете страни. В него се съдържа положение за обновяването на граничните пунктове, а също и за откриването на нов при Берово. Двете съседни страни са постигнали съгласие и заедно да се борят срещу пропагандата и словото на омразата.\r\nНа свой ред депутатът на ВМРО-ДПМНЕ Антоний Милошоски предложи пет точки, които според партията трябва да бъдат включени в Договора за добросъседство с България.\r\n„Направихме сериозни забележки, ще ги изброя петте. Ще бъде ли споменат в договора македонския народ? Декларацията от 1999 г. е необвързваща, а сключването на договора е обвързващ. Дали македонския език в договора ще бъде посочен само като конституционен език или като език, който има своя специфика? Дали ще се сключи договор, в който ще стои задължението за грижа за македонското малцинство? За общата история изложихме забележки. В договора има асиметрични права и задължения на двете страни. Много права за България, а много задължения за Македония\", коментира Милошоски, подчертавайки, че самият Заев е признал, че има много място за подобряване на текста.\r\n„Ако тези пет забележки бъдат вписани, ВМРО-ДПМНЕ ще подкрепи споразумението\", каза Милошоски и добави, че \"не трябва да се бърза само за събиране на точки, а да се направи качествен договор\".\r\n***\r\n*** Антонио Милошоски от ВМРО-ДПМНЕ, бивш министър на външните работи и бивш говорител на партията, обяви по време на закритото заседание на комисията по външна политика,  петте претенции на партията като условие за подкрепа на договора за приятелство и добросъседство с България .\r\nИсканията на опозиционната ВМРО-ДПМНЕ са:\r\n- В договора с България ще бъде споменат изрично македонския народ?\r\n- Декларацията от 1999 г. е необвързваща, докато сегашният договор е обвързващ. Ще бъде ли споменат македонският език само като конституционен език или ще има своя отделност?\r\n- Ще се подписва ли друг двустранен договор, с който да се регламентира грижата за македонското малцинство (в България)?\r\n- Общата история трябва да бъде отделно посочена за Македония и отделно за България?\r\n- Договорът е асиметричен - дава много права на България и много задължения за Македония.\r\nПо-рано премиерът Заев заяви пред комисията по външна политика, че с предложеният договор се признават два народа, две държави и два езика и не се застрашават македонските национални интереси.\r\n*** През последните дни температурите в България може и да се понижиха чувствително, но съседните страни са изправени пред значително по-сериозни проблеми като наводнения, градушки и силни горски пожари.\r\nВместо слънце и пясък, летуващите в южната ни съседка Гърция още от неделя вечер бяха застигнати от силни ветрове, облаци, гръмотевични бури и градушки. В Ситония, полуостров Халкидики, бушува циклонът „Медуза“, който потопи под вода хотели и улици. В резултат в района бе разпоредена евакуация, която помрачи мечтаната почивка на туристите. \r\nПътищата в Северна Гърция на места останаха блокирани, а противопожарните служби бяха „заляти“ от сигнали за бедстващи шофьори, останали блокирани в автомобилите си. \r\nМестни медии съобщиха, че на Олимп е имало снеговалеж, а температурите са паднали под 10 градуса по Целзий. Лошото време обаче взе и човешка жертва: в Амфилохия 45-годишен мъж загина, след като бе поразен от светкавица. Синоптиците обаче прогнозират стабилизиране на времето още от вторник вечер.\r\nКъм момента в генералното консулство на България в Солун няма постъпила информация за пострадали български граждани при проливните дъждове на гръцкия полуостров Халкидики. Това съобщиха от пресцентъра на Министерство на външните работи (МВнР). По информация на официалните гръцки власти най-засегнати са областите на Никити, Мармара, Порто Куфо, Торони и Каламици. \r\nПроливните дъждове удариха и Турция. В ранните часове на вторник над Истанбул се изсипаха обилни валежи, които парализираха многомилионния турски град. \r\nИстанбулският център за справяне с бедствията предупреди за риск от наводнения в града. Градският транспорт, в това число и метрото, почти преустанови движението си. Преминаването през Евразийския тунел също е временно блокирано заради дъждовете. \r\nПоройни дъждове, градушки и гръмотевични бури обхванаха цялата територия на Хърватия.\r\nНа остров Хвар, Южна Хърватия, Адриатическо море повиши нивото си с 15 см, което предизвика наводнения в крайбрежните райони.\r\nМорето и преляло и на остров Црес, Северна Хърватия, където вятърът достигна скорост от 100 км/час и бе придружен от проливни дъждове.\r\nБурните ветрове донесоха хиляди пиявици в крайбрежните райони на полуостров Истрия, Северозападна Хърватия.\r\nРайонът на Сисак и Велика Горица пък бе ударен от градушка с големина на орех, ветровете  изкорениха вековни дървета, а дъждовете предизвикаха наводнения и свлачища.\r\nГрадушка с големина на топка за тенис удари областта Загоре в северната част на страната и причини големи щети.\r\nПострадали са районите на градовете Крапина, Долна Стубица, Кланец, Преграда, Забог, Златар, Вараждин, Лепоглава, Вараждинске Топлице, Иванич град, Самобор и други.\r\nСъобщава се за силни бури и в района на столицата Загреб.\r\nСамо ден по-рано голяма част от Адриатическото крайбрежие бе обхванато от масивни горски пожари, което наложи евакуация на почиващите в засегнатите райони.\r\nСилен пожар избухна в нощта срещу понеделник край хърватския град Омиш и веднага се разпространил в посока Сплит, което доведе и до преустановяване на движението в района, съобщи полицията в популярния адриатическия град.\r\nСигналът за огъня е получен 42 минути след полунощ (местно време). В потушаването му са задействани екипи от Сплит, Трогир, Омиш и Солин – общо 109 пожарникари с 32 превозни средства. Поискана е и помощ по въздуха, но заради силния вятър в района машините все още не може да излетят. \r\nНяма информация за ранени хора, нито за щети, а на мястото на пожара е изпратен и медицински екип.\r\nПожарите все още са активни и по крайбрежието на Черна гора. На полуостров Лущица край Грабовица огънят допълнително е бе подсилен от ветровете. Ситуацията в прилежащите населени места е под контрол, така че няма необходимост от евакуация на жителите.\r\n*** Федералното правителство на Германия осъди изявленията на Александър Захарченко, лидера на Донецката народна република, която няма статут на международно призната държава, за създаването на нова държава с името Република Малорусия.\r\n„Тази стъпка е абсолютно неприемлива. Захарченко няма пълномощия да говори от името на тази част на Украйна“, съобщиха за медията представители на правителствените кръгове.\r\nБерлин очаква, че Русия също ще осъди тези действия и няма „нито да приеме, нито да признае“ новото държавно образувание. Правителството на ФРГ отново повтори, че решението на конфликта в Източна Украйна може да бъде постигнато само чрез изпълнението на Минските споразумения.\r\n*** Мащабните горски пожари, които бушуват по Адриатическото крайбрежие на Хърватия, взеха първа жертва.Стихията обхвана стопански и жилищни сгради и достигна до предградията на популярния сред туристите Сплит. Заради огъня част от града остава без ток и вода.\r\n*** Палестинец, врязал автомобил в група войници на Западния бряг, е неутрализиран от израелските сили за сигурност.\r\n„В отговор на заплахата, силите произведоха стрелба срещу нападателя“, се казва в изявление от Министерството на отбраната на Израел. Говорител на армията потвърди, че палестинецът е убит.\r\nВълната от палестински атаки започна през 2015 г. Оттогава насам са загинали 261 палестинци. По данни на израелските власти най-малко 176 от тях са убити в отговор на извършена атака.\r\n*** Вицепремиерът и министър на отбраната на Хърватия Дамир Кръстичевич подаде оставка.\r\nИнформацията, която бе разпространена в медиите, към момента не е потвърдена нито от правителството в Загреб, нито от Министерството на отбраната. В средствата за масова информация се появиха коментари, че оттеглянето на Кръстичевич от поста е свързано с огнената стихия, която обхвана Адриатическото крайбрежие на Хърватия.\r\n*** Инициативата за създаване на Република Малорусия в Донбас не следва да се разглежда като проявление на реалната политика. Това заяви постоянният представител на Русия в контактната група за конфликта в Източна Украйна Борис Гризлов.\r\n„Тази инициатива не се вписва в минския процес. Възприемам я като призив към дискусия. Това изявление няма правни последствия“, заяви руският дипломат.\r\n„Вероятно това предложение има отношение към информационната война и не се явява предмет на реалната политика. Разглеждам го като отговор на провокационните изявления на високопоставени киевски политици, който често звучат твърде неприемливо“, каза Гризлов.\r\n*** Въоръжените сили на Ливан ще проведат операция срещу военнизирани формирования по границата със Сирия.\r\nГоворейки пред ливанския парламент, министър-председателят Саад Харири заяви, че правителството е дало на армията свобода на действие в областта Джуруд Арсал.\r\n„Няма нито координация, нито съвместно командване между армиите на Ливан и Сирия“, заяви премиерът, отричайки твърденията, че операцията е координирана със Сирия.\r\n*** Повече от десет сирийски бунтовници са загинали при сблъсъци с подкрепяния от САЩ съюз, чието ядро са кюрдските бойци в северните части на Сирия.\r\nПодкрепяните от Турция бунтовници са се сражавали два дена с отряди от „Сирийските демократични сили“ около селото Айн Дакна.\r\n„От понеделник, 15 бойци от сирийските бунтовнически фракции са убити при двудневни сражения с части на Сирийските демократични сили около Айн Дакна“, казаха от „Сирийската обсерватория за човешки права“.\r\nПредставител на кюрдските „Народни отряди за самоотбрана“ заяви, че силите му са взели част от телата на сирийските бунтовници.\r\n„Ще предадем тези девет тела на кюрдския Червен полумесец в Африн, за да могат семействата им да ги погребат“, заяви той в изявление пред журналисти.\r\n„Обещаваме повече атаки. Ще ги накараме да съжаляват, че окупират тази земя и прогонват хиляди“, заявиха от подкрепяната от Турция бунтовническа фракция „Ахл Ал Диар“, обещавайки да продължат битките си с кюрдите от „Сирийските демократични сили“.", "date": "2017-07-18", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/07/18/2416948/sliven-vazstanoveno-v-dvizhenieto-pri-km-239-na-avtomagistrala-trakiya-v-posoka-burgas.html", "text": "Възстановено в движението при км 239 на автомагистрала \"Тракия\" в посока Бургас. Това съобщиха от пресцентъра на Агенция \"Пътна инфраструктура\".", "date": "2017-07-18", "title": "Сливен: Възстановено в движението при км 239 на автомагистрала \"Тракия\" в посока Бургас"}
{"url": "http://www.focus-news.net/news/2017/07/18/2416952/aktsenti-v-sutreshniya-blok-dobro-utro-balgariya-na-19-yuli.html", "text": "Нощен транспорт в София – изпълнима ли е идеята и колко би струвала реализацията й на бюджета на столицата? С коментар по темата очаквайте Евгени Крусев, зам.-кмет на СО по направление \"Транспорт и транспортни комуникации\". Бившият изпълнителен директор на НДК Мирослав Боршош ще получи обвинение за неправомерно разпореждане с бюджетни средства в двореца. На този фон временната парламентарна комисия по казуса поиска да изслуша директорите на НДК през 2016 и 2017 година. Ще бъдат ли изяснени всички факти около разходването на парите, предоставени целево за българското председателство на съвета на ЕС? Това ще попитаме един от членовете на комисията -\r\n Жельо Бойчев от БСП. Фестивал на древните култури „Слънцето на Тодорка“ организира РИМ-Враца. За тазгодишното издание на феста, което ще се проведе за поредна година, ще ни разкаже в аванс Анна Лозанова от Радио „Фокус“- Видин. На финала на предаването Албена Жилекова от Радио „Фокус“-Пазарджик ще насочи вниманието ни към разнообразието от билки в пазарджишко и приложението им в бита.\r\nТези и още теми в  „Добро утро, България“ от 6.00 до 10.00 часа с водещ Евелин Цанева.", "date": "2017-07-18", "title": "Акценти в сутрешния блок „Добро утро, България“ на 19 юли"}
{"url": "http://www.focus-news.net/news/2017/07/18/2416954/futbol-real-madrid-nazova-tsenata-si-za-alvaro-morata-i-danilo.html", "text": "Ако Челси иска да сключи двойна сделка с Реал за Алваро Мората и Данило, те ще трябва да платят сумата от 100 милиона евро. Сините са в сериозна нужда от нов нападател, но не успяха да подпишат договор с Ромелу Лукаку. Една от основните цели, която Челси си поставиха е да подпишат договор с Мората, за който се очаква да дадат 70 милиона евро. Друг играч, който е сред първите места в списъка им, е бразилецът Мората, за който ще предложат 30 милиона евро.", "date": "2017-07-18", "title": "Футбол: Реал Мадрид назова цената си за Алваро Мората и Данило"}
{"url": "http://www.focus-news.net/news/2017/07/18/2416955/predstoyashti-sabitiya-v-stranata-za-19-yuli-agentsiya-fokus.html", "text": "***\r\nПрезидентът и върховен главнокомандващ на Въоръжените сили Румен Радев, министърът на отбраната Красимир Каракачанов, началникът на отбраната генерал-лейтенант Андрей Боцев и заместник-началникът на отбраната вицеадмирал Емил Ефтимов ще присъстват на деня за високопоставени гости на националното военноморско учение с международно участие  „БРИЗ 2017”. \r\n***\r\nОт 09.00 часа ще започне заседанието на Народното събрание.\r\n***\r\nОт 10.00 часа ще започне седмичното заседание на Министерския съвет.\r\n***\r\nОт 09.00 часа в зала 702 на АПИ в присъствието на министър Николай Нанков председателят на Управителния съвет на Агенция „Пътна инфраструктура“ инж. Дончо Атанасов ще подпише договорите за проектиране и строителство и за строителен надзор на 9.3 км от автомагистрала „Хемус“ между Ябланица и Боаза. \r\n***\r\nОт 13.30 часа министърът на околната среда и водите Нено Димов ще обяви кампанията за набиране на нови проекти, които насърчават използването на електромобили в сградата на министерството на бул. „Мария Луиза“ 22.\r\n***\r\nОт 14.00 часа министърът на икономиката Емил Караниколов ще връчи два сертификата за инвестиция клас А и два сертификата за инвестиция клас Б, издадени по реда на Закона за насърчаване на инвестициите. Събитието ще се състои в сградата на Министерството на икономиката. \r\n***\r\nОт 09.30 часа ще започне заседанието на Съдийската колегия на Висшия съдебен съвет.\r\n***\r\nОт 10.00 часа в Централния военен клуб ще започне Традиционната годишна среща на посланиците на Република България. Срещата ще се проведе в периода 19 – 21 юли 2017 г. \r\n***\r\nОт 10.00 часа в сградата на КЕВР ще се проведе открито заседание за обсъждане на доклад и проект на решение относно заявление за одобряване на бизнес план за развитие на дейността на „Водоснабдяване и канализация” ООД, гр. Монтана като ВиК оператор за периода 2017-2021 г.\r\n***\r\nОт 10.00 часа в Националния пресклуб на БТА ще се проведе пресконференция на международната природозащитна организация WWF , по време на която ще бъдат представени различни решения и инструменти за постепенното спиране на незаконните сечи.\r\n***\r\nОт 10.30 часа в  Дома на Европа ще се проведе публична дискусия на тема \"Брекзит и бъдещето на Европа\", организирана от евродепутата Илхан Кючюк.\r\n***\r\nОт 12.00 часа на площад „Александър Невски“ кметът на Столична община Йорданка Фандъкова и директорът на библиотеката Юлия Цинзова ще открият кампанията на Библиобуса „Книгите идват при вас“.\r\n***\r\nОт 14.15 часа кметът на София Йорданка Фандъкова и председателят на БАН акад. Юлиан Ревалски ще посетят  раннонеолитното селище в Слатина, за да се запознаят с последните открития, направени през настоящия археологически сезон. В проверката ще участва и зам.-кметът Тодор Чобанов.  Проучванията се извършват от екип археолози от Националния археологически институт с музей – БАН, ръководен от чл.-кор. Васил Николов. \r\n***\r\nОт 17.30 часа от храм-паметника „Александър Невски” ще тръгне протестно автошествие с искане за по-строги мерки срещу войната по пътищата.\r\n***\r\nОт 19.00 часа в ресторант Corso ще бъде представена книгата на Катерина Евро „Тетрадка за рецепти и спомени”.\r\n***\r\nОт 19.30 часа на Лятната естрада в Борисовата градина ще се проведе концерт от цикъла „Остров на музиката“ – Група „ОМ” и Трио „P.R.O.Acoustic”.\r\n***\r\nОт 14.00 до 17.00 часа общинският съветник Живко Табаков ще приема граждани в централата на ДБГ – Бургас.\r\n***\r\nОт 20.00 часа в Летния театър ще бъде представен спектакълът \"Магията на българския фолклор\".\r\n***\r\nОт 21.00 часа мариачите от оркестър \"Ла Туна\" от университета \"Алкала де Енарес\" в Мадрид ще свирят на откриването на Фестивала \"С книга на плажа\" в Експозиционен център \"Флора\".\r\n***\r\nОт 10.00 часа в Радио Варна, малък арт салон, ще се състои пресконференция на Община Долни чифлик по проект „Подкрепа на звено за иновативно предоставяне на почасови услуги за социално включване в общността и в домашна среда за независим живот на нуждаещите се жители на община Долни чифлик”. \r\n***\r\nОт 17.30 часа пред входа на Морската градина ще се състои протест \"Да спрем убийствата на пътя\".\r\n***\r\nОт 10.00 часа пред читалище „Надежда“ ще се проведе работилница „Сръчни ръце“, организирана от Клуб по битова култура към Читалище „Надежда“.\r\n***\r\nОт 10.30 часа в регионалния пресклуб на БТА  Националният военен университет „Васил Левски“ ще даде пресконференция по повод обявяване началото на проект „Подкрепа за развитие на човешките ресурси и научно-изследователския потенциал на Национален военен университет „Васил Левски“ за утвърждаването му като съвременен център на знанието\".\r\n***\r\nОт 11.00 часа в читалище „Надежда“ ще се проведе творческо ателие „Красотата на българския фолклор“ с ръководител Райчо Димитров.\r\n***\r\nОт 10.00 часа в Заседателната зала на Община Враца ще бъдат отворени ценовите предложения на участниците в обществена поръчка с предмет: „Доставка на моторни превозни средства за нуждите на община Враца по шест обособени позиции“.\r\n***\r\nОт 10.00 часа в градинката зад паметника на Христо Ботев ще се проведе събитието „Приказни пътечки“ от програмата „Лято в библиотеката 2017“.\r\n***\r\nПред паметната плоча на кап. Димитър Списаревски ще бъдат положени венци и цветя по повод 101 години от неговото рождение.\r\n***\r\nОт 18.00 часа в Художествената галерия ще бъде открита изложба живопис на Антон Антонов.\r\n***\r\nОт 21.00 часа на площада ще бъде прожектиран филмът на режисьора Ивайло Христов – „Каръци“. Събитието е част от обиколката на „Пътуващо ляно кино с БНТ1“.\r\n***\r\nОт 10.30 часа в регионалния пресклуб на БТА ще се проведе пресконференция на „Фонд за превенция на престъпността – ИГА“, по време на която ще бъде представен проектът „Алтернативно лято - 2”.\r\n***\r\nОт 10.30 часа в регионалния пресклуб на БТА ще се проведе пресконференция на ПП „Да, България“ по повод учредяването на структура на партията в Пазарджик.\r\n***\r\nОт 11.00 часа в регионалния пресклуб на БТА ще се състои пресконференция на на Найден Зеленогорски - ПП Движение \"България на гражданите\", с коментар по актуални теми.\r\n***\r\nОт 09.00 часа ще се проведе заседание на Общински съвет – Пловдив.\r\n***\r\nОт 09.00 часа в зала 2 на Окръжен съд – Пловдив ще се гледа делото срещу мъж, обвинен в кражба и изнасилване. \r\n***\r\nОт 17.30 часа на бул. „Санкт Петербург“ ще се проведе протест „Да спрем убийствата на пътя“, организатор на събитието е Румяна Чобанова, съпруга на убития полицай на 13 май в Пловдив.\r\n ***\r\nОт 16.00 часа общинските съветници от ПП ГЕРБ  Радослава Ташкова и Георги Василев ще проведат приемни с граждани в офиса на партията в район „Южен” на ул. „Академик Петър Динеков” №1А. От 17.30 часа на същото място започва срещата с общинския съветник д-р Аргир Аргиров.\r\n***\r\nОт 17.00 часа общинският съветник от ПП ГЕРБ Ани Лафчиева ще проведе приемна с граждани в офиса на партията в район „Източен” на ул. „Коста Паница”№5. От 17.30 часа ще започне срещата с общинския съветник Емил Русинов.\r\n***\r\nОт 10.00 часа екипът на ОИЦ – Пловдив ще открие мобилен офис.\r\n***\r\nОт 10.00 часа  в конферентната зала на Областна администрация Сливен областният управител Чавдар Божурски ще даде пресконференция за сливенските медии.\r\n***\r\nОт 10.00 до 12.30 часа в детския отдел на библиотека „Родина“ ще се проведе лятна работилница за деца.\r\n***\r\nОт 17.00 часа в храм „Св. Троица“ Негово Високопреосвещенство Старозагорски митрополит Киприан  ще отслужи Вечерня по повод 140 години от боевете за Стара Загора по време на руско–турската освободителна война (1877 – 1878г.). От 17.30 часа от храма ще тръгне с литийно шествие до Мавзолей–костница „19 юлий 1877”, където в 18.00 ч. ще бъде отслужена Заупокойна молитва в памет на загиналите при опожаряването на града старозагорци през 1877 г.", "date": "2017-07-18", "title": "Предстоящи събития в страната за 19 юли (Агенция „Фокус“)"}
{"url": "http://www.focus-news.net/news/2017/07/18/2416937/vmro-dpmne-obyavi-pet-pretentsii-po-dogovora-za-dobrosasedstvo-i-priyatelstvo-s-balgariya.html", "text": "Антонио Милошоски от ВМРО-ДПМНЕ, бивш министър на външните работи и бивш говорител на партията, обяви по време на закритото заседание на комисията по външна политика,  петте претенции на партията като условие за подкрепа на договора за приятелство и добросъседство с България, предават македонските медии.\r\nИсканията на опозиционната ВМРО-ДПМНЕ са:\r\n- В договора с България ще бъде споменат изрично македонския народ?\r\n- Декларацията от 1999 г. е необвързваща, докато сегашният договор е обвързващ. Ще бъде ли споменат македонският език само като конституционен език или ще има своя отделност?\r\n- Ще се подписва ли друг двустранен договор, с който да се регламентира грижата за македонското малцинство (в България)?\r\n- Общата история трябва да бъде отделно посочена за Македония и отделно за България?\r\n- Договорът е асиметричен - дава много права на България и много задължения за Македония.\r\nПо-рано премиерът Заев заяви пред комисията по външна политика, че с предложеният договор се признават два народа, две държави и два езика и не се застрашават македонските национални интереси.", "date": "2017-07-18", "title": "ВМРО-ДПМНЕ обяви пет претенции по договора за добросъседство и приятелство с България"}
{"url": "http://www.focus-news.net/news/2017/07/18/2416959/tv-21-makedoniya-zatvor-za-goran-gruevski-toni-yakimovski-nikola-boshkovski-sasho-miyalkov-ostava-bez-pasport.html", "text": "Бившият началник на Пето управление Горан Груевски, бившият функционер от Управлението за безопасност и контраразузнаване (УБК) и директор на международен център „СЕЛЕК“ Тони Якимовски, както и Никола Бошковвски получиха присъди, предава македонската телевизия „24“.\r\nОбвинените имат право да обжалват. За бившият директор на УБК Сашо Миялков е потвърдено решението на Наказателния съд според, което той остава без паспорт и трябва редовно да се явява пред съда.\r\nЕдин от мотивите на Апелативния съд бе, че заподозрените могат да избягат. От Специализираната прокуратура внесоха жалба заради решението на Накатазелния съд бившият премиер Никола Груевски и други от ВМРО-ДПМНЕ, да не бъдат осъдени на затвор. Симеон Миланов", "date": "2017-07-18", "title": "ТВ 21 (Македония): Затвор за Горан Груевски, Тони Якимовски, Никола Бошковски, Сашо Миялков остава без паспорт"}
{"url": "http://www.focus-news.net/news/2017/07/18/2416958/pazardzhik-avtomatichna-sistema-shte-poliva-zelenite-ploshti-po-bul-saedinenie-vav-velingrad.html", "text": "Кметът на Община Велинград д-р Костадин Коев сключи договор с фирма за доставка и монтаж на фитинги за автоматична поливна система, съобщи за Радио „Фокус” – Пазарджик Бояна Кирилова от Общината. Тя уточни, че монтажите вече са започнали. „Системата ще обхване зелените площи  на нечетните номера по бул. „Съединение” от ул. „Никола Ихтимански” до Професионалната гимназия по икономика и туризъм „Алеко Константинов” и ще бъде захранена от съществуващите поливни хидранти. Поливането ще се извършва тогава, когато има намалена консумация на вода, от 00:00 до 5:00 часа. По това време налягането на водата в тръбопроводите се повишава и освен че ще се напояват зелените площи, се очаква да бъдат намалени и авариите, които се причиняват от високото налягане. Финансирането на проекта е със собствени средства от капиталовата програма на община Велинград”, допълни Кирилова.\r\nТеодора ДИМИТРОВА", "date": "2017-07-18", "title": "Пазарджик: Автоматична система ще полива зелените площи по бул. „Съединение” във Велинград"}
{"url": "http://www.focus-news.net/news/2017/07/18/2416962/sofiya-udalzhava-se-srokat-za-vremenna-organizatsiya-na-dvizhenieto-za-rehabilitatsiya-na-bul-shipchenski-prohod-ot-ul-ivan-dimitrov-kuklata-do-bulasen-yordanov.html", "text": "До 25 юли 2017г. се забранява влизането на пътни превозни средства по северното пътно платно на бул. „Шипченски проход” между ул. „Иван Димитров-Куклата” и бул. „Асен Йорданов”. Движението ще се извършва двупосочно по южното пътно платно на бул. „Шипченски проход” в посочения участък. Това съобщиха от пресцентъра на Столична община.\r\nЗа същия период от време мотрисите от трамвайна линия № 20 в участъка на ремонта ще преминават двупосочно през маневрено трамвайно ухо „Гео Милев”. \r\nВ посока център, мотрисите от линия № 20 ще спират на разкритата трамвайна спирка в ухото с код 0596 „Гео Милев”.  Закрита е спирка с код 1155 „СК ЦСКА”, намираща се в северното пътно платно  на бул. „Шипченски проход”, след кръстовището с бул. „Асен Йорданов” в посока ж.к. „Гео Милев” за автобусни линии 1,3, 5 и 6.", "date": "2017-07-18", "title": "София: Удължава се срокът за временна организация на движението за рехабилитация на бул. „Шипченски проход” от ул. “Иван Димитров – Куклата“ до бул.“Асен Йорданов“"}
{"url": "http://www.focus-news.net/news/2017/07/18/2416961/ilko-stoyanov-zam-kmet-na-petrich-sled-priemane-na-obshtiya-ustroystven-plan-osnoven-prioritet-shte-bade-izgrazhdaneto-na-industrialna-zona.html", "text": "Петрич има добра среда за бизнеса. Това каза за Радио „Фокус“ - Пирин Илко Стоянов, зам.-кмет по финанси в Община Петрич. Той отбеляза, че в днешно време много бързо геополитиката влияе върху всички събития и стига много бързо дори до по-отдалечените краища, но все пак има достатъчно условия и достатъчно малки предприятия и средни такива, които съществуват и поддържат Община Петрич. Стоянов добави, че Община Петрич може само да помага с регулации, с определени действия, едно бъдещо приемане на Наредба за насърчаване на инвестициите и от там нататък всичко е въпрос на пазар. Той посочи, че най-развити са леката и хранително-вкусовата промишленост. „От наша страна има една заявка, която няма да стане толкова бързо, за изграждане на бъдеща индустриална зона. След приемане на общия устройствен план, това е един основен приоритет и тя ще бъде подложена на много сериозен анализ и много сериозно обсъждане, защото това е развитие на Община Петрич за 50-100 години напред“, заяви заместник-кметът. Илко Стоянов допълни, че разположението на Петрич като гранична община при всички случаи се отразява благоприятно на бизнеса, тъй като винаги когато има граница това допринася за това бизнесът да върви във всяка една сфера.\r\nНатали СТЕФАНОВА", "date": "2017-07-18", "title": "Илко Стоянов, зам.-кмет на Петрич: След приемане на общия устройствен план основен приоритет ще бъде изграждането на индустриална зона"}
{"url": "http://www.focus-news.net/news/2017/07/18/2416950/ministar-nikolina-angelkova-shte-sezirame-kompetentnite-organi-za-nezakonni-obekti-na-tsentralnata-aleya-v-slanchev-bryag.html", "text": "Министърът на туризма Николина Ангелкова и представители на туристическата администрация направиха внезапна проверка на крайбрежната и централната алея в Слънчев бряг. Това съобщиха от пресцентъра на Министерството на туризма. По централната алея на курорта има незаконни обекти и за дейността им ще бъдат сезирани всички компетентни институции, за да бъдат премахнати, категорична бе министърът на туризма. \r\nТя подчерта, че инспекциите ще продължат през целия летен сезон – както планови, така и внезапни и по сигнали на потребители. В проверката участва и изпълнителният директор на „Слънчев бряг“ АД Златко Димитров. \r\nМинистър Ангелкова припомни, че се обсъждат текстове за изменение и допълнение в Закона за туризма, с които  ще се регламентира статутът на националните курорти и ще бъдат посочени изискванията към тях. Така на практика ще се реализира държавната политика за развитие на националните курорти като туристическа дестинация.\r\nСпециална наредба ще посочва реда за управление и организация на туристическата дейност на територията на националните курорти. В нея ще са визирани изграждането, поддържането и благоустрояването на туристическа инфраструктура, на зелените площи, визията и рекламата, осигуряването на обществения ред, медицинското обслужване, организацията на движението, паркирането, нивото на шума и др., като особено внимание ще бъде обърнато на разполагането на преместваемите обекти и съоръжения, каза още министър Ангелкова.", "date": "2017-07-18", "title": "Министър Николина Ангелкова: Ще сезираме компетентните органи за незаконни обекти на централната алея в Слънчев бряг"}
{"url": "http://www.focus-news.net/news/2017/07/18/2416965/varna-65-ot-zasetite-ploshti-s-pshenitsa-v-oblastta-sa-rekoltirani.html", "text": "65% от засетите площи с пшеница във Варненско са реколтирани. Това каза за Радио „Фокус“ – Варна Даря Велинова, старши експерт в Главна дирекция „Аграрно развитие” към Областна дирекция „Земеделие” – Варна. Тя добави, че жътвата на пшеница продължава във всички общини на територията на областта. По оперативни данни са реколтирани 386 023 дка от засетите близо 591 500 дка площи с пшеница в региона. „Производството до момента е 198 924 тона“, каза още Даря Велинова. Средният добив на пшеница в региона е 515 кг/дка.\r\nМарияна ВАЛЕНТИНОВА", "date": "2017-07-18", "title": "Варна: 65% от засетите площи с пшеница в областта са реколтирани"}
{"url": "http://www.focus-news.net/news/2017/07/18/2416956/sloboden-pechat-makedoniya-antonio-miloshoski-v-dogovora-s-balgariya-zadalzhitelno-tryabva-da-badat-vklyucheni-oshte-5-tochki.html", "text": "Антонио Милошоски, бивш министър на външните работи и депутат от ВМРО-ДПМНЕ, заяви, че неговата партия има определени забележки  и възражения  върху договора с България и направи 5 предложения, с които той трябва да бъде допълнен, предава електронното издание „Слободен печат“. Самият Милошоски заяви, че лично препоръчва да не се бърза с подписването на договора, а да се работи за повишаването на неговата ефективност. „Фокус“ вече публикува 5-те предложения на Милошоски и ВМРО-ДПМНЕ. Какво включват те може да прочетете .", "date": "2017-07-18", "title": "Слободен печат (Македония): Антонио Милошоски: В договора с България задължително трябва да бъдат включени още 5 точки"}
{"url": "http://www.focus-news.net/news/2017/07/18/2416967/futbol-arsenal-nyama-da-prodava-aleksis-sanchez-na-manchestar-siti.html", "text": "Арсен Венгер заяви, че Арсенал няма да продава Алексис Санчез на Манчестър Сити. От Арсенал се надяват, че чилийският интернационал ще подпише нов договор с тях за 275 хиляди лири на седмица, докато Гуардиола се надява да го привлече в Манчестър Сити. Санчез от своя страна даде да се разбере, че възнамерява да напусне Арсенал. Освен Сити към него проявяват активен интерес и от Парис Сен Жермен.", "date": "2017-07-18", "title": "Футбол: Арсенал няма да продава Алексис Санчез на Манчестър Сити"}
{"url": "http://www.focus-news.net/news/2017/07/18/2416957/radio-svobodna-evropa-antonio-miloshoski-shte-podkrepim-dogovora-s-balgariya-ako-se-vklyuchat-nashite-predlozheniya.html", "text": "Антонио Милошоски от ВМРО-ДПМНЕ заяви пред журналисти след края на заседанието на Комисията по външна политика, че неговата партия ще подкрепи договора за добросъседство и приятелство с България, ако в него бъдат включени петте предложения на ВМРО -ДПМНЕ, предава електронното издание „Радио Свободна Европа“ . Според изданието партията нa Груевски иска изрично споменаване на македонския народ в договора, потвърждаване на съществуването на македонския език, приемането на симетрични ангажименти между Македония и България и ясна диференциация между частта от общата и отделни истории на двете държави. \"Ако  тези предложения бъдат приложени, договорът ще бъде приемлив за Македония и ние като част депутати от „Коалицията за по-добра Македония“ ще дадем подкрепа, заявява Милошоски. Радио Сводобна  Европа отбелязва, че на заседанието на комисията са участвали 14 депутати, които притежават сертификат за класифицирана информация, в това число и председателят на парламента Талат Джафери.", "date": "2017-07-18", "title": "Радио Свободна Европа: Антонио Милошоски: Ще подкрепим договора с България, ако се включат нашите предложения"}
{"url": "http://www.focus-news.net/news/2017/07/18/2416968/d-r-lyubomir-videnov-tssmp-vidin-vazmozhnostta-da-polzvame-v-speshnata-pomosht-panik-butoni-shte-garantira-nashata-sigurnost.html", "text": "Възможността да ползваме в спешната помощ паник бутони ще гарантира нашата сигурност, каза за Радио „Фокус“ – Видин д-р Любомир Виденов, началник на Филиала за спешна медицинска помощ във Видин. Той посочи, че линейките, които ползват са снабдени с паник бутони, но те не били активирани. „Това, че сега ще имаме възможност да ползваме паник бутоните е някакъв напредък, доколко ще помогне – ще се види в практиката ни, но факт е, че ще се чувстваме защитени. При нападенията нещата стават за секунди. Според мен, ще бъде по-добре паник бутонът да бъде директно свързан с полицията, за да не се губи време. Ако паник бутонът е свързан с нашия диспечерски пункт, означава, че диспечерът ни трябва да се свърже с полицията, да обясни за какво става дума и къде е екипът, който се нуждае от помощ. Така минава време, по-ефективно е да се сигнализира направо в полицията“, заяви д-р Виденов. Той посочи, че от началото на годината във Видинска област има пет нападения над екипи на Спешната помощ. „Последният случай преди дни бе в село Бело поле. Обикновено случаите са в ромски махали при масови сбивания и при посещения на наркомани“, допълни д-р Виденов.\r\nАнна ЛОЗАНОВА", "date": "2017-07-18", "title": "Д-р Любомир Виденов, ЦСМП-Видин: Възможността да ползваме в спешната помощ паник бутони ще гарантира нашата сигурност"}
{"url": "http://www.focus-news.net/news/2017/07/18/2416963/api-na-19-i-20-yuli-ot-1100-do-1400-chasa-dvizhenieto-ot-karnobat-do-balgarovo-v-posoka-burgas-na-am-trakiya-shte-e-po-obhoden-marshrut.html", "text": "Утре – 19 юли, и в четвъртък – 20 юли, от 11.00 до 14.00 часа, движението в посока Бургас в участъка от пътен възел „Карнобат“ до пътен възел „Българово“ на АМ „Тракия“ ще се пренасочва по обходен маршрут. Временната организация на движението е за извършване на аварийни ремонтни дейности на пътното платно от км 347-ми до км 350-ти на автомагистралата. Това съобщиха от пресцентъра на Агенция \"Пътна инфраструктура\". \r\nТрафикът в посока Бургас ще бъде пренасочен по Югозападния обходен път на Карнобат, продължавайки по път I-6 Карнобат – Айтос – Съдиево – Българово. Движението ще се включва отново на автомагистрала „Тракия“ при км 351-ви през пътен възел „Българово“.\r\nВ посока София на АМ „Тракия“ пътуването в участъка Българово – Карнобат на АМ „Тракия“ ще се осъществява без ограничения.\r\nНеобходимо е шофьорите да карат внимателно и да спазват пътната сигнализация по обходния маршрут.", "date": "2017-07-18", "title": "АПИ: На 19 и 20 юли от 11.00 до 14.00 часа движението от Карнобат до Българово в посока Бургас на АМ „Тракия“ ще е по обходен маршрут"}
{"url": "http://www.focus-news.net/news/2017/07/18/2416960/radio-svobodna-evropa-dogovorat-s-balgariya-prodalzhava-da-e-v-tayna-za-makedonskata-obshtestvenost.html", "text": "Правителството информира депутатите за договора с България при затворени врата, съобщава македонското електронно издание Радио Свободна Европа. След края на заседанието на комисията по външна политика Зоран Заев заяви, че проведеното обсъждане е било консултативно и на него той и неговите съветници са получили информация за мнението на управляващите и опозицията. Заев смята, че предложенията могат да се вземат предвид и че документът все ощe е открит за промени. \"Нашето желание е да подпишем договора за приятелство и досега сме постигнали отлична база за компромис между двете страни. Краен договор ще имаме едва след неговата ратификация в парламента\" смята Заев. Депутатът от ВМРО -ДПМНЕ Антонио Милошоски, бивш министър на външните работи, смята, че не е важна бързината за подписването на договора с България, а неговото качество.", "date": "2017-07-18", "title": "Радио Свободна Европа: Договорът с България продължава да е в тайна за македонската общественост"}
{"url": "http://www.focus-news.net/news/2017/07/18/2416969/irna-satrudnichestvoto-mezhdu-iran-i-sauditska-arabiya-mozhe-da-razreshi-regionalnite-krizi.html", "text": "Иран и Саудитска Арабия могат да помогнат за разрешаването на кризите в региона чрез сътрудничество, заяви иранският външен министър Мохамад Джавад Зариф, предава иранската информационна агенция IRNA . \r\nВъншният министър на Иран заяви, че САЩ са пренебрегнали всички предупреждения на страната му, като например за войната в Ирак, което е довело до ескалация на хаоса.\r\nТой допълни, че ракетната програма на Техеран е защитна по своя характер. \r\n„Нашите ракети са само за защита, не купуваме оръжия, включително луксозни на цена от 110 милиарда дола, сами ги произвеждаме“, заяви той, намеквайки за голямата оръжейна сделка между САЩ и Саудитска Арабия. Симеон Миланов", "date": "2017-07-18", "title": "IRNA: Сътрудничеството между Иран и Саудитска Арабия може да разреши регионалните кризи"}
{"url": "http://www.focus-news.net/news/2017/07/18/2416970/the-jerusalem-post-izraelskiyat-parlament-otbelyazva-120-godishninata-ot-parviya-svetoven-tsionistki-kongres.html", "text": "Израелският парламент отбеляза 120-годишнината от първия Световен ционистки конгрес, проведен в швейцарския град Базел, предава The Jerusalem Post.\r\nПървият конгрес на ционистите е бил председателстван от Теодор Херцел, който е считан за баща на съвременния ционизъм.\r\n„На този ден, ние почитаме Кнесета затова, че позволява на депутатите да продължат наследството на Херцел. Херцел е казал, че ционизмът е безкрайният идеал, следователно на този ден, неговото наследство се изразява, както в настоящето, така и в бъдещето“, заяви Аврам Дувдевани, който е председател на Световната ционистка организация.\r\n„В живота на всяка нация има една специална повратна точка“, заяви говорителят на парламента Юли Еделщайн. Симеон Миланов", "date": "2017-07-18", "title": "The Jerusalem Post: Израелският парламент отбелязва 120-годишнината от първия Световен ционистки конгрес"}
{"url": "http://www.focus-news.net/news/2017/07/18/2416971/ministarat-na-turizma-nikolina-angelkova-razgleda-antichnata-krepost-kray-byala.html", "text": "Министърът на туризма Николина Ангелкова посети една от най-атрактивните забележителности по Българското Черноморие – античната крепост на нос Свети Атанас край град Бяла, област Варна. Това съобщиха от пресцентъра на Министерство на туризма. С нея беше кметът на община Бяла Анастас Трендафилов.\r\nКрепостта е част от една от осемте културно-исторически дестинации, които Министерството на туризма разработи – „Морските крепости на България“. В нея са включени още Камен бряг, Каварна, Балчик, Варна, Несебър, Бургас, Созопол, Китен, Синеморец, коментира министър Ангелкова. Крепостта е открита за посетители през 2014 г. и е от малкото с антична винарна. От носа се открива чудесна гледка към морето, която привлича много туристи от страната и чужбина.\r\nЕдин от водещите акценти в политиката ни е насърчаването на културно-историческия туризъм, за който България притежава огромен потенциал, каза още министър Ангелкова. Тя припомни, че в края на миналата година министерството създаде мобилната платформа I love Bulgaria, в която се включват безплатно все повече общини. Чрез нея те могат да популяризират местните културни забележителности от Регистъра на туристическите атракции в страната, поддържан от министерството.", "date": "2017-07-18", "title": "Министърът на туризма Николина Ангелкова разгледа античната крепост край Бяла"}
{"url": "http://www.focus-news.net/news/2017/07/18/2416966/interfaks-rusiya-prodalzhava-angazhimenta-si-kam-sporazumeniyata-ot-minsk-za-ukrayna.html", "text": "В Кремъл оставиха без коментар заявлението на държавния глава на непризнатата от международната общност Донецка народна република, Александър Захарченко, относно създаването на нова държава Малорусия, предава Интерфакс.\r\n„Оставям тази тема без коментар. Тя подлежи на осмисляне и анализ“, заяви говорителят на Кремъл Дмитрий Песков. По негови думи, „руската страна запазва ангажимента си към Минските договорености“.\r\nПо-рано Александър Захарченко от непризнатата Донецка народна република обяви създаването на новата държава Малорусия със столица Донецк. Симеон Миланов", "date": "2017-07-18", "title": "Интерфакс: Русия продължава ангажимента си към споразуменията от Минск за Украйна"}
{"url": "http://www.focus-news.net/news/2017/07/18/2416951/telma-makedoniya-poslanitsite-na-frantsiya-i-germaniya-v-makedoniya-zayaviha-che-dogovorat-za-dobrosasedstvo-s-balgariya-shte-bade-uspeh-i-za-dvete-strani.html", "text": "Подписването на Договора за добросъседство между България и Македония е много важна стъпка за стабилизацията на Балканите, а двете страни ще получат нови възможности за приятелство, предава македонската телевизия „Телма“ .\r\nТова заяви френският посланик в Македония Кристиан Тамоние, който подчерта, че е оптимист за преодоляването на спорните въпроси между България и Македония.\r\nТой заяви, че трябва да има добра воля, както и да се гледа на съседните държави като на приятелски, а не неприятелски.\r\nПодобно нещо каза и германският посланик Алтхаузер. Според нея македонското правителство е предприело редица смели стъпки, а едно от тях е желанието да се променят отношенията с България.\r\nПо отношение на евентуалните спорни точки в Договора, Алтхаузер заяви, че всичко може да се промени. Според нея това се прави от политическите сили, които вече няколко седмици преговарят за текста на Договора. Посланиците Тимоние и Алтхаузер поддържат и процеса на подобряване на отношенията между Македония и Гърция. Симеон Миланов", "date": "2017-07-18", "title": "Телма (Македония): Посланиците на Франция и Германия в Македония заявиха, че Договорът за добросъседство с България ще бъде успех и за двете страни"}
{"url": "http://www.focus-news.net/news/2017/07/18/2416974/nimh-utre-shte-e-predimno-slanchevo-s-maksimalni-temperaturi-mezhdu-28-i-32.html", "text": "През нощта над по-голямата част от страната ще е предимно ясно. Над източните райони ще е облачно и на места все още ще има превалявания от дъжд. \r\nПрез деня ще е предимно слънчево. Над крайните източни райони преди обяд облачността ще е значителна, но бързо ще се разкъса и намалее. Ще духа слаб, в източната половина от страната до умерен северен вятър. Максималните температури ще са между 28° и 32°, за София 28°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане ще е малко по-високо от средното за юли, но слабо ще се понижи.   \r\nПо Черноморието преди обяд ще има значителна облачност, но бързо ще се разкъса и намалее до слънчево време. Ще духа умерен вятър от север-североизток, който ще отслабва. Максималните температури ще са между 24° и 27°. Температурата на морската вода е 22-24°.  Вълнението на морето ще е 2-3 бала. В планините ще е предимно слънчево. Ще духа до умерен вятърът от север-североизток. Максималната температура на височина 1200 метра ще е около 20°, на 2000 метра – около 14°.\r\nПрез следващите дни времето ще бъде предимно слънчево. В четвъртък и петък след обяд ще се развие купеста облачност, главно над източните и планинските райони, но вероятността за валежи е малка. Затоплянето ще продължи и в събота максималните температури ще са между 30° и 35°.", "date": "2017-07-18", "title": "НИМХ: Утре ще е предимно слънчево с максимални температури между 28° и 32°"}
{"url": "http://www.focus-news.net/news/2017/07/18/2416976/daily-sabah-turskiyat-vanshen-ministar-zayavi-che-kiparskite-turtsi-sashto-imat-prava-nad-resursite-okolo-kipar.html", "text": "Турският външен министър Мевлют Чавушоглу заяви, че кипърските турци също имат права над ресурсите около Кипър, предава Daily Sabah.\r\nТова се случи, след като от Кипър реши „едностранно“ да започне добив на въглеводороди в спорни зони. \r\n„Едностранните действия на кипърските гърци не са правилни, защото кипърските турци също имат права над резервите около остров Кипър“, заяви министър Чавушоглу по време на пресконференция с естонския външен министър Свен Миксер.\r\nТурският външен министър каза, че от гръцка страна не желаят мир. Той добави, че Европейският съюз не трябва да използва Кипър като пречка в отношенията си с Турция.\r\n„ЕС не спази думата си след референдума от 2004 г. Сега наложеното ембарго над Севернокипърската турска република, трябва да бъде премахнато веднага. Това е нечовешко, да позволиш на едната страна да стане членка на съюза, без тя дори да го заслужава, докато същевремнно те държат другата страна под напрежение“, заяви Мевлют Чавушоглу.  Симеон Миланов", "date": "2017-07-18", "title": "Daily Sabah: Турският външен министър заяви, че кипърските турци също имат права над ресурсите около Кипър"}
{"url": "http://www.focus-news.net/news/2017/07/18/2416953/alsat-m-makedoniya-proektodogovorat-mezhdu-makedoniya-i-balgariya-vleze-v-sabranieto.html", "text": "Проектодоговорът между Македония и България влезе в Събранието, предава излъчващата на албански език македонска телевизия Алсат-М. Според телевизията острият дебат между властта и опозицията е започнал още преди конкретното разглеждане на договора за приятелство с България. Първият спорен въпрос е дали дискусията да се води открито или заседанието на Комисията по външна политика да бъде закрито. Премиерът Зоран Заев е поискал заседанието да се проведе при закрити врати, тъй като публичното обявяване на част от спогодбата, преди тя да се подпише, е в противоречие с практиката на международната дипломация. Председателят на Събранието Талат Джафери е заявил, че правилникът на Парламента позволява на депутатите да гласуват за провеждане на закрито заседание, след което да им бъде раздаден проектът за договор. \r\nПревод и редакция: Василена Йорданова", "date": "2017-07-18", "title": "Алсат - М (Македония): Проектодоговорът между Македония и България влезе в Събранието"}
{"url": "http://www.focus-news.net/news/2017/07/18/2416977/vratsa-uchenitsi-otkriha-izlozhba-s-ikoni-na-vasil-levski.html", "text": "В деня, когато се отбелязват 180 години от  рождението на Апостола на свободата, талантливи ученици от ОУ „Васил Левски“ във Враца представиха изложба на икони, посветена на великия българин, съобщиха от пресцентъра на Община Враца. Кметът Калин Каменов уважи културната проява и бе сред гостите, които разгледаха художествените шедьоври на врачанските ученици. 15 са творбите, които младите художници от V, VI и VII клас бяха сътворили и показаха пред сградата на НЧ „Развитие 1869“. Освен иконите, в изложбата бяха представени и рисунки с лика на Апостола.\r\nИзложбата бе открита от Негово Високопреосвещенство Врачански Митрополит Григорий. „Днес, Васил Левски ни е нужен повече от всякога, нужни са ни неговата честност, родолюбие, патриотизъм и саможертва. Затова нека в днешния ден си дадем обещание да му подражаваме, да се поучаваме от неговия живот и дело и винаги да има място в нашата памет и сърце за името йеродякон Игнатий - Васил Левски.“ – каза в приветствието си митрополит Григорий.\r\nПо време на изложбата, концерт с  българска и възрожденска музика изнесе Симфониета Враца.", "date": "2017-07-18", "title": "Враца: Ученици откриха изложба с икони на Васил Левски"}
{"url": "http://www.focus-news.net/news/2017/07/18/2416975/anadolu-agency-turskite-natsionalisti-osadiha-zatvaryaneto-na-hramoviya-halm-ot-strana-na-izraelskite-vlasti.html", "text": "Председателят на парламентарната група на ПП „Националистическо движение“ на Турция осъди израелското затваряне на джамията Ал Акса за посещения от вярващи, предава Anadolu Agency.\r\nПред парламента на Турция, Ерхан Уста осъди израелската заповед, която за известно време затвори джамията Ал Акса за посетители.\r\nТурският националист разкритикува особено яростно израелския министър на обществената безопасност Гилад Ердан, който заяви, че е във властта на Израел да прави каквото прецени с Ал Акса.\r\n„Ерусалим е буквално под блокада. Не е възможно да приемем отношението на Израел. Осъждам това отношение“, заяви турският националист. Симеон Миланов", "date": "2017-07-18", "title": "Anadolu Agency: Турските националисти осъдиха затварянето на Храмовия хълм от страна на израелските власти"}
{"url": "http://www.focus-news.net/news/2017/07/18/2416973/tochkamakedoniya-osnovatelyat-na-balgarskata-partiya-ataka-s-ideya-za-sazdavane-na-balgaro-srabski-pravoslaven-sayuz.html", "text": "Основателят на българската политическа партия „Атака“ Павел Шопов има идея за създаването на българо-сръбски православен съюз, който според неговото мнение, би бил близък до Вишеградската група, предава македонското електронно издание „Точка“. \r\nСпоред сръбския религиозен философ Мирослав Кевечи подобен съюз е политическа фантастика и няма никакъв реален шанс да се стигне до него. Кевечи заявява, че идеята се появява в таблоидни списания и от интелектуалци, които имат естраден характер. По думите му идеята се базира на основи, които не са решаващи за създаването на такива видове съюзи. „Тези идеи се появяват от политически лица, които се намират в крайната десница, и чиято политическа тежест от избори на избори, основно пада. Става дума за българската „Атака“, която е в съюз с още две партии“, заяви Кевечи пред Al Jazeera.Сблъсък на цивилизациите\r\nМирослав Кевечи смята, че в този контекст се говори за православен съюз, но без консултации с религиозните организации. Кевечи твърди, че вече дълго време не може да се излезе от Хънтингтъновата парадигма за сблъсъка на цивилизациите.\r\n„В най-новата си реч в Полша, Доналд Тръмп отново отвори този въпрос. В тази парадигма съществуват западната цивилизация (главно обхващаща католическата и протестантската култури) и ислямската, индуистката и православната цивилизации. Когато Хънтингтън говори за православната цивилизация, той има предвид на първо място Русия. Въпросът е сега дали сме в капан, определяйки света по такъв начин“, коментира сръбският философ.Път към Европа\r\nВишеградската група се формира в момента на падането на Берлинската стена и разпада на СССР. Тази група помогна на въпросните държави да влезнат в ЕС.\r\n„Ако търсим паралел, то в подобен Балкански съюз трябва да бъдат Албания, Сърбия, Македония, Босна и Херцеговина, Черна гора, в смисъл тези държави чрез него да влезнат в ЕС. Православието само по себе си няма добре изграден политически състав, за разлика от Католическата църква. Въпросът е дали можете да кроите съюзи за нещо, което не е ясно специализирано и не отговаря на нуждите на населението, или политиките на региона“, продължава Мирослав Кевечи.Отношенията Белград-Атина-София\r\nОснователката на сръбския Хелзинкски комитет, Соня Бисерко, отдавна говори, че създаването на такъв съюз се поддържа от Русия, разчитайки на православието.\r\n„Руският философ Александър Дугин, който е от най-близките на Владимир Путин, е идеолог на православния съюз. Той смята, че „новият геополитически порядък“ на Балканите трябва да се основава на насърчаването на интеграционните процеси в посока север-юг. Това значи, както изтъква, че трябва максимално да се поддържа засилването на връзката Белград-Атина-София. Целият простор на Балканите представлява сложен конфигурационен проект на общославянска южна федерация, която включва Сърбия, България, Македония, Черна гора и сръбска Босна. В това творение сърбите, изтъква Дугин, представляват евразийски импулс и са носители на хартленда. В такъв порядък Македония би получила специален статут, за да се отстранят разногласията между трите балкански православни държави“, изтъкна Бисерко.\r\nПревод и редакция: Симеон Миланов", "date": "2017-07-18", "title": "„Точка“(Македония): Основателят на българската партия „Атака“ с идея за създаване на българо-сръбски православен съюз"}
{"url": "http://www.focus-news.net/news/2017/07/18/2416978/varna-181-sa-nezaetite-mesta-v-detskite-gradini-v-grada-za-detsata-rodeni-prez-2014-godina.html", "text": "181 са незаетите места в детските градини във Варна за децата, родени през 2014 година. Това каза за Радио „Фокус“ – Варна Лилия Христова, директор на Дирекция „Образование и младежки дейности“ към Община Варна. 12 свободни места има в ДГ№2 “Щастливо детство“, в ДГ№5 “Слънчо“ – 1 място, в ДГ№13 “Мир“ – 6, в ДГ№21 “Калина Малина“ – 1, в ДГ№23 “Иглика“ – 25, в ДГ№23 “Детско градче“ – 33, в ДГ№30 “Синчец“ – 4, в ДГ№36 “Морска звездица“ – 10, в ДГ№37 “Пламъче“ – 34, в ДГ№40 “Детски свят“ – 3, в ДГ46 “Горска приказка“ – 26, в ДГ№47 “Люляче“ – 5, в ДГ№48 “Ран Босилек“ – 6, в ДГ№49 “Боров кът“ – 7 места, и в ДГ “Зорница“ – 8 места.\r\nЛилия Христова отбеляза, че до края на месец август директорите на детски градини ще обявяват всяка седмица незаетите места, като графикът е публикуван в електронния регистър. „В момента голяма част от децата са записани в детска градина – около 85%  по първо желание“, допълни Лилия Христова. По данни към 14 юли, от общо класирани 2 100 деца в детските градини са записани 1 966. В електронния регистър има обявени незаети места и за други възрасти, подчерта Лилия Христова. По думите ѝ и тази година Общината се е справила с приема на деца в детските градини, въпреки проблемите с детската градина в кв. „Виница“. Предстои да бъде преустроен и Дом „Другарче“, като по този начин за район „Приморски“ ще бъдат осигурени още 120 места.\r\nМарияна ВАЛЕНТИНОВА", "date": "2017-07-18", "title": "Варна: 181 са незаетите места в детските градини в града за децата, родени през 2014 година"}
{"url": "http://www.focus-news.net/news/2017/07/18/2416972/prof-mihail-konstantinov-poslanieto-na-deloto-na-levski-e-che-za-svobodata-i-za-otechestvoto-tryabva-da-se-raboti-bezkoristno.html", "text": "Посланието на делото на Левски е, че за свободата и за Отечеството трябва да се работи безкористно. Това каза в обзорното предаване на Радио „Фокус“ „Това е България“ проф. Михаил Константинов във връзка със 180-ата годишнина от рождението на Апостола. Според проф. Константинов Левски е символ на България, той остава най-великият революционер и най-великият българин. Михаил Константинов подчерта и огромната историческа роля на Апостола. „Един човек може да бъде заблуден, но цял народ не може да бъде заблуден. Когато българският народ поставя Левски на пиедестал, това не е случайно. Българският народ най-добре знае, кои са неговите герои – те не са малко, но Левски е над тях. Затова той и в момента е символ на България и ще продължава да бъде“, коментира Михаил Константинов. Той каза, че националната идея за България на думи се покрива с идеята на Левски. „Демократската република, за която той говори,  е формулирана и в българската Конституция. Въпросът е доколко ние я превръщаме в дело, защото, ако не спазваме законите и Конституцията си, нарушаваме завета на Левски, че всички български граждани трябва да бъдат равни“, коментира още Константинов.", "date": "2017-07-18", "title": "Проф. Михаил Константинов: Посланието на делото на Левски е, че за свободата и за Отечеството трябва да се работи безкористно"}
{"url": "http://www.focus-news.net/news/2017/07/18/2416980/ministar-nikolina-angelkova-obsadi-s-kmeta-na-byala-razvitieto-na-turizma-v-regiona.html", "text": "Министърът на туризма Николина Ангелкова проведе среща с Анастас Трендафилов, кмет на Община Бяла (област Варна), който я информира за развитието на туризма в региона. Той изрази съжаление, че някои от плажовете на Бяла се замърсяват от случайно къмпингуващи туристи. Това съобщиха от пресцентъра на Министерството на туризма.\r\nНеобходимо е да бъде регламентиран режимът за къмпингуването, каза министърът и допълни, че ще бъдат предложени промени в Закона за устройство на територията, които ще решат спорните казуси.\r\nДвамата бяха единодушни, че е важно също да се работи по брегоукрепването на плажовете. Министър Николина Ангелкова увери домакина, че в близко време ще бъдат финализирани промените в Закона за устройството на Черноморското крайбрежие, за да се направи групиране на плажовете според техните качества и функционалност. По думите ѝ трябва да се актуализира и методиката при процедурите за отдаване под наем на морските плажове. В момента по нова методика се сключват само договорите за концесиите на ивиците, където плажните принадлежности са компонент от оценката.\r\nПо-късно министър Ангелкова и кметът Трендафилов посетиха Културния център в града.", "date": "2017-07-18", "title": "Министър Николина Ангелкова обсъди с кмета на Бяла развитието на туризма в региона"}
{"url": "http://www.focus-news.net/news/2017/07/18/2416982/reuters-chetirima-zaginaha-pri-samoubiystveno-napadenie-v-severoiztochnite-chasti-na-siriya.html", "text": "Самоубийствен атентат с автомобил доведе до смъртта на четирима души при пропускателен пункт в контролираните от кюрдски отряди североизточни части на Сирия, предава Reuters, позовавайки се на данни от Сирийската обсерватория за човешки права.\r\nКюрдски представител осъди нападението срещу пропускателния пункт, контролиран от кюрдските сили за вътрешна сигурност.\r\n„Ислямска държава“ пое отговорност за нападението, при което загинаха четирима.\r\nПревод и редакция: Симеон Миланов", "date": "2017-07-18", "title": "Reuters: Четирима загинаха при самоубийствено нападение в североизточните части на Сирия"}
{"url": "http://www.focus-news.net/news/2017/07/18/2416964/balgarski-helikopter-shte-se-vklyuchi-v-gaseneto-na-pozharite-v-cherna-gora-ima-vazmozhnost-i-za-izprashtane-na-nazemni-sili.html", "text": "По разпореждане на министър-председателя Бойко Борисов, след проведени разговори с президента Румен Радев и с властите в Подгорица, в акцията за справяне с горските пожари в Черна гора ще се включи хеликоптер от ВВС за гасене от въздуха. Това съобщиха от правителствената информационна служба.\r\nДиректорът на ГД „Пожарна безопасност и защита на населението“ главен комисар Николай Николов е информирал премиера Борисов, че при изразена необходимост от страна на Черна гора, страната ни има възможност да окаже подкрепа в справянето с бедствието и чрез изпращането на наземни сили, които включват 40 пожарникари и 7 пожарни автомобила.", "date": "2017-07-18", "title": "Български хеликоптер ще се включи в гасенето на пожарите в Черна гора, има възможност и за изпращане на наземни сили"}
{"url": "http://www.focus-news.net/news/2017/07/18/2416985/kyustendil-obshtinata-shte-modernizira-kuhnenskiya-blok-na-kompleksa-za-sotsialni-uslugi.html", "text": "Община Кюстендил ще модернизира кухненския блок на Комплекса за социални услуги. Това съобщи за Радио „Фокус” – Кюстендил Радмила Рангелова, зам.-кмет на Община Кюстендил. По думите ѝ има сключен договор за съвместна дейност между Фонд „Социална закрила“ и Община Кюстендил. Обявена е поръчка, включваща доставка чрез покупка и монтаж на кухненско оборудване и обзавеждане. В поръчката са включени общо 7 нови машини, които трябва да бъдат доставени в кухненския блок. В кухненския блок, разположен в село Жиленци, се приготвя храната за няколко вида социални услуги, предоставяни от страна на Община Кюстендил на социално слаби и уязвими лица.\r\nВенцеслав ИЛЧЕВ", "date": "2017-07-18", "title": "Кюстендил: Общината ще модернизира кухненския блок на Комплекса за социални услуги"}
{"url": "http://www.focus-news.net/news/2017/07/18/2416981/tv-24-makedoniya-bryuksel-mozhe-da-razmrazi-preporakata-si-za-pregovori-s-makedoniya-za-chlenstvo-v-evropeyskiya-sayuz.html", "text": "Ако Македония постигне напредък по отношение на реформите, Брюксел е разположен да издаде по-рано доклада за напредъка на държавата, предава македонският телевизионен канал „24“ .\r\nТова е заявил еврокомисарят Йоханес Хан по време на срещата на Съвета за асоциация и стабилизация.\r\n„Ние сме много флексабилни по позитивен начин към това искане. От това колко работите ще узреят добре, сме готови още през април да изготвим позитивен доклад. Но страната трябва добре да подготви работите около реформените приоритети и плана за действие, както и всичко свързано с това“, заяви Йоханес Хан. Симеон Миланов", "date": "2017-07-18", "title": "ТВ 24 (Македония): Брюксел може да размрази препоръката си за преговори с Македония за членство в Европейския съюз"}
{"url": "http://www.focus-news.net/news/2017/07/18/2416986/futbol-manchestar-yunayted-s-posledna-oferta-za-erik-dayar.html", "text": "Манчестър Юнайтед поготвят последната си оферта за английския интернационал Ерик Дайър, предава Mirror. Дайър, който е на 23 години, отбеляза 2 гола и участва в 48 мача на Тотнъм. Моуриньо прави последно предложение от 60 милиона лири за 5-годишен договор с Дайър, който подписа договор за 70 хиляди лири седмично миналия септември с “шпорите“ .", "date": "2017-07-18", "title": "Футбол: Манчестър Юнайтед с последна оферта за Ерик Дайър"}
{"url": "http://www.focus-news.net/news/2017/07/18/2416987/georgi-georgiev-s-tipchenitsa-obl-vratsa-vsyaka-godina-chakalite-uvelichavat-populatsiyata-si-i-navlizat-v-malkite-naseleni-mesta.html", "text": "Всяка година чакалите увеличават популацията си и навлизат в малките населени места, каза за Радио „Фокус“ – Видин Георги Георгиев, кмет на село Типченица, община Мездра. Той посочи, че през ловния сезон местните ловци са убили над 15 чакала. „Вечер се чува ясно воят на чакалите. Не влизат в селото, но обикалят крайните и отдалечени къщи. Ние сме в планината, свикнали сме с тяхното присъствие, но е факт, че всяка година те се увеличават“, каза Георгиев. Кметът на селото обясни, че няма пострадали хора или домашни животни от чакали. „В селото живеят около 350 души, предимно възрастни хора. Има много запустели къщи, а там обикновено се завъждат белки, има и много язовци в селото“, допълни Георгиев. Той обясни, че хората са срещали из улиците и лисици. Според него причината за навлизането на диви животни в селата е в това, че населението там намалява и на много места запустелите къщи обрасват с храсти и дървета и се превръщат в нещо като горски територии.\r\nАнна ЛОЗАНОВА", "date": "2017-07-18", "title": "Георги Георгиев, с. Типченица, обл. Враца: Всяка година чакалите увеличават популацията си и навлизат в малките населени места"}
{"url": "http://www.focus-news.net/news/2017/07/18/2417006/global-times-korabi-ot-kitayskiya-narodno-osvoboditelen-flot-navlyazoha-v-baltiysko-more.html", "text": "Кораби от китайския военен флот навлязоха в Балтийско море за съвместни учения с Русия, предава китайското издание Global Times .\r\nКитайски експерт заяви, че ученията имат за цел да помогнат на двете страни да защитават транспорти съдове в различни води, в рамките на развитието на инициативата „Един пояс, един път“.\r\nПървият етап на съвместните учения ще протече от 21 юли до 28, заявиха от руското Министерство на отбраната.\r\nВ ученията ще участват общо 10 кораба, над 10 самолета и хеликоптери от флотите на Русия и Китай.\r\nСред тези кораби е и най-модерният китайски ескадрен миноносец 052D, който е екипиран с едни от най-съвременните радарни системи. Симеон Миланов", "date": "2017-07-18", "title": "Global Times: Кораби от Китайския народно-освободителен флот навлязоха в Балтийско море"}
{"url": "http://www.focus-news.net/news/2017/07/18/2416984/interfaks-ruskite-vlasti-zayaviha-che-izyavlenieto-na-aleksandar-zaharchenko-za-sazdavaneto-na-malorusiya-e-lichna-initsiativa.html", "text": "Думите на главата на непризнатата Донецка народна република Александър Захарченко, относно създаването на Малорусия, са негова лична инициатива, предава Интерфакс .\r\n„Заявлението на Захарченко, направено днес по темата Малорусия, се явява негова лична инициатива“, заяви говорителят на Кремъл Дмитрий Песков.\r\nПо негови думи в Москва са узнали за изявлението на Александър Захарченко едва тази сутрин от медиите. Симеон Миланов", "date": "2017-07-18", "title": "Интерфакс: Руските власти заявиха, че изявлението на Александър Захарченко за създаването на Малорусия е лична инициатива"}
{"url": "http://www.focus-news.net/news/2017/07/18/2417004/kyustendil-obshto-pet-pluvni-baseyna-sa-poluchili-razreshitelno-za-deynost-na-teritoriyata-na-obshtinata.html", "text": "Общо пет плувни басейна са получили разрешително за дейност на територията на община Кюстендил. Това съобщи за Радио „Фокус” – Кюстендил Офелия Димова, секретар на общинската комисия по водноспасителна дейност. Последното разрешително е издадено със заповед на кмета на Община Кюстендил Петър Паунов и е за басейн в хотелски комплекс в село Жиленци. Останалите басейни са разположени на територията на град Кюстендил и селата Слокощица и Грамаждано. Всеки един от водните обекти е изпълнил изискванията по отношение на максималното обезопасяване на плувните басейни, а периодично през летния сезон се извършват проверки, съвместно с представители на Регионалната здравна инспекция, БЧК и полицията.\r\nВенцеслав ИЛЧЕВ", "date": "2017-07-18", "title": "Кюстендил: Общо пет плувни басейна са получили разрешително за дейност на територията на общината"}
{"url": "http://www.focus-news.net/news/2017/07/18/2417007/nad-1200-proverki-sa-izvarshili-danachnite-po-severnoto-chernomorie-ot-nachaloto-na-yuli.html", "text": "Служители от „Оперативни проверки“ при ТД на НАП Варна, подкрепени от колеги от вътрешността на страната, извършиха над 1200 проверки по Северното Черноморие и населените места по крайбрежието от началото на месец юли. Това съобщиха от ТД на НАП – Варна. Данъчни инспектори проверяват за отчитане на обороти и издаване на касови бележки, както и за движението на рискови стоки, включително алкохол и тютюневи изделия. Контролът  се осъществява от органите по приходите чрез извършване на контролни покупки, съпоставка на касовата наличност с отчетените обороти, проследяване на  плащанията и отразяването им в касовата книга на обектите. Установените при проверките обороти от продажби се съпоставят с данните получени в НАП чрез дистанционната връзка на фискалните устройства. Под засилено дистанционно наблюдение и  физически контрол са 50 високо оборотни заведения за обществено хранене и дискотеки на територията на гр. Варна и курортните комплекси. При извършените проверки се установява значителна промяна в поведението на търговците към доброволно спазване на данъчните закони, за разлика от миналата лятна кампания, когато при всяка трета проверка данъчните откриваха нарушения. По време на осъществения контрол са съставени 120 акта за административни нарушения, като 29 от тях са за неиздаване на фискален касов бон, 85 акта за установена разлика в касовата наличност и 6 за липса на фискално устройство.  Всички търговци, които не издават касова бележка се санкционират незабавно със запечатване на търговския обект, освен наложената глоба, като обектите остават затворени в продължение на 2 седмици след запечатването.\r\n„Засиленият целогодишен контрол, проведените срещи и партньорските отношения с работещите в туристическия бранш доведе до значително увеличение на търговците, спазващи доброволно данъчните и осигурителни закони. Спрямо тези, които отказват да изпълняват доброволно  задълженията си към бюджета, се налага да прилагаме и някой крайни мерки за тяхното събиране. От началото на юли колегите от дирекция „Събиране“ са посетили и иззели паричните средства от касите на 25 обекта, като са внесли в бюджета над 20 хил. лева. Тази крайна мярка ще продължи да се прилага спрямо търговци с просрочени данъчни задължения, които имат възможност да изпълняват задълженията си към бюджета, но не го правят. Проверките продължават без прекъсване до края на туристическия сезон“, заяви директорът на НАП Варна Милена Колева.", "date": "2017-07-18", "title": "Над 1200 проверки са извършили данъчните по Северното Черноморие от началото на юли"}
{"url": "http://www.focus-news.net/news/2017/07/18/2416983/prof-plamen-pavlov-deloto-na-vasil-levski-i-negovite-saratnitsi-e-primer-za-vsyako-pokolenie.html", "text": "Делото на Васил Левски и неговите съратници е пример за всяко поколение. Неговите послания са актуални и днес. Това коментира пред Радио „Фокус“ проф. Пламен Павлов във връзка със 180-ата годишнина от рождението на Апостола на свободата. Според проф. Павлов първият приоритет на Левски са били редът и законността. “В днешна България сме още по-далеч от мечтата на Левски – да имаме правова държава, основана на европейски принципи, национална държава, в която всички хора, независимо от етнос и религия, имат равни права, когато припознаят българските закони. Той мечтаеше, както казва в едно писмо, за „едничката, първата държава“ в Европа, държава-образец, която се управлява справедливо. Днес ние се борим, да бъдем, ако не последната, то предпоследната от членките на ЕС“, коментира проф. Павлов. \"Левски е най-големият водач в цялата ни история\", каза още той.  По думите му Апостолът е мечтаел за целокупна България и той съчетава в образа си вярващия християнин и модерен човек, който вижда страната като демократична република. Според проф. Павлов българите са духовно равни с европейските народи, но са загубили самочувствието, което Левски е имал.", "date": "2017-07-18", "title": "Проф. Пламен Павлов: Делото на Васил Левски и неговите съратници е пример за всяко поколение"}
{"url": "http://www.focus-news.net/news/2017/07/18/2417009/pazardzhik-tantsov-sastav-chudesiya-specheli-parvoto-myasto-na-mezhdunarodniya-festival-pastar-svyat-v-panagyurishte.html", "text": "Представителен танцов състав „Чудесия” – Пазарджик спечели I-во място в конкурсната програма на Международния младежки танцов фестивал „Пъстър свят”, съобщи за Радио „Фокус“ – Пазарджик Таня Димитрова, художествен ръководител на танцовата формация. Фестивалът се провежда за четвърти пореден път в Панагюрище, като тази година в него участваха фолклорни ансамбли  от България,  Еквадор, Индия, Словакия и Украйна Представянето на участниците от всички държави  се оценява от компетентно жури, което тази година бе председателствано от Росен Богданов - генерален секретар на Международната фолклорна асоциация на националните фолклорни федерации. „Наградата за носителите на първото място е парична премия от 700 лв.  Призът бе спечелен от най-големите танцьори от „Чудесия”, които само след броени дни - на 23 юли,  заминават за Полша“, разказа главният художествен ръководител на състава Таня Димитрова. Пазарджишките таланти ще представят България в десетото издание на престижния международен фестивал за музика, изкуство и фолклор в Бялисток. В продължение на шест дни в полския град децата на Пазарджик ще имат концерти и срещи със свои връстници от 20 държави“, уточни Таня Димитрова. Тя поздрави танцьорите за поредното спечелено отличие и им пожела успех в предстоящите задгранични изяви.\r\nАлбена ЖИЛЕКОВА", "date": "2017-07-18", "title": "Пазарджик: Танцов състав „Чудесия” спечели първото място на международния фестивал „Пъстър свят” в Панагюрище"}
{"url": "http://www.focus-news.net/news/2017/07/18/2416979/vmro-dpmne-publikuva-ofitsialno-pretentsiite-si-kam-dogovora-s-balgariya-na-partiynata-si-stranitsa.html", "text": "Най-голямата опозиционна партия в Македония ВМРО-ДПМНЕ  на бившия премиер Никола Груевски публикува официално претенциите си към договора с България, които са част от изявлението на депутата Антонио Милошоски.\r\nВ текста, публикуван на страницата на партията, се казва следното:\r\n„ 1. Декларацията от 1999 г. е необвързваща и има значение на препоръка за сътрудничество и добросъседство. Когато преминаваме във фазата на договор той е правно-обвързваш, двустранно и международно и затова трябва да  се внимава какво ще се подписва, тъй като подписването на един подобен договор означава не само успех в момента на подписването, но и последица след година, 5 или 15 от неговото подписване. \r\nПо тази причина нашата главна забележка и препоръка е дали македонският народ, като конституционен народ в Македония, ще бъде споменат, или не в договора за добросъседство между Македония и България.\r\n2. Дали македонският народ в този двустранен договор между София и Скопие ще бъде споменат, че съществува само заради официалното съществуване на Конституцията на Македония или фразата за употребата на македонския език ще бъде такава, че той има своя самостоятелност независимо от Конституцията на страната.\r\n3.Дали Зоран Заев ще бъде горд да подпише двустранен договор, който съдържа най-малко 1 член, който според нас не е в съгласие с чл. 49 от Конституцията на Македония, който предвижда конституционен ангажимент да държавата да се грижи за македонците извън нея.\r\n4. По повод фразата „обща история“ депутатите от „Коалицията за по-добра Македония“ смятат, че трябва да се включи по-широка фраза, в която да бъдат изтъкнати както част от общата, така и част от отделните истории на Македония и България и на македонския и българския народ.\r\n5.От същинско значение е отношението на договора към видимата асиметрия на правата и задълженията а двете договорни страни, тъй като според този договор се дават много повече права за Р България, като страна в него, и се въвеждат много повече ограничения, рестрикции и задължения за Р Македония, също страна в  този договор“.\r\nЦентралата на партията смята, че вместо правителството да бърза и да търси дата за подписване на македоно-българския договор трябва да се стреми да постигне по-качествен текст, който да гарантира „взаимно уважение на двата народа, взаимно признаване на двете държави и на двете култури и взаимно сътрудничество за перспективата на България и Македония като съседи“. \r\nСпоред ВМРО-ДПМНЕ, ако проектът на договора не се промени заседанието на Комисията за външна политика може да се приеме само като пиар момент. \r\nПревод и редакция: Мариела Русева", "date": "2017-07-18", "title": "ВМРО-ДПМНЕ публикува официално претенциите си към договора с България на партийната си страница"}
{"url": "http://www.focus-news.net/news/2017/07/18/2416988/fokus-makedoniya-avstraliyski-makedontsi-iskat-balgariya-da-plati-reparatsii-za-fashistkata-okupatsiya.html", "text": "Представители на македонските организации в Социалния клуб на Престън Македония, изпратиха искане до македонския парламент, в което настояват безусловно да се отхвърли намерението на премиера Зоран Заев за съвместно честване на историята и Илинденското въстание между двете страни, предава Фокус (Македония).\r\nТе са против промяната на учебниците по история, както и подписването на договор, в който никъде не пише „македонски език“, като официален на Република Македония.\r\nРезолюцията е изпратена до президента Георги Иванов, парламента, Македонската академия на науките и изкуствата (МАНУ), Института за национална история (ИНИ), Института за македонски език „Кръсте Мисирков“, до Македонската православна църква, както и всички партии.\r\nВторото, което те искат е, България да признае македонския народ и език, както и „етническите македонци в Пиринска Македония“.\r\nТретото им искане е съвместното отбелязване на „въстанието“ на македонския народ на 11 октомври 1941 г. срещу „българският фашизъм“, както и съвместно честване на 2-ри август 1944 година – денят, в който е създадена Социалистическа република Македония.\r\nАвстралийските македонци искат и полагане на венци в манастира Прохор Пчински или пред паметника Методи Антодов Ченто. \r\nТе настояват България да се извини на Република Македония за нанесените според тях, материални и човешки щети по време на „фашистката окупация“ в периода 1941-1944, когато Македония е в пределите на обединена България. Симеон Миланов", "date": "2017-07-18", "title": "Фокус (Македония): Австралийски македонци искат България да плати репарации за „фашистката окупация“"}
{"url": "http://www.focus-news.net/news/2017/07/18/2417011/georgi-ganetsovski-rim-vratsa-podgotvya-se-otkrivaneto-na-festivala-na-drevnite-kulturi-slantseto-na-todorka.html", "text": "Подготвя се откриването на поредния фестивал на древните култури – „Слънцето на Тодорка“, каза за Радио „Фокус“ – Видин Георги Ганецовски, директор на РИМ-Враца. Той посочи, празникът на археологията ще бъде открит на 21 юли, в местността „Валога“ край врачанското село Оходен, където ще бъдат представени артистични реконструкции и демонстрации на древни ритуали и легенди. „Фестивалът се провежда за четвърта поредна година и е с международно участие от Сърбия и Румъния“, каза Георги Ганецовски. Той допълни, че археолозите на Регионалния исторически музей ръководят три експедиции – разкопките край село Оходен, в местността Градището край прохода Вратцата, както и проучването на манастира- крепост „Света Троица“. „Активно навлязохме в археологическия сезон, като целта е да извадим повече доказателствен материал, който би ни доближил до нови открития“, каза директорът на РИМ-Враца. Георги Ганецовски, ръководител и на проучванията край село Оходен, допълни, че там при последната структура, която е разкрита още през миналата година, се прилага нов иновативен подход – фотограметрия. „При този метод триизмерно се заснемат всички открити находки в тази структура. При компютърната обработка се получават данни за находките и тяхното състояние. Това ни дава възможност да направим по обща реконструкция на откритията, а и да разберем какво се е случило“, каза Ганецовски.\r\nАнна ЛОЗАНОВА", "date": "2017-07-18", "title": "Георги Ганецовски, РИМ-Враца: Подготвя се откриването на фестивала на древните култури – „Слънцето на Тодорка“"}
{"url": "http://www.focus-news.net/news/2017/07/18/2417008/prezidentat-rumen-radev-svobodata-e-pat-koyto-vseki-ot-nas-tryabva-da-izvarvi-da-poeme-otgovornost-za-dumite-i-delata-si.html", "text": "Свободата е път, който всеки от нас трябва да извърви, да поеме отговорност за думите и делата си. Това каза президентът Румен Радев в Карлово по време на тържественото честване на 180 години от рождението на Апостола на свободата Васил Левски, предаде репортер на Агенция „Фокус“.  „За себе си скромно казва – аз съм се обещал на отечеството си, жертва за освобождението му. За Левски родолюбието не е трапеза, а мисия. Тежко е днес да констатираме, че днешната българска политика е печално отрицание на онова кредо на Апостола. Оттук и бедите ни, но Апостола ни завеща и спасителния път, личния пример и думите – времето е в нас и ние сме във времето, то нас обръща и ние него обръщаме“, каза Радев.\r\n„От рождението на Апостола ни делят едва 180 години. Днес България е една свободна държава, но мнозина я напускат. А усещането за несправедливост е масово, защото свободата е път, който всеки от нас трябва да извърви, да поеме отговорност за думите и делата си, да прозре, че обръщането на времето зависи от самия него. Да не дава подпора на глупците и на мнимите родолюбци, както съветваше Апостола и да разбере, че примирението е слабост, но смирението е сила‘, заяви Радев. „Както онова момче от Карлово, което захвърли расото си, за да дари на народа си не утеха, а свобода, както мъжът, дръзнал да предизвика цяла империя, който загуби себе си, но спечели за цял народ. Тогава нашата република ще бъде чиста и свята. Поклон пред Апостола на българската свобода“, допълни държавният глава.", "date": "2017-07-18", "title": "Президентът Румен Радев: Свободата е път, който всеки от нас трябва да извърви, да поеме отговорност за думите и делата си"}
{"url": "http://www.focus-news.net/news/2017/07/18/2417015/futbol-livarpul-potvardi-transfera-na-lukash-leyva-v-latsio.html", "text": "В официалната си страница в интернет Ливърпул обяви трансфера на полузащитника Лукаш Лейва в Лацио. \r\nДнес 30-годишният футболист завърши прехода си в италианския клуб, успешно преминавайки през медицински изследвания.  Виктор Турмаков", "date": "2017-07-18", "title": "Футбол: Ливърпул потвърди трансфера на Лукаш Лейва в Лацио"}
{"url": "http://www.focus-news.net/news/2017/07/18/2417012/varna-293-kgdka-e-sredniyat-dobiv-ot-maslodayna-rapitsa-kam-momenta-v-oblastta.html", "text": "293 кг/дка е средният добив от маслодайна рапица към момента във Варненска област. Това каза за Радио „Фокус“ – Варна Даря Велинова, старши експерт в Главна дирекция „Аграрно развитие” към Областна дирекция „Земеделие” във Варна. Жътвата на маслодайна рапица в региона продължава. „7 256 дка са пропадналите площи вследствие на измръзване“, допълни Даря Велинова. По оперативни данни към момента са реколтирани 725 от площите или 46 730 дка. Производството е 13 697 тона. Даря Велиинова отбеляза, че резултатите са добри на фона на миналогодишните. Прибира се и реколтата от тритикале, която традиционно се отглежда в община Вълчи дол. Тази година засетите площи с тази култура са 486 дка. До момента са реколтирани 21 дка, производството е 15 тона при среден добив 714 кг/дка.\r\nМарияна ВАЛЕНТИНОВА", "date": "2017-07-18", "title": "Варна: 293 кг/дка е средният добив от маслодайна рапица към момента в областта"}
{"url": "http://www.focus-news.net/news/2017/07/18/2417016/mayk-pens-sasht-iskat-da-zasilyat-partnyorstvoto-si-sas-sarbiya.html", "text": "Вицепрезидентът на САЩ Майк Пенс, който се срещна на 18 юли 2017 г. в Белия дом с президента на Сърбия Александър Вучич, изрази подкрепата на САЩ към намерението на Сърбия да влезе в състава на ЕС, както и желание за задълбочаване на отношенията с Белград, предаде ТАНЮГ.\r\n„Двамата постигнаха съгласие относно важността на двустранните отношения и изразиха желание да задълбочат партньорството между САЩ и Сърбия“, пише в официално заявление от канцеларията на Майк Пенс.  Виктор Турмаков", "date": "2017-07-18", "title": "Майк Пенс: САЩ искат да засилят партньорството си със Сърбия"}
{"url": "http://www.focus-news.net/news/2017/07/18/2417020/antonio-tayani-vratite-na-es-sa-otvoreni-za-cherna-gora.html", "text": "Председателят на Европейския парламент Антония Таяни заяви по време на посещението си в Подгорица, че макар и датата за приемането на Черна гора в ЕС да не е определена, вратите на съюза остават отворени за балканската държава, предаде македонската медия Макфакс.\r\n„Всичко зависи от това как ще се затварят преговорните глави. Колкото по-бързо се затварят главите толкова по-скоро и Черна гора ще бъде приета в ЕС“, заяви Таяни след срещата си с председателя на черногорския парламент Иван Брайович.\r\nТой същевременно призова европейските бизнесмени да инвестират в Черна гора, която,  според него, е страна, която бързо се развива и расте. Виктор Турмаков", "date": "2017-07-18", "title": "Антонио Таяни: Вратите на ЕС са отворени за Черна гора"}
{"url": "http://www.focus-news.net/news/2017/07/18/2417021/futbol-spartak-i-dinamo-zavarshiha-naravno-v-mach-ot-ruskoto-parvenstvo.html", "text": "Мачът на Спартак срещу Динамо от първи кръг на шампионата на Русия завърши наравно с 2:2.\r\nЗа Спартак отбелязаха Куинси Промес и Луиз Адриану, а за Динамо Кирил Панченко и Александър Ташаев.\r\nСледващ съперник на Спартак ще стане Уфа, а на Динамо – Урал. Срещите ще се състоят на 23 юли.", "date": "2017-07-18", "title": "Футбол: Спартак и Динамо завършиха наравно в мач от руското първенство"}
{"url": "http://www.focus-news.net/news/2017/07/18/2417013/regnumbalgariya-se-obyavi-protiv-vanshnata-namesa-v-situatsiyata-s-katar.html", "text": "Българският министър-председател Бойко Борисов заяви,  че България е против каквито и да е форми на ескалация на напрежението в дипломатическата криза около Катар, предаде Regnum.\r\n„Стабилността в региона на Персийския залив има особено значение за България и Балканския регион. В тази връзка ние приветстваме и подкрепяме решението на възникналата кризисна ситуация чрез политически средства и чрез дипломация“, заяви Борисов.  Министър-председателят отбеляза необходимостта да се запази стабилността на Съвета за сътрудничество в Персийския залив, защото това, според него, отговаря на интересите на целия регион. Той подчерта, че България цени своите приятелски отношения със страните от арабския свят. \r\nНа 1 юли 2017 г. България пое местното председателство на Съвета на ЕС в Доха.  Виктор Турмаков", "date": "2017-07-18", "title": "Regnum:България се обяви против външната намеса в ситуацията с Катар"}
{"url": "http://www.focus-news.net/news/2017/07/18/2417005/inspektoratat-kam-vss-prekrati-proverkata-po-tnar-tsum-geyt-obzor.html", "text": "Инспекторатът към ВСС прекрати проверката по т.нар. „ЦУМ гейт“. Според Инспектората няма нищо нередно в срещата на главния прокурор Сотир Цацаров с бизнесмена Сашо Дончев и отстранения от ръководството на БСП Георги Гергов. Проверката, образувана в началото на месец май, е спряна, защото е доказано само, че е имало такава среща, но не и за какво е била. В края на април Пленумът на ВСС вече отхвърли предложението за подобна проверка, тъй като според членовете на Съвета, ако се приеме подобно предложение, би се уронил престижът на главния прокурор. Именно заради срещата в ЦУМ, през април Георги Гергов подаде оставка като член на Изпълнителното бюро на БСП с мотива, че не иска да всява разделение в партията.\r\nРешението на ВСС за срещата между Сотир Цацаров и Сашо Дончев не променя нищо за Георги Гергов, категорична бе Корнелия Нинова. Лидерът на БСП добави, че решението на Инспектората на ВСС касае главния прокурор, а колкото до Гергов – той е бил на въпросната среща в качеството си на политическо лице. Нинова припомни, че решението за Георги Гергов е взето от политическия орган на партията и то няма нищо общо с това, което ВСС е решило за г-н Цацаров. Тяпоясни, че Георги Гергов е подал оставка като член на Изпълнителното бюро сам по нейно предложение. „Г-н Гергов не е извършил престъпление, нито нарушение. Става въпрос, че партията по този начин беше въвлечена в един скандален случай, един спор, който ние неинформирани трябваше да понесем политическа отговорност“, допълни Нинова.\r\nСтаналото с т. нар. „ЦУМ гейт“ бе един огромен сценарий, коментира по-късно главният прокурор Сотир Цацаров. По думите му сценарият е на много хора, за които действията на Прокуратурата в момента са неудобни, включително и в сферата на енергетиката. Част от тях близки до БСП, част от тях нямащи никакво отношение към нея, но имащи крупни икономически интереси в областта на доставката на енергетиката, уточни Цацаров. Според него „ЦУМ гейт“ не е била причината за станалото с Георги Гергов в рамките на неговата партия, а повод за това.\r\nНа въпрос дали Корнелия Нинова е изпълнител на този сценарий главният прокурор посочи: „Корнелия Нинова е достатъчно умна, за да не бъде изпълнител“. \r\nБиляна ИВАНОВА", "date": "2017-07-18", "title": "Инспекторатът към ВСС прекрати проверката по т.нар. „ЦУМ гейт“ (ОБЗОР)"}
{"url": "http://www.focus-news.net/news/2017/07/18/2417017/mohamad-dzhavad-zarif-iran-shte-otgovori-ako-yadrenoto-sporazumenie-s-nego-bade-narusheno.html", "text": "Иранският външен министър Мохамад Джавад Зариф предупреди президента на САЩ Доналд Тръмп и правителството му, че Техеран има възможността да премахне ограниченията върху ядрената си програма в случай, че Иранското ядрено споразумение бъде нарушено, пише Tehran Times.\r\n„Ако бъде допуснато сериозно нарушение или каквото според споразумението се нарича съществено неизпълнение, тогава Иран има и други възможности, включително и излизане от споразумението“, заяви Зариф. Ядреното споразумение бе подписано между Иран от една страна и САЩ, Великобритания, Франция, Германия, Китай, Русия и ЕС на 14 юли 2015 г. \r\n„Както сме казвали и преди, ние желаем споразумението да бъде основа, а не покрив. Но за да може то да служи като солидна основа, ние искаме да сме сигурни, че задълженията от всички страни са напълно приложени. Ако получим това, то ние ще имаме възможност за допълнителен прогрес“, посочи министърът.  Виктор Турмаков", "date": "2017-07-18", "title": "Мохамад Джавад Зариф: Иран ще отговори, ако ядреното споразумение с него бъде нарушено"}
{"url": "http://www.focus-news.net/news/2017/07/18/2417010/180-godini-ot-rozhdenieto-na-apostola-na-svobodata-obzor.html", "text": "На 18 юли се навършиха 180 години от рождението на Апостола на свободата Васил Левски. Той е роден в град Карлово в много бедно семейство, в което твърде млад на Васил му се налага да стане глава на дома след смъртта на баща му. Много млад той прекрачва прага на манастира и става Дякон Игнатий, след което го напуска. Стига в Белград, където Раковски подготвя млади мъже в първата българска легия. Там Васил се откроява от всички с изключителните си физически и интелектуални умения.\r\nВасил Левски, Апостола на свободата, става един от идеолозите на българската национална революция. Велико негово дело е създаването на Вътрешната революционна организация. Предаден е през зимата на 1872 г. Заловен е в Къкринското ханче до Ловеч. Съден е в София. Обесен е на 19 февруари 1873 година.\r\nПо повод годишната в цялата страна се състояха различни прояви и събития.\r\nПрезидентът Румен Радев участва в тържествената церемония, с която беше отбелязана 180-ата годишнина от рождението на Апостола в Карлово. По традиция родният град на Левски е център на тържествата по повод годишнината от рождението му. Честванията се проведоха на пл. „Васил Левски“ в града. На церемонията присъстваха вицепрезидентът Илияна Йотова, министри, народни представители, общественици, стотици граждани и гости на Карлово. Президентът и върховен главнокомандващ на Въоръжените сили прие почетния строй на представителни части на Българската армия.\r\nКметът на Карлово Емил Кабаивнаов се обърна към всички присъстващи с думите, че днес всички се прекланяме пред идела, който ни е завещал Левски – за свободна и независима България. Кабаиванов заяви, че днес целият български народ празнува, отбелязва с трепет 180- годишнината от рождението на Левски. „Днес всички се прекланяме пред идела, който ни завеща – за свободна и независима България, изградена като демократска република, в която всички народности ще се подчиняват и живеят с едни чисти и святи закони, дадени от Бог, но когато признаят закона на равно с българите. Днес се прекланяме пред делото и саможертвата му“, каза още той. \r\nКабаиванов за обърна към президента и народните представители с думите: „Ние, българските граждани, очакваме от българското правителство да започне борбата, която няма да е лека, за изработване на новата българска национална идея, доктрина в пълно единомислие. Ние ще бъдем в тази битка с вас“. След това кметът даде думата на президента Румен Радев.\r\nВ словото си държавният глава заяви, че още приживе Левски вече е мит, а бесилото му се превръща в българското разпятие, предвестник на възкресението ни.  „Преди 180 години тук в Карлово се ражда Васил Иванов Кунчев, безправен, но непокорен. Той ще извърви пътя до свободата преди другите, заради другите. Казват, че историята крачи неумолимо, но понякога нейното безвремие трае векове. Нужни са хора с много кураж, които да я уловят за ръка и да я измъкнат от калта. Малцина са призвани и един от тях е Апостола, сред онези, които ускоряват хода на историята“, заяви държавният глава. По думите му Левски мечтае дръзко, говори кратко, но прави всичко това с търпение и постоянство, действа решително, презира празнословието. „Самият той пише – интригата спира хода на народната работа. Убеден е, че трябват дела, а не думи. За себе си скромно казва – аз съм  се обещал на отечеството си“, допълни Румен Радев.\r\nПрезидентът заяви, че свободата е път, който всеки от нас трябва да извърви, да поеме отговорност за думите и делата си. Той коментира, че за Левски родолюбието не е трапеза, а мисия. „Тежко е днес да констатираме, че днешната българска политика е печално отрицание на онова кредо на Апостола. Оттук и бедите ни, но Апостола ни завеща и спасителния път, личния пример и думите – времето е в нас и ние сме във времето, то нас обръща и ние него обръщаме“, каза още Радев и допълни, че днес България е една свободна държава, но мнозина я напускат. „А усещането за несправедливост е масово, защото свободата е път, който всеки от нас трябва да извърви, да поеме отговорност за думите и делата си, да прозре, че обръщането на времето зависи от самия него. Да не дава подпора на глупците и на мнимите родолюбци, както съветваше Апостола и да разбере, че примирението е слабост, но смирението е сила‘, заяви Радев. „Както онова момче от Карлово, което захвърли расото си, за да дари на народа си не утеха, а свобода, както мъжът, дръзнал да предизвика цяла империя, който загуби себе си, но спечели за цял народ. Тогава нашата република ще бъде чиста и свята. Поклон пред Апостола на българската свобода“, допълни държавният глава. \r\nСлед словото на държавния глава бяха поднесени венци и цветя пред паметника на Апостола на свободата.  В края на церемонията се състоя тържествена заря по случай рождението на Васил Левски.", "date": "2017-07-18", "title": "180 години от рождението на Апостола на свободата (ОБЗОР)"}
{"url": "http://www.focus-news.net/news/2017/07/18/2417014/reuters-angela-merkel-razkritikuva-arestite-na-pravozashtitnitsi-v-turtsiya.html", "text": "Германският канцлер Ангела Меркел разкритикува задържането в Турция на шестима правозащитници, сред които германски граждани и заяви, че ще работи за освобождаването им, предаде  Reuters.\r\nСред задържаните по подозрение, че участват в терористични организации, фигурират директорът на регионалния отдел на „Амнести Интърнешънъл“ Едил Есер, както и германския гражданин Петер Щойднер. \r\nМеркел заяви, че случаят е пореден случай, в който невинни „са заловени между колелата на правосъдната система“. Тя добави, че арестът на Щойднер е напълно неоправдан. „Обявяваме нашата солидарност с него и с другите арестувани. Германското правителство ще направи всичко възможно, на всички нива, за да осигури освобождаването им“, добави тя. \r\nНейните думи най-вероятно ще засилят още повече напрежението между Берлин и Анкара.  Виктор Турмаков", "date": "2017-07-18", "title": "Reuters: Ангела Меркел разкритикува арестите на правозащитници в Турция"}
{"url": "http://www.focus-news.net/news/2017/07/18/2417018/afp-fethullah-gyulen-zayavi-che-nyama-pritesneniya-che-shte-bade-ekstradiran-v-turtsiya.html", "text": "Базираният в САЩ ислямски духовник Фетхуллах Гюлен, обвиняван от турското правителство в неуспешния опит за преврат от миналата година, заяви, че не вярва, че ще бъде екстрадиран в Турция, предаде  AFP.\r\n„Каквато и да е личното мнение на президента на САЩ Доналд Тръмп не смятам, че би рискувал да навреди на репутацията на САЩ по света отстъпвайки пред нелогичните искания на президента на Турция Реджеп Тайип Ердоган“, заяви Гюлен. „Затова и не се притеснявам от тази възможност“, посочи той. \r\nГюлен също така призова към международно разследване на опита за преврат с участието на НАТО, на Международния съд и на Европейския парламент. „Ако открият дори и най-малката връзка с мен и опита за преврат лично ще си купя билета и ще напусна тази страна“, добави духовникът.  Виктор Турмаков", "date": "2017-07-18", "title": "AFP: Фетхуллах Гюлен заяви, че „няма притеснения“, че ще бъде екстрадиран в Турция"}
